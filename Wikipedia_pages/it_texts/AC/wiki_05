{"id": "90524", "revid": "110157", "url": "https://it.wikipedia.org/wiki?curid=90524", "title": "Calfreisen", "text": "Calfreisen (toponimo tedesco; ) \u00e8 una frazione di 66 abitanti del comune svizzero di Arosa, nella regione Plessur (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 5,13\u00a0km\u00b2; il 1\u00ba gennaio 2013 \u00e8 stato aggregato al comune di Arosa assieme agli altri comuni soppressi di Castiel, Langwies, L\u00fcen, Molinis, Peist e Sankt Peter-Pagig."}
{"id": "90525", "revid": "110157", "url": "https://it.wikipedia.org/wiki?curid=90525", "title": "Castiel", "text": "Castiel (toponimo tedesco) \u00e8 una frazione di 126 abitanti del comune svizzero di Arosa, nella regione Plessur (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 5,43\u00a0km\u00b2; il 1\u00ba gennaio 2013 \u00e8 stato aggregato al comune di Arosa assieme agli altri comuni soppressi di Calfreisen, Langwies, L\u00fcen, Molinis, Peist e Sankt Peter-Pagig.\nInfrastrutture e trasporti.\nCastiel \u00e8 servita dalla stazione di L\u00fcen-Castiel della Ferrovia Retica (linea Coira-Arosa)"}
{"id": "90526", "revid": "110157", "url": "https://it.wikipedia.org/wiki?curid=90526", "title": "Maladers", "text": "Maladers (toponimo tedesco; ) \u00e8 un comune svizzero di 506 abitanti del Canton Grigioni, nella regione Plessur."}
{"id": "90527", "revid": "287204", "url": "https://it.wikipedia.org/wiki?curid=90527", "title": "Audrys Juozas Backis", "text": ""}
{"id": "90528", "revid": "322321", "url": "https://it.wikipedia.org/wiki?curid=90528", "title": "Philippe Barbarin", "text": "Biografia.\nLaureatosi in filosofia alla Sorbona di Parigi, nel 1973 ha iniziato a frequentare il seminario dei Carmelitani conseguendo la laurea in teologia.\nHa ricevuto l'ordine sacro il 17 dicembre 1977 per la diocesi di Cr\u00e9teil. Il 1\u00ba ottobre 1998 \u00e8 stato nominato vescovo di Moulins da papa Giovanni Paolo II, ricevendone l'ordinazione episcopale il 22 novembre 1998.\nIl 16 luglio 2002 \u00e8 stato promosso arcivescovo metropolita di Lione, nonch\u00e9 primate delle Gallie.\nElevato al rango di cardinale da papa Giovanni Paolo II nel concistoro del 21 ottobre 2003, con il titolo della Santissima Trinit\u00e0 al Monte Pincio, \u00e8 membro della Congregazione per il culto divino e la disciplina dei sacramenti e della Congregazione per gli istituti di vita consacrata e le societ\u00e0 di vita apostolica.\nIl 31 dicembre 2002 gli \u00e8 stato conferito il titolo di cavaliere della Legion d'onore ed \u00e8 attualmente membro della Commissione dottrinale dei vescovi francesi.\n\u00c8 uno dei cardinali che ha celebrato la Messa tridentina dopo la Riforma liturgica.\nIl 21 luglio 2013 \u00e8 stato colpito da doppio attacco cardiaco sull'aereo che lo portava da Lione a Rio de Janeiro dove si sarebbe tenuta la Giornata mondiale della giovent\u00f9. Sottoposto a triplo bypass, \u00e8 rientrato a Lione il 20 agosto successivo.\nIl 6 marzo 2020 papa Francesco ha accolto la sua rinuncia al governo pastorale dell'arcidiocesi di Lione. La rinuncia \u00e8 stata presentata in anticipo rispetto all'et\u00e0 (75 anni) a causa delle polemiche seguite alle vicende giudiziarie, dopo una prima rinuncia al momento della condanna respinta dal papa in base alla presunzione d'innocenza ed in seguito alla quale il cardinale si era ritirato temporaneamente lasciando la reggenza al vicario della diocesi. Il 28 giugno si \u00e8 congedato dall'arcidiocesi con una messa in cattedrale. In seguito ha assunto l'incarico di cappellano della casa generalizia delle Piccole sorelle dei poveri a Saint-Pern.\nProcedimenti giudiziari.\nNel febbraio 2019 \u00e8 stato condannato in primo grado di giudizio a sei mesi di carcere con la condizionale per aver coperto gli abusi sessuali di padre Bernard Preynat nei confronti di un gruppo scout. Le indagini su Preynat - a cui il cardinale nel 2015 aveva proibito contatti con minorenni, mentre la sorveglianza giudiziaria \u00e8 del 2016 - sono state chiuse senza accuse per il cardinale, ma le vittime, utilizzando una procedura diretta della legislazione francese che permette di saltare le indagini preliminari, hanno deciso di accusare anche Barbarin e alcuni suoi collaboratori per non essere intervenuto pur essendo a conoscenza dei fatti. Il 30 gennaio 2020 la Corte d'appello di Lione, pur confermando che Barbarin fosse a conoscenza degli abusi, ha riformato la sentenza di primo grado e lo ha prosciolto, stabilendo che il reato di omessa denuncia \u00e8 caduto in prescrizione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90530", "revid": "713168", "url": "https://it.wikipedia.org/wiki?curid=90530", "title": "Coira", "text": "Coira (: ; \"Chur\" in tedesco, \"Cuira\" in romancio, \"Coire\" in francese) \u00e8 un comune svizzero del cantone dei Grigioni, di cui \u00e8 la capitale. Considerato il pi\u00f9 antico agglomerato elvetico, viene spesso chiamata \u00abLa citt\u00e0 pi\u00f9 vecchia in Svizzera\u00bb. Adagiata nell'alta valle del Reno e alla confluenza di importanti strade di valico con il sud delle Alpi, Coira \u00e8 stata abitata fin dal III millennio a.C. \u00c8 sede della Pro Grigioni Italiano. Fu a Coira che nel 1780 il birraio grigionese Rageth Mathis fond\u00f2 il Calanda Br\u00e4u, birrificio che ebbe un grande sviluppo con il suo marchio di birra \"Calanda\" e che esiste a tutt'oggi, sia pur sotto la propriet\u00e0 dell'olandese Heineken, che lo acquis\u00ec nel 1993.\nStoria.\nAntichit\u00e0.\nIl nome di Coira forse deriva dal celtico: \"kora\", \"koria\", che significa \"clan\", \"trib\u00f9\", oppure dal latino \"Curia\".\nScavi archeologici hanno rivelato che i primi insediamenti risalgono all'et\u00e0 della pietra (3000 a.C. circa), per questo viene considerata la pi\u00f9 antica citt\u00e0 della Svizzera. Resti di fondamenta e oggetti dell'et\u00e0 del bronzo e del et\u00e0 del ferro sono stati rinvenuti nella parte orientale del centro storico.\nFu campo fortificato sotto i romani con il nome latino di \"Curia Raetorum\" nel 15 a.C. Non \u00e8 ancora dimostrato, ma sembra plausibile che dopo la ripartizione della provincia Raetia sotto l'imperatore Diocleziano Coira fu eletta capitale della provincia \"Raetia prima\" che si estendeva dal lago di Costanza ai laghi dell'Italia settentrionale fino alla Val Venosta. Da Coira passava la \"via Spluga\", strada consolare che collegava Milano con Bregenz passando dal passo dello Spluga.\nNel IV secolo fu creato qui il primo vescovado al nord delle Alpi; una leggenda lo vuole fondato da San Lucio (\"Sankt Luzi bei Chur\"), re britannico divenuto poi il primo vescovo della citt\u00e0. Tuttavia il primo vescovo menzionato nei documenti fu Asinione che fu rappresentato dal vescovo di Como al Sinodo di Milano del 451.\nCon l'invasione degli Ostrogoti assunse il nome di \"Theodoricopolis\". La cattedrale e il castello vescovile che sorgono sull'area dello \"Hof\", una terrazza rocciosa a pianta triangolare che digrada nella parte meridionale del Plessur, spostano il centro dell'insediamento sulla riva destra del fiume Plessur.\nMedioevo.\nDurante le invasioni barbariche del V e VI secolo Coira era un avamposto a nord del regno degli Ostrogoti che occupava l'intera penisola italiana. Nel VI secolo fu sotto domino dei Franchi. Solo quando si stabil\u00ec il Sacro Romano Impero nel X secolo dopo il conflitto con i magiari (nel biennio 925-926 distruzione della cattedrale) e con i saraceni (nel 940 incendio della citt\u00e0 e nel 954 una seconda maggiore invasione) la citt\u00e0 fior\u00ec di nuovo: la posizione favorevole su una delle pi\u00f9 importanti vie di comunicazione nord-sud dell'Europa lungo l'alta valle del Reno accedendo al Passo del Giulia e al Passo del Settimo da un lato e al Passo dello Spluga e al Passo del San Bernardino dall'altro.\nTutti i passi erano utilizzati al tempo dei romani ma ora divenivano di importanza fondamentale per gli imperatori del Sacro Romano Impero, occupati politicamente e militarmente su entrambi i versanti delle Alpi. Ottone il grande insedi\u00f2 nel 958 il suo vassallo \"Hartpert\" come vescovo e concesse al vescovado ampi diritti e possedimenti. Il potere temporale con il vescovo Egin fu innalzato nel 1170 al titolo di principe e si mantenne grazie al completo controllo della via di Settimo che collegava Coira con Chiavenna. Il vescovo quindi era un principe-vescovo a capo di un principato vescovile, analogamente ai confinanti Principati vescovili di Trento (oggi in territorio italiano) e di Bressanone (il cui antico territorio \u00e8 oggi in parte in Italia e in parte in Austria) e a diversi altri nel territorio del Sacro Romano Impero \"nationis germanicae\".\nUn sacerdote per\u00f2 non pu\u00f2 ricorrere alla violenza, anche se secondo solo all'imperatore. Per potere controllare i suoi territori (da Coira all'Engadina, alla Bregaglia, alla Valle Venosta) assunse con il consenso o perfino su ordine dell'imperatore gli \"avogadri\". Essi erano signori feudali di fiducia che avrebbero controllato e protetto il territorio con le armi. La famiglia Planta per esempio controllava l'Engadina; i territori centrali dei Grigioni invece furono affidati ai Signori di Vaz.\nNel XIII secolo vi erano un migliaio di abitanti (artigiani, commercianti e agricoltori) e la citt\u00e0 era circondata da una cerchia di mura. La citt\u00e0 non si svilupp\u00f2 oltre questa delimitazione medievale se non nel XVIII secolo. L'insediamento rurale rest\u00f2 per\u00f2 al di fuori delle mura. La costituzione della Lega Caddea nel 1367 segn\u00f2 un primo passo verso l'aspirazione all'autodeterminazione degli abitanti. In quei tempi sorgeva un primo ordinamento della citt\u00e0, nel 1413 si menziona per la prima volta un borgomastro, gli abitanti assaltano pi\u00f9 volte tra il 1418 e il 1422 la sede vescovile, costringendo il vescovo, signore della citt\u00e0 a fare concessioni. Il vescovo che mostrava un comportamento spesso complice degli Asburgo, signori dal 1363 della confinante Contea del Tirolo, perse stima e potere.\nNel 1464 la cittadinanza si diede una costituzione che regolava le corporazioni e l'occupazione delle cariche cittadine (borgomastro, piccolo e grande consiglio). Essendo il pi\u00f9 grande insediamento della Rezia, in conseguenza della Lega Caddea, Coira divenne il centro del potere economico e politico della Repubblica delle Tre Leghe, anche se si alternava con Davos e Ilanz come sede della dieta comune. Nel 1489 la citt\u00e0 ottenne l'alta corte di giustizia (competenza giudiziaria su furti, rapine, omicidi, violenze, stregoneria, omosessualit\u00e0 e infanticidio), ma le fu negato l'aspirato stato di citt\u00e0 libera dell'Impero.\nCome espressione della completa emancipazione dal vescovo - che aveva mantenuto tra l'altro i diritti di dogana, di conio delle monete e di caccia - la citt\u00e0 si un\u00ec alla Riforma. Tuttavia rest\u00f2 sede del vescovato cattolico. Solo nel XVI secolo la lingua tedesca si afferm\u00f2 sul romancio, sebbene la sede episcopale fosse gi\u00e0 in mano tedesca dal IX secolo. Nonostante gli incendi del 1464 e del 1574 la citt\u00e0 si svilupp\u00f2 economicamente fino alla rivoluzione dei Cantoni nella guerra dei trent'anni, quando la citt\u00e0 fu distrutta e gravemente colpita delle epidemie.\nEt\u00e0 moderna.\nCon la riforma protestante il vescovo nel 1524 \u00e8 costretto a lasciare la citt\u00e0, cedendola in amministrazione, mentre assumeva, in veste di conte dell'Alta Rezia (attuale parte alta della Val Venosta con annessi territori oggi svizzeri e austriaci), il diritto di partecipare alla Lega Caddea, alleata agli Svizzeri. Dopo vari tentativi, solo con i Cappuccini viene ricondotto in citt\u00e0 il cattolicesimo nel 1635. Nella met\u00e0 del XVII secolo la citt\u00e0 riprese un pacifico sviluppo, sostenuto dal rinnovato traffico attraverso i valichi. Il rapporto tra i cittadini e il vescovo, se non proprio di simpatia, era perlomeno di reciproco rispetto. Il principe-vescovo, pur senza feudi immediati, era riconosciuto membro sovrano e come tale ha diritto di voto e seggio alla dieta imperiale fino al 1798, anno in cui il principato \u00e8 occupato dagli Svizzeri e poi secolarizzato nel 1801 da Napoleone.\nDopo l'ingresso dei Grigioni nella Confederazione elvetica nel 1803, Coira divenne ufficialmente capitale del cantone nel 1820. Nel 1852, la comunit\u00e0 rurale che fino allora era rimasta indipendente dalla citt\u00e0, venne incorporata nel comune. Dopo la demolizione della cerchia delle mura cittadine, soprattutto nel 1900 e nella seconda met\u00e0 del XX secolo, la citt\u00e0 si svilupp\u00f2 all'estensione attuale.\nMonumenti e luoghi d'interesse.\nVisto dall'autostrada il panorama della citt\u00e0 moderna non sembra particolarmente interessante, con alti edifici grigi in cemento.\nAlcuni palazzi del centro storico presentano portali e finestre incorniciati da raffinate \"decorazioni pittoriche\".\nSociet\u00e0.\nLingue e dialetti.\nLa popolazione di Coira \u00e8 di circa 37 000 abitanti. Secondo il censimento del 2000 l'81,0% \u00e8 di lingua tedesca, il 5,4% romancia e il 5,1% italiana. Nel 2002 il numero degli stranieri ha raggiunto il 17,6%.\nAmministrazione.\nGemellaggi.\nCoira \u00e8 gemellata con:"}
{"id": "90532", "revid": "729019", "url": "https://it.wikipedia.org/wiki?curid=90532", "title": "Mercato cash", "text": "I mercati cash sono quelli in cui il regolamento delle operazioni ha a che fare con l'insieme delle operazioni a pronti, e quindi compravendite regolate a 3 giorni.\nAll'aumentare dell'efficienza del mercato diminuisce il tempo di regolamento. Questo \u00e8 importante, perch\u00e9 in ogni operazione c'\u00e8 un rischio di controparte: colui che paga ha il rischio di non ricevere i titoli, l'altro di non ricevere i soldi. Riducendo il tempo fra la transazione e la sua regolazione si riduce la probabilit\u00e0 che una delle controparti non mantenga l'impegno.\nI mercati cash si contrappongono ai mercati derivati."}
{"id": "90533", "revid": "92920", "url": "https://it.wikipedia.org/wiki?curid=90533", "title": "Mercato derivato", "text": "Un mercato derivato (o mercato dei derivati) \u00e8 un mercato finanziario nel quale si negozia un'opzione o un altro strumento derivato (forwards, futures, option, SWAP). I derivati, insieme alle azioni e alle obbligazioni, forma un gruppo di prodotti finanziari chiamati valori mobiliari.\nIn un mercato derivato si regolano i contratti a scadenza (ovvero gli strumenti derivati) e non si tratta direttamente l'attivit\u00e0 sottostante. Per queste caratteristiche si contrappone al mercato cash. I due tipi di mercato sono separati organizzativamente ma non logicamente.\nSul mercato dei derivati ci sono operazioni speculative e altre che si originano dall'idea di coprirsi dal rischio di un portafoglio esistente (operazioni di hedging). Il mercato dei derivati \u00e8 molto liquido e ampio."}
{"id": "90534", "revid": "124472787", "url": "https://it.wikipedia.org/wiki?curid=90534", "title": "Giacomo Biffi", "text": "Biografia.\nNacque a Milano, citt\u00e0 metropolitana e sede arcivescovile, il 13 giugno 1928.\nFormazione e ministero sacerdotale.\nIl 23 dicembre 1950 fu ordinato presbitero, a Milano, dal cardinale Alfredo Ildefonso Schuster.\nFu insegnante di teologia e parroco a Legnano, nella parrocchia dei Santi Martiri e quindi a Milano nella parrocchia di Sant'Andrea.\nMinistero episcopale e cardinalato.\nIl 7 dicembre 1975 papa Paolo VI lo nomin\u00f2 vescovo ausiliare di Milano e titolare di Fidene. L'11 gennaio 1976 ricevette l'ordinazione episcopale, nella chiesa parrocchiale di Sant'Andrea a Milano, dal cardinale Giovanni Colombo, coconsacranti i vescovi Bernardo Citterio e Libero Tresoldi.\nIl 19 aprile 1984 papa Giovanni Paolo II lo nomin\u00f2 arcivescovo metropolita di Bologna; succedette ad Enrico Manfredini, deceduto il 16 dicembre 1983. Il 1\u00ba giugno 1984 prese possesso dell'arcidiocesi e il giorno seguente vi fece l'ingresso solenne. Il 29 giugno ricevette dal papa il pallio, nella basilica di San Pietro in Vaticano.\nNel concistoro del 25 maggio 1985 papa Giovanni Paolo II lo cre\u00f2 cardinale presbitero dei Santi Giovanni Evangelista e Petronio. Fino al 28 giugno 1988, giorno della creazione del cardinale Michele Giordano, \u00e8 stato il porporato italiano pi\u00f9 giovane.\nFu membro della Congregazione per l'evangelizzazione dei popoli, della Congregazione del clero e della Congregazione per l'educazione cattolica.\nNel 1998, all'interno dell'Istituto \"Veritatis Splendor\" da lui voluto, diede inizio, con una serie di lezioni, poi trasformate in pubblicazioni, alla cosiddetta \"Scuola di anagogia\", la cui direzione ha consegnato nel 2004 al teologo e filosofo domenicano Giuseppe Barzaghi.\nIl 16 dicembre 2003 lo stesso pontefice accolse la sua rinuncia, presentata per raggiunti limiti d'et\u00e0; gli succedette Carlo Caffarra, fino ad allora arcivescovo di Ferrara-Comacchio. Rimase amministratore apostolico dell'arcidiocesi fino all'ingresso del successore, avvenuto il 15 febbraio 2004.\nIl 18 e il 19 aprile 2005 partecip\u00f2 come cardinale elettore al conclave che port\u00f2 all'elezione di papa Benedetto XVI.\nNel 2007 tenne gli esercizi quaresimali alla Curia romana e a Benedetto XVI.\nIl 13 giugno 2008, avendo compiuto l'ottantesimo anno d'et\u00e0, usc\u00ec dal novero dei cardinali elettori.\nMor\u00ec l'11 luglio 2015 in una clinica bolognese, dopo un lungo periodo di ricovero.\nLe esequie si sono tenute il 14 luglio alle ore 10.30 nella cattedrale di San Pietro a Bologna. La liturgia esequiale \u00e8 stata presieduta dal cardinale Carlo Caffarra, suo successore. La salma \u00e8 stata poi tumulata nella cripta della cattedrale.\nIl conclave del 2005.\nSi racconta di un episodio che avvenne durante il conclave del 2005 e che ha come protagonisti proprio il cardinale Biffi e, seppur in modo indiretto, il futuro Benedetto XVI. A raccontare l'accaduto \u00e8 il giornalista cattolico Francesco Grana, vicino all'allora arcivescovo di Napoli, il cardinale Michele Giordano.\n\u00c8 il 19 aprile 2005, secondo e ultimo giorno di votazioni. Dopo il terzo scrutinio del conclave, il secondo di quella mattina, i cardinali elettori tornano in pullman nella Casa Santa Marta dove risiedono in quei giorni. Li attende il pranzo e un breve riposo nelle loro stanze prima di far ritorno nella Cappella Sistina per la votazione che sar\u00e0 definitiva e alla quale seguir\u00e0 l'annuncio al mondo dell'avvenuta elezione del nuovo Papa. Ed \u00e8 proprio durante quel pasto frugale che Biffi, molto innervosito, si sfoga con un confratello: \u00abA ogni votazione ricevo sempre un solo voto. Se scopro chi \u00e8 che si ostina a votarmi giuro che lo prendo a schiaffi\u00bb. \u00abCosa Eminenza?\u00bb, gli domanda perplesso il confratello. \u00abS\u00ec, ha capito bene, Eminenza\u00bb, replica Biffi. \u00abGiuro che lo prendo a schiaffi\u00bb. Al che il porporato lo guarda perplesso e gli spiega: \u00abEminenza, ormai \u00e8 chiaro chi stiamo eleggendo come nuovo Papa ed \u00e8 anche abbastanza evidente che questo candidato abbia scelto di votare per lei. Quindi se vorr\u00e0 ancora mantenere il suo proposito sar\u00e0 costretto a prendere a schiaffi il Papa\u00bb. Biffi rimase senza parole: Ratzinger aveva deciso di votare per lui.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90535", "revid": "287204", "url": "https://it.wikipedia.org/wiki?curid=90535", "title": "Josip Bozanic", "text": ""}
{"id": "90536", "revid": "552470", "url": "https://it.wikipedia.org/wiki?curid=90536", "title": "Mercato finanziario primario", "text": "Il mercato finanziario primario \u00e8 il luogo dove vengono trattati gli strumenti finanziari di nuova emissione. Il mercato primario \u00e8 la parte del mercato dei capitali che si occupa dell'emissione e vendita di titoli garantiti da azioni agli investitori direttamente dall'emittente. L'investitore acquista titoli che non sono mai stati scambiati prima. I mercati primari creano strumenti a lungo termine attraverso i quali le entit\u00e0 aziendali raccolgono fondi dal mercato dei capitali.\nDescrizione.\nQui vengono quindi collocate nuove azioni provenienti da un aumento di capitale o da un'offerta pubblica iniziale, obbligazioni di nuova emissione da parte delle societ\u00e0 o da parte del Ministero dell'economia (nel caso dei titoli di stato).\nPraticamente sul mercato primario viene quotata e raccolta la prima operazione di ogni specifico strumento finanziario, che passa poi sul mercato finanziario secondario.\nVi \u00e8 un ulteriore senso in cui \u00e8 possibile intendere l'espressione \"mercato primario\". \nUn socio di S. p. A. pu\u00f2 esercitare il diritto di recesso a seguito di una delibera assembleare in merito alla quale egli abbia espresso un voto contrario; in questo caso, il socio dissenziente ha il diritto di sciogliere unilateralmente il proprio rapporto con la societ\u00e0 e di ricevere anche la liquidazione della propria quota partecipativa. \nLa societ\u00e0 rimborsa il valore delle azioni del socio nelle tempistiche previste dalla legge e secondo modalit\u00e0 di determinazione del valore delle azioni che sono decise o dallo statuto oppure dal codice civile. In quest'ultimo caso, gli amministratori, ai sensi dell'art. 2437 \"ter\", comma terzo, devono - qualora si tratti di societ\u00e0 quotata - far riferimento alla media ponderata del valore che le azioni hanno avuto nei sei mesi precedenti di contrattazione su mercati regolamentati, ma rimane sempre ferma la possibilit\u00e0 di stabilire, appunto attraverso lo statuto, criteri diversi di determinazione del valore delle quote."}
{"id": "90537", "revid": "838137", "url": "https://it.wikipedia.org/wiki?curid=90537", "title": "Josip Bozani\u0107", "text": "Biografia.\nNasce a Fiume, citt\u00e0 sede arcivescovile, il 20 marzo 1949. Trascorre l'intera infanzia a Verbenico, sull'isola di Veglia, da dove proviene la sua famiglia.\nFormazione e ministero sacerdotale.\nSi diploma nel 1968 dopo aver frequentato le scuole sull'isola di Veglia; interrompe i successivi studi intrapresi di filosofia e teologia per gli obblighi della leva militare; durante gli anni di leva \u00e8 condannato al carcere militare per aver rifiutato di rinnegare uno scritto sul cardinale Alojzije Stepinac da lui firmato e pubblicato dall'Osservatore Romano.\nIl 29 giugno 1975 \u00e8 ordinato presbitero, nella cattedrale dell'Assunzione della Beata Vergine Maria a Veglia, dal vescovo Karmelo Zazinovi\u0107.\nDopo un periodo di studi presso la Pontificia Universit\u00e0 Gregoriana e presso la Pontificia Universit\u00e0 Lateranense a Roma, si laurea in diritto canonico ed in teologia dogmatica.\nTornato nella sua terra, dopo l'esperienza romana, compie molti passi nell'ambito della sua diocesi diventandone vicario generale nel 1987; dal 1988 e per nove anni \u00e8 insegnante all'Istituto teologico di Fiume.\nMinistero episcopale.\nIl 10 maggio 1989 papa Giovanni Paolo II lo nomina vescovo coadiutore di Veglia. Il 25 giugno seguente riceve l'ordinazione episcopale, nella cattedrale di Veglia, dal cardinale Franjo Kuhari\u0107, coconsacranti l'arcivescovo Josip Pavli\u0161i\u0107 e il vescovo Karmelo Zazinovi\u0107. Il 14 novembre dello stesso anno succede alla medesima sede.\nDal 1996 fino al 2007 \u00e8 presidente della commissione della Conferenza episcopale croata per i rapporti con lo Stato e d\u00e0 un importante contributo alla firma degli accordi tra Santa Sede e la Repubblica di Croazia.\nDal 5 giugno al 22 novembre 1996 \u00e8 amministratore apostolico \"sede plena\" dell'arcidiocesi di Fiume-Segna durante la malattia dell'arcivescovo Anton Tamarut.\nIl 5 luglio 1997 papa Giovanni Paolo II lo nomina arcivescovo metropolita di Zagabria; succede al cardinale Franjo Kuhari\u0107, dimessosi per raggiunti limiti di et\u00e0. Il 4 ottobre seguente prende possesso dell'arcidiocesi. Il 29 giugno 1998 riceve il pallio dal papa, nella basilica di San Pietro in Vaticano.\nDal 2001 al 2011 \u00e8 vicepresidente del Consiglio delle conferenze dei vescovi d'Europa. Accoglie in Croazia papa Giovanni Paolo II in occasione dei viaggi apostolici dell'ottobre 1998 e del giugno 2003.\nNel concistoro del 21 ottobre 2003 lo stesso pontefice lo crea cardinale presbitero di San Girolamo dei Croati; il 27 febbraio 2005 prende possesso del titolo. \u00c8 il sesto cardinale croato della Chiesa cattolica.\nIl 18 e il 19 aprile 2005 partecipa come cardinale elettore al conclave che porta all'elezione di papa Benedetto XVI e il 12 e 13 marzo 2013 a quello che elegge papa Francesco.\nNel giugno 2011 accoglie anche papa Benedetto XVI, giunto a Zagabria per partecipare al primo incontro nazionale delle famiglie cattoliche croate.\nIl 21 luglio 2015 papa Francesco lo nomina suo inviato speciale alla celebrazione in occasione del 300\u00ba anniversario del santuario della Madonna Miracolosa di Sinj, in programma a Spalato il 15 agosto seguente.\n\u00c8 membro della Congregazione per il culto divino e la disciplina dei sacramenti, della Congregazione per l'educazione cattolica, del Pontificio consiglio per la promozione della nuova evangelizzazione e della commissione cardinalizia di vigilanza dell'istituto per le opere di religione. \u00c8 stato membro del Pontificio consiglio per i laici e del Consiglio speciale per l'Europa della segreteria generale del Sinodo dei vescovi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90538", "revid": "116402301", "url": "https://it.wikipedia.org/wiki?curid=90538", "title": "Mercato finanziario secondario", "text": "Un mercato finanziario secondario, nella finanza, \u00e8 il luogo dove sono trattati dai vari operatori finanziari i titoli gi\u00e0 emessi ovvero in circolazione, che vi rimangono fino alla loro eventuale scadenza: ogni titolo nasce dunque sul mercato finanziario primario e dopo la sua emissione e il successivo collocamento passa definitivamente al secondario.\nCaratteristiche.\nLa dimensione del mercato secondario, raccogliendo tutte le operazioni su un titolo dalla seconda in poi, sar\u00e0 chiaramente molto maggiore di quella del primario.\nTrattando i due mercati la stessa merce, una maggiore liquidit\u00e0 del secondario permette di accogliere pi\u00f9 titoli nel primario. \u00c8 possibile che prestiti originariamente destinati solo ad investitori finanziari trovino dopo contrattazione sul mercato secondario una larga diffusione tra la clientela ordinaria (come avvenne nei casi Cirio e Parmalat). \nNel mondo.\nIl mercato finanziario secondario di gran lunga pi\u00f9 importante a livello mondiale \u00e8 quello di Londra, preferito anche dalle speciali \"branche\" delle societ\u00e0 degli altri paesi europei e degli U.S.A."}
{"id": "90539", "revid": "110157", "url": "https://it.wikipedia.org/wiki?curid=90539", "title": "Malix", "text": "Malix (toponimo tedesco; ) \u00e8 una frazione di 731 abitanti del comune svizzero di Churwalden, nella regione Plessur (Canton Grigioni).\nStoria.\nFino al 31 dicembre 2009 \u00e8 stato un comune autonomo che si estendeva per 12,56\u00a0km\u00b2; il 1\u00ba gennaio 2010 \u00e8 stato aggregato al comune di Churwalden assieme all'altro comune soppresso di Parpan."}
{"id": "90540", "revid": "1935652", "url": "https://it.wikipedia.org/wiki?curid=90540", "title": "Agostino Cacciavillan", "text": "Biografia.\nAgostino Cacciavillan \u00e8 nato il 14 agosto 1926 a Novale di Valdagno, provincia e diocesi di Vicenza, in Veneto, nell'allora Regno d'Italia (oggi Repubblica Italiana).\nFormazione e ministero sacerdotale.\nSi \u00e8 iscritto presso il Seminario vescovile di Vicenza, frequantando i corsi ginnasiali, filosofici e teologici. Ha ricevuto l'ordinazione sacerdotale il 26 giugno 1949 incardinandosi, ventiduenne, come presbitero della diocesi di Vicenza. Nei primi anni di sacerdozio ha operato come vicario cooperatore nella parrocchia di Santa Maria in Colle a Bassano del Grappa.\nIn seguito si \u00e8 recato a Roma per completare gli studi presso la Pontificia Universit\u00e0 Gregoriana, dove ha conseguito la licenza in scienze sociali; contemporaneamente si \u00e8 laureato in giurisprudenza all'Universit\u00e0 degli Studi di Roma \"La Sapienza\", e in diritto canonico alla Pontificia Universit\u00e0 Lateranense.\nDopo un periodo di lavoro presso la Segreteria di Stato della Santa Sede \u00e8 stato assegnato come segretario alla nunziatura apostolica nelle Filippine.\nNunzio apostolico.\nIl 17 gennaio 1976 papa Paolo VI lo ha nominato pro-nunzio apostolico in Kenya, succedendo a Pierluigi Sartorelli, dimissionario il giorno precedente; contestualmente gli \u00e8 stata assegnata la sede titolare di Amiterno con dignit\u00e0 di arcivescovo titolare, a titolo personale. Ha ricevuto la consacrazione episcopale il 28 febbraio 1977, presso la Basilica di San Pietro in Vaticano, per imposizione delle mani del cardinale Jean-Marie Villot, Segretario di Stato di Sua Santit\u00e0, assistito dai co-consacranti monsignori Duraisamy Simon Lourdusamy, arcivescovo emerito di Bangalore e segretario della Congregazione per l'evangelizzazione dei popoli nonch\u00e9 futuro cardinale, e Carlo Fanton, vescovo titolare di Asolo ed ausiliare di Vicenza. Come suo motto episcopale il neo arcivescovo Cacciavillan ha scelto \"In virtute Dei\", che tradotto vuol dire \"In virt\u00f9 di Dio\".\nIl 9 maggio 1981 papa Giovanni Paolo II lo ha trasferito come pro-nunzio apostolico in India; \u00e8 succeduto a Luciano Storero, trasferito a capo della nunziatura apostolica in Venezuela il 2 febbraio precedente.\nIl 10 settembre 1983, con il breve \"Qui Dei consilio\", \u00e8 stata istituita la pro-nunziatura apostolica in Nepal; il 30 aprile 1985 \u00e8 divenuto il primo rappresentante diplomatico della Santa Sede nel Paese asiatico, mantenendo anche l'incarico di nunzio di India.\nIl 13 giugno 1990 papa Giovanni Paolo II lo ha nuovamente trasferito come pro-nunzio apostolico negli Stati Uniti d'America ed osservatore permanente della Santa Sede presso l'Organizzazione degli Stati Americani; \u00e8 succeduto a Pio Laghi, nominato pro-prefetto della Congregazione per l'educazione cattolica il 6 aprile precedente.\nIl 5 novembre 1998 papa Giovanni Paolo II lo ha nominato presidente dell'Amministrazione del patrimonio della Sede Apostolica (A.P.S.A.), l'organismo che si occupa di amministrare i beni della Santa Sede e di fornire i fondi necessari al funzionamento della Curia romana; \u00e8 succeduto al cardinale Lorenzo Antonetti, dimissionario per raggiunti limiti d'et\u00e0.\nCardinalato.\nIl 21 gennaio 2001, prima dell'Angelus, papa Giovanni Paolo II ha annunciato la sua creazione a cardinale nel concistoro del 21 febbraio seguente; \u00e8 stato l'ottavo porporato a presiedere l'A.P.S.A. Durante la cerimonia, svoltasi alle 10:30 sul sagrato della Basilica di San Pietro in Vaticano, gli sono stati conferiti la berretta, l'anello e la diaconia dei Santi Angeli Custodi a Citt\u00e0 Giardino, vacante dal 21 dicembre 1973, giorno del trasferimento del cardinale Sebastiano Baggio al titolo cardinalizio di San Sebastiano alle Catacombe. Ha preso possesso della sua diaconia durante una cerimonia svoltasi il 21 aprile seguente alle ore 19:00.\nHa ricevuto inoltre incarichi in molteplici dicasteri della Curia romana: il 22 febbraio 2001 membro della Pontificia commissione per lo Stato della Citt\u00e0 del Vaticano; il 15 maggio seguente membro della Congregazione per le Chiese orientali, della Congregazione per i vescovi e della Congregazione per l'evangelizzazione dei popoli; il 18 maggio membro del Pontificio consiglio per i testi legislativi e della Pontificia commissione per l'America Latina; il 2 maggio 2002 membro della Congregazione delle cause dei santi; il 6 giugno seguente membro del Supremo tribunale della Segnatura apostolica.\nIl 1\u00ba ottobre 2002 papa Giovanni Paolo II ha accettato la sua rinuncia dalla direzione dell'Amministrazione del patrimonio della Sede Apostolica per raggiunti limiti d'et\u00e0, ai sensi del can. 354 del Codice di diritto canonico, divenendone presidente emerito; gli \u00e8 succeduto Attilio Nicora, fino ad allora vescovo emerito di Verona e delegato della Conferenza Episcopale Italiana per le questioni giuridiche.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio di Benedetto XVI.\nIl 14 agosto 2006, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nIl 1\u00ba marzo 2008, a seguito della promozione all'ordine presbiterale del cardinale Dar\u00edo Castrill\u00f3n Hoyos, presidente della Pontificia commissione \"Ecclesia Dei\", \u00e8 divenuto cardinale protodiacono, ovvero il cardinale dell'ordine diaconale di pi\u00f9 antica creazione.\nIl 21 febbraio 2011, durante un concistoro ordinario pubblico per il voto su alcune cause di canonizzazione, dopo averne fatto richiesta ha optato per l'ordine dei cardinali presbiteri mantenendo la diaconia di Santi Angeli Custodi a Citt\u00e0 Giardino elevata a titolo presbiterale \"pro hac vice\", avendo trascorso un decennio come cardinale diacono, ai sensi del can. 350 \u00a7 5-6 del Codice di diritto canonico; contestualmente ha cessato di essere cardinale protodiacono.\nIl 16 febbraio 2022, in seguito alla morte del cardinale Luigi De Magistris, \u00e8 divenuto il porporato italiano pi\u00f9 anziano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90542", "revid": "2227234", "url": "https://it.wikipedia.org/wiki?curid=90542", "title": "Salvatore De Giorgi", "text": ", dal 19 dicembre 2006 arcivescovo emerito di Palermo e presidente emerito della Fondazione vaticana Cardinale Salvatore De Giorgi.\nBiografia.\nNasce a Vernole, provincia e diocesi di Lecce (poi arcidiocesi) il 6 settembre 1930 da una famiglia di umili origini, composta da otto fratelli. Entra nel seminario diocesano di Lecce nel 1941, all'et\u00e0 di 11 anni e vi compie gli studi medi inferiori e ginnasiali. Si trasferisce poi a Molfetta, presso il Pontificio Seminario Pio XI, dove terminati gli studi liceali intraprende gli studi di Teologia. Nel 1950 riceve gli ordini minori (tonsura, lettorato, esorcistato e accolitato) dalle mani del vescovo Francesco Minerva (poi arcivescovo).\nPresbiterato.\nHa ricevuto l'ordine sacro il 28 giugno 1953 dal vescovo Francesco Minerva, del quale \u00e8 segretario fino al 1958. Da sacerdote ha ricoperto a lungo l'incarico di parroco, nello specifico, il 12 ottobre 1958, giorno delle esequie di papa Pio XII del quale \u00e8 grande estimatore, diviene il primo parroco della parrocchia di Santa Maria delle Grazie in Santa Rosa di Lecce, incarico che ricopre fino al 1973. Nella diocesi \u00e8 stato anche per vent'anni insegnante di religione, oltre che assistente della FUCI, della giovent\u00f9 studentesca e degli scout, dell'Azione cattolica. Dal 1969 \u00e8 delegato e poi vicario per la pastorale diocesana e direttore dell'Ufficio pastorale diocesano.\nEpiscopato e cardinalato.\nNominato da papa Paolo VI vescovo titolare di Tulana e vescovo ausiliare di Oria, il 21 novembre 1973, riceve la consacrazione episcopale nella cattedrale di Lecce il 27 dicembre 1973 dal vescovo Francesco Minerva. Il 29 novembre 1975 viene nominato vescovo coadiutore di Oria; succede alla medesima sede il 17 marzo 1978. Nel 1981 \u00e8 promosso arcivescovo di Foggia, alla quale sono unite \"in persona episcopi\" le diocesi di Troia e di Bovino. Con la ristrutturazione della medesima diocesi diviene Arcivescovo di Foggia-Bovino il 30 settembre 1986. Durante il suo ministero a Foggia ospita la visita apostolica di papa Giovanni Paolo II.\nIl 10 ottobre 1987 viene trasferito a Taranto, dove mantiene il ministero episcopale fino al 1990. Nel 1989 accoglie papa Giovanni Paolo II in visita a Taranto, che celebr\u00f2 messa presso l'Italsider.\nNel 1990, dopo due anni e mezzo di ministero episcopale a Taranto, \u00e8 nominato assistente generale di Azione Cattolica, divenendo Arcivescovo emerito di Taranto.\nDiventato arcivescovo metropolita di Palermo e primate di Sicilia il 4 aprile 1996, facendo il suo ingresso solenne in diocesi il 25 maggio dello stesso anno. \u00c8 creato cardinale da papa Giovanni Paolo II nel concistoro del 21 febbraio 1998, con il Titolo di Santa Maria in Ara Coeli. Nel 2005 partecipa al conclave che elegge Papa Benedetto XVI.\nNel 2003 riceve la Laurea honoris causa in Medicina e Chirurgia presso l'universit\u00e0 di Palermo, in riconoscimento del suo impegno per gli ammalati e i sofferenti.\nDal 19 dicembre 2006 \u00e8 arcivescovo emerito di Palermo, per raggiunti limiti di et\u00e0; gli succede l'arcivescovo Paolo Romeo.\nIl 31 gennaio 2007 la Conferenza Episcopale Italiana lo nomina presidente della Federazione Italiana Esercizi Spirituali.\nIl 16 settembre 2007, per invito dell'arcivescovo Carlo Ghidelli, ha presieduto la solenne processione cittadina in onore della Madonna del Ponte, in Lanciano, ricordando l'importanza dell'attaccamento filiale alla Santa Chiesa.\nIl 13 ottobre 2007, prende parte alle celebrazioni del centenario della proclamazione della Madonna del Rosario come Copatrona della Citt\u00e0 di Mottola.\nIl 5 novembre 2008 presiede nella parrocchia Santa Maria Assunta in Sannicandro di Bari la solenne concelebrazione eucaristica in memoria di San Nicandro vescovo e martire, primo vescovo di Myra, festa all'insegna del dialogo ecumenico che vede la partecipazione di rappresentanti della Chiesa ortodossa.\nHa compiuto 80 anni il 6 settembre 2010 ed \u00e8 per questo escluso dal numero dei cardinali elettori per i futuri conclavi.\nIl 19 novembre 2011 riceve a Battipaglia il premio internazionale \"Tu es Petrus\" dall'omonima associazione e accetta la carica di presidente onorario del comitato scientifico.\n\u00c8 stato membro della Congregazione per il clero, del Pontificio consiglio per i laici, del Pontificio consiglio per la famiglia e della Congregazione per il culto divino e la disciplina dei sacramenti.\nIl 24 aprile 2012 \u00e8 nominato membro della commissione costituita da papa Benedetto XVI per indagare sulla fuoriuscita di documenti e lettere riservati dal Vaticano insieme ai cardinali Juli\u00e1n Herranz Casado e Jozef Tomko, meglio nota quale commissione \u201cVatileaks\u201d.\nIl 25 maggio 2013 ha presieduto, come delegato papale, il rito di beatificazione di don Pino Puglisi, sacerdote ucciso dalla mafia il 15 settembre 1993, del quale aveva avviato il processo di beatificazione, \"in odium fidei\", durante il suo episcopato palermitano, nel 1999.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90545", "revid": "104458", "url": "https://it.wikipedia.org/wiki?curid=90545", "title": "Furna", "text": "Furna (toponimo tedesco, ) \u00e8 un comune svizzero di 209 abitanti del Canton Grigioni, nella regione Prettigovia/Davos."}
{"id": "90546", "revid": "1649409", "url": "https://it.wikipedia.org/wiki?curid=90546", "title": "Francesco Marchisano", "text": "Biografia.\nRicevette l'ordine sacro il 29 giugno 1952. Dopo il completamento degli studi a Roma fu nominato aiutante di studio per la sezione dei Seminari e dal 3 giugno 1969 al 6 ottobre 1988 fu sotto-segretario della Congregazione per l'Educazione Cattolica. Il 6 ottobre 1988 fu nominato vescovo titolare di Populonia e segretario della Pontificia Commissione per la Conservazione del patrimonio artistico e storico della Chiesa.\nRicevette la consacrazione episcopale da papa Giovanni Paolo II nella Basilica di San Pietro in Vaticano il 6 gennaio 1989. Il 4 maggio 1993 fu nominato presidente della Pontificia commissione per i beni culturali della Chiesa. Il 24 aprile 2002 fu nominato presidente della Fabbrica di San Pietro, arciprete della Basilica Vaticana e vicario generale di Sua Santit\u00e0 per la Citt\u00e0 del Vaticano. Creato e pubblicato cardinale della diaconia di Santa Lucia del Gonfalone da Giovanni Paolo II nel concistoro del 21 ottobre 2003, dal 5 febbraio 2005 fu presidente dell'Ufficio del Lavoro della Sede Apostolica.\nPartecip\u00f2 al conclave del 2005 in cui fu eletto papa Benedetto XVI.\nIl 26 aprile 2005 ha fondato, insieme al Giornalista Vaticanista Gianluca Barile, l'Associazione Internazionale \"TV ES PETRVS\", con sede legale a Battipaglia (Salerno), che ha come finalit\u00e0 attivit\u00e0 caritative e culturali in nome del Romano Pontefice. Il 14 settembre del 2007, su proposta dello stesso Barile, \u00e8 diventato Cittadino Onorario di Battipaglia.\nFu membro della Congregazione per l'Educazione Cattolica, del Pontificio Consiglio della Cultura e della Pontificia Commissione per i Beni Culturali della Chiesa. Il 25 giugno 2009, al compimento dell'80\u00ba anno di et\u00e0, perse il diritto di voto in un futuro conclave, divenendo cos\u00ec un cardinale non elettore. Secondo il Codice di Diritto Canonico, un cardinale che compie 80 anni non solo perde il diritto di partecipare al conclave, ma decade automaticamente da ogni ruolo ricoperto in seno alla Curia Romana.\nPapa Benedetto XVI prorog\u00f2 invece di qualche giorno il suo mandato, accogliendo le dimissioni dalla presidenza dell'Ufficio del Lavoro della Sede Apostolica il 3 luglio 2009. Gli succedette nel medesimo ruolo monsignor Giorgio Corbellini. Il 12 giugno 2014 opt\u00f2 per l'ordine presbiterale, mantenendo invariata la diaconia elevata \"pro illa vice\" a titolo presbiterale.\nSi spense a Roma nel suo appartamento nel Palazzo di San Callisto verso le 10 del 27 luglio 2014 all'et\u00e0 di 85 anni. Le esequie si sono tenute il 30 luglio alle ore 8 all'Altare della Cattedra della basilica di San Pietro in Vaticano. La liturgia esequiale \u00e8 stata celebrata dal cardinale Angelo Sodano, decano del Collegio cardinalizio. Al termine della celebrazione papa Francesco ha presieduto il rito dell\"'ultima commendatio\" e della \"valedictio\". La salma \u00e8 stata tumulata nella tomba del clero del cimitero di Racconigi.\nGenealogia episcopale.\nLa genealogia episcopale \u00e8:"}
{"id": "90547", "revid": "919135", "url": "https://it.wikipedia.org/wiki?curid=90547", "title": "Restrizione di una funzione", "text": "In matematica per restrizione di una funzione si intende una funzione ottenuta dalla precedente per restrizione del suo dominio.\nFormalmente, consideriamo una funzione formula_1 e un sottoinsieme formula_2. Definiamo restrizione della formula_3 al sottodominio formula_4 la funzione\ncio\u00e8 una funzione che in formula_4 si comporta esattamente come la funzione originaria, ma che si \"dimentica\" dei punti al di fuori di quel sottoinsieme.\nUn esempio di restrizione sono le curve di livello per una funzione a due o pi\u00f9 variabili reali, formula_7. Il diagramma rappresenta tutte e sole variabili indipendenti, per un numero arbitrario di valori della variabile dipendente. Ad esempio, per una funzione a due variabili formula_8, nel diagramma con assi formula_9, avremo una curva di livello per un certo numero di formula_10. Pi\u00f9 in generale, il grafico, se si opera una restrizione, non rappresenta la variabile dipendente, ed eventualmente una o pi\u00f9 variabili indipendenti."}
{"id": "90548", "revid": "767487", "url": "https://it.wikipedia.org/wiki?curid=90548", "title": "Sankt Peter (Arosa)", "text": "Sankt Peter (toponimo tedesco; ) \u00e8 una frazione di 168 abitanti del comune svizzero di Arosa, nella regione Plessur (Canton Grigioni).\nStoria.\nFino al 31 dicembre 2007 \u00e8 stato un comune autonomo che si estendeva per 6,90\u00a0km\u00b2; il 1\u00ba gennaio 2008 \u00e8 stato aggregato all'altro comune soppresso di Pagig per formare il nuovo comune di Sankt Peter-Pagig, il quale a sua volta il 1\u00ba gennaio 2013 \u00e8 stato aggregato al comune di Arosa assieme agli altri comuni soppressi di Calfreisen, Castiel, Langwies, L\u00fcen, Molinis e Peist.\nInfrastrutture e trasporti.\nSankt Peter \u00e8 servito dalla stazione di Sankt Peter-Molinis della Ferrovia Retica (linea Coira-Arosa)"}
{"id": "90549", "revid": "2043251", "url": "https://it.wikipedia.org/wiki?curid=90549", "title": "Renato Raffaele Martino", "text": "Biografia.\nMinistero sacerdotale.\nHa ricevuto l'ordinazione presbiterale il 20 giugno 1957. Dopo un periodo di servizio nella diplomazia vaticana lavor\u00f2 nelle nunziature di Nicaragua, Filippine, Libano, Canada e Brasile.\nNunzio apostolico.\nNominato il 14 settembre 1980 arcivescovo titolare di Segerme e pro-nunzio in Thailandia, delegato apostolico in Singapore, Malaysia, Laos e Brunei (dal 1983), riceve l'ordinazione episcopale il 14 dicembre 1980.\nDal 1986 al 2002 ha ricevuto l'incarico di osservatore permanente della Santa Sede presso le Nazioni Unite di New York i cui numerosi interventi sul disarmo, sulla povert\u00e0 e la difesa dei diritti umani ebbero vasta eco.\nPer sostenere le iniziative della Santa Sede all'ONU nel 1991 ha, inoltre, fondato l'associazione \"Path to Peace Foundation\".\nIncarichi nella Curia romana e cardinalato.\nRichiamato a Roma da papa Giovanni Paolo II per guidare, in qualit\u00e0 di presidente, il Pontificio consiglio della giustizia e della pace (1\u00ba ottobre 2002), \u00e8 stato creato cardinale nel concistoro del 21 ottobre 2003.\nL'11 marzo 2006 papa Benedetto XVI l'ha chiamato a presiedere anche il Pontificio consiglio della pastorale per i migranti e gli itineranti; il 28 febbraio 2009 gli \u00e8 succeduto in tale incarico monsignor Antonio Maria Vegli\u00f2. \u00c8 stato inoltre membro della Congregazione per l'evangelizzazione dei popoli, del Pontificio consiglio \"Cor Unum\" e dell'Amministrazione del patrimonio della Sede Apostolica.\nIl 25 ottobre 2005 ha presentato il Compendio della Dottrina Sociale della Chiesa.\nNel maggio 2007 ha partecipato alla V conferenza episcopale latinoamericana ad Aparecida come membro designato dal papa.\nNel novembre dello stesso anno, in una intervista al TG2, ha criticato un tipo di darwinismo, definendolo, fra l'altro, \"figlio del marxismo\".\nIl 4 aprile 2008 ha ricevuto la laurea specialistica \"honoris causa\" in Scienze delle Relazioni Internazionali (per il suo curriculum in Relazioni Internazionali) presso l'Universit\u00e0 degli Studi di Salerno.\nIl 21 aprile 2009 \u00e8 stato nominato da Benedetto XVI presidente della Commissione episcopale per l'Almo Collegio Capranica, dove \u00e8 stato alunno dal 1951 al 1962.\nDal 2010 al 2019 \u00e8 stato presidente onorario del Dignitatis Humanae Institute, un'associazione della destra cattolica con sede nella Certosa di Trisulti.\n\u00c8 stato membro del Comitato di patrocinio del Coordinamento internazionale per il Decennio di una cultura della non violenza e della pace (2001-2010).\nDal 24 ottobre 2009 \u00e8 presidente emerito del Pontificio consiglio della giustizia e della pace, avendo papa Benedetto XVI accolto la sua rinuncia all'ufficio per raggiunti limiti d'et\u00e0.\nIl 29 giugno 2010 il principe Carlo di Borbone-Due Sicilie, duca di Castro, gran maestro del ramo \"franco-napoletano\" dell'Ordine Costantiniano di San Giorgio lo ha nominato nuovo gran priore dell'Ordine, succedendo al cardinale Albert Vanhoye nominato a sua volta consigliere ecclesiastico della Real Casa dei Borbone di Napoli delle Due Sicilie.\nIl 23 novembre 2012, compiendo 80 anni, \u00e8 uscito dal numero dei cardinali elettori.\nDal 12 giugno 2014 ricopre l'incarico di protodiacono di Santa Romana Chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90553", "revid": "1935652", "url": "https://it.wikipedia.org/wiki?curid=90553", "title": "Attilio Nicora", "text": "Biografia.\nNasce a Varese, citt\u00e0 capoluogo di provincia in arcidiocesi di Milano, il 16 marzo 1937. Nella sua citt\u00e0 natale \u00e8 considerato protagonista della rinascita del cattolicesimo giovanile essendo stato tra i fondatori del periodico studentesco \"Michelaccio\" e animatore di Giovent\u00f9 Studentesca-\nFormazione e ministero sacerdotale.\nDopo gli studi liceali, nel 1959 consegue la laurea di Giurisprudenza all'Universit\u00e0 Cattolica del Sacro Cuore, a Milano. Entrato nel Seminario Maggiore dell'arcidiocesi ambrosiana, \u00e8 ordinato presbitero il 27 giugno 1964; nell'autunno del medesimo anno consegue la licenza in Teologia presso la Facolt\u00e0 Teologica di Milano. Dopo l'ordinazione viene inviato a Roma dall'arcivescovo Giovanni Colombo per gli studi canonistici e diviene alunno del Pontificio Seminario Lombardo e dell'Universit\u00e0 Gregoriana, presso la quale consegue il dottorato in Diritto canonico; rientra poi nell'arcidiocesi milanese come docente di diritto canonico e diritto pubblico ecclesiastico nel Seminario Maggiore di Milano, del quale \u00e8 rettore dal 7 ottobre 1970.\nMinistero episcopale e cardinalato.\nIl 16 aprile 1977 \u00e8 elevato da papa Paolo VI alla dignit\u00e0 episcopale con il titolo di Forno Minore e l'incarico di ausiliare dell'arcidiocesi di Milano. Viene consacrato vescovo il 28 maggio 1977 dal cardinale Giovanni Colombo, che gli affida la delega alla pastorale sociale e all'apostolato dei laici. Nel 1979 il nuovo arcivescovo, Carlo Maria Martini, lo nomina provicario generale affidandogli anche la delega ai rapporti con le istituzioni locali e regionali. Il 15 novembre 1984, negli anni del governo Craxi, firma con il prof. Francesco Margiotta Broglio, l'accordo di modifica del Concordato fra Stato italiano e Chiesa cattolica e nel 1987 diventa delegato della Conferenza Episcopale Italiana per l'attuazione dell'accordo.\nPapa Giovanni Paolo II lo nomina vescovo di Verona il 30 giugno 1992. Il 18 settembre 1997 rinuncia al governo pastorale di Verona e rientra a Roma per dedicarsi a tempo pieno alla cura delle questioni giuridiche canoniche e concordatarie presso la CEI come Delegato della Presidenza e assumere la rappresentanza dei Vescovi italiani presso la Commissione degli Episcopati della Comunit\u00e0 Europea (Bruxelles), della quale nel 2000 \u00e8 stato nominato vicepresidente.\nIl 4 aprile 2002 \u00e8 nominato membro della Congregazione per i vescovi e il 1\u00ba ottobre successivo viene nominato presidente dell'Amministrazione del patrimonio della Sede Apostolica, venendo elevato alla dignit\u00e0 arcivescovile.\nNel concistoro del 21 ottobre 2003 viene elevato al rango di cardinale da papa Giovanni Paolo II, il quale, il 25 marzo 2004, lo nomina membro della Pontificia commissione per lo Stato della Citt\u00e0 del Vaticano. Dal 18 al 19 aprile 2005 partecipa al conclave che ha eletto papa Benedetto XVI.\nDal 21 febbraio 2006 ricopre la carica di legato pontificio per le basiliche di San Francesco e di Santa Maria degli Angeli in Assisi e, il 19 gennaio 2011, papa Benedetto XVI lo nomina anche primo presidente dell'Autorit\u00e0 di informazione finanziaria, un organismo di nuova istituzione voluto dal pontefice perch\u00e9 controlli ogni operazione finanziaria vaticana. Ci\u00f2 adegua anche lo Stato della Citt\u00e0 del Vaticano alle nuove norme antiriciclaggio introdotte dall'Unione europea. Dal 2007 \u00e8 membro della Commissione cardinalizia di vigilanza dell'Istituto per le opere di religione. \u00c8 stato inoltre membro del Consiglio della II Sezione della Segreteria di Stato, della Congregazione per l'evangelizzazione dei popoli (dal 7 gennaio 2003), del Pontificio consiglio per i testi legislativi (dal 7 gennaio 2003) e del Supremo tribunale della Segnatura apostolica. Il 7 luglio 2011 papa Benedetto XVI accoglie la sua richiesta di essere sollevato dall'incarico di presidente dell'Amministrazione del patrimonio della Sede Apostolica per potersi dedicare in modo esclusivo alla conduzione dell'Autorit\u00e0 di informazione finanziaria del Vaticano e gli succede l'arcivescovo Domenico Calcagno. Il 10 novembre successivo viene tuttavia nominato membro dello stesso ufficio.\nIl 10 gennaio 2012 invia al presidente dell'Istituto per le opere di religione, Ettore Gotti Tedeschi, e al segretario di Stato, il cardinale Tarcisio Bertone, una lettera in cui spiega il proprio pensiero riguardo alle politiche bancarie dell'istituto. Scrive infatti che secondo lui le politiche portate avanti dalla Citt\u00e0 del Vaticano sono una retromarcia verso l'apertura alla trasparenza bancaria e ci\u00f2 potrebbe screditare la Santa Sede a livello internazionale. Questa missiva segue, inoltre, la decisione del cardinale segretario di depotenziare l'Autorit\u00e0 di informazione finanziaria per quanto concerne le ispezioni nei conti dello IOR. Un anno dopo, nel febbraio 2013, prima dell'inizio della sede vacante, papa Benedetto XVI decide di non confermare il presidente dell'autorit\u00e0 antiriciclaggio all'interno della Commissione di vigilanza sostituendolo con il cardinale Domenico Calcagno, presidente dell'Amministrazione del patrimonio della Sede Apostolica, considerato molto vicino al segretario di Stato.\nIl 12 e il 13 marzo 2013 partecipa, in qualit\u00e0 di cardinale elettore, al conclave che vedr\u00e0 l'elezione al ministero petrino di papa Francesco.\nIl 12 novembre 2013 invia una missiva al presidente dell'Istituto per le opere di religione, Ernst von Freyberg, nella quale si dimostra poco entusiasta della scelta di promuovere come direttore generale dello stesso istituto Rolando Marranci, un ex funzionario della Banca Nazionale del Lavoro, tra i fautori della cacciata di Ettore Gotti Tedeschi.\nIl 30 gennaio 2014 papa Francesco accoglie la sua richiesta di essere sollevato dall'incarico di presidente dell'Autorit\u00e0 di informazione finanziaria; secondo la stampa, questa richiesta sarebbe stata preceduta da un incontro con il segretario di Stato, il cardinale Pietro Parolin, in cui egli si sarebbe mostrato sfavorevole alle politiche condotte dal nuovo direttore dell'autorit\u00e0 nella persona di Ren\u00e8 Brulhart, il quale non ha costantemente informato il consiglio, presieduto dal cardinale, per diversi mesi non convocato. Gli succede \"ad interim\" il vescovo Giorgio Corbellini, vescovo titolare di Abula e presidente dell'Ufficio del Lavoro della Sede Apostolica. Il 12 giugno 2014 opta per l'ordine presbiterale, mantenendo invariata la diaconia elevata \"pro hac vice\" a titolo presbiterale. Il 16 marzo 2017, al compimento del suo ottantesimo genetliaco, esce dal novero dei cardinali elettori.\nMuore nella Clinica Pio XI di Roma il 22 aprile 2017 all'et\u00e0 di 80 anni. Le esequie si tengono il 24 aprile all'Altare della Cattedra della Basilica di San Pietro: la liturgia esequiale \u00e8 celebrata dal cardinale Angelo Sodano, decano del Collegio cardinalizio mentre al termine della celebrazione papa Francesco presiede il rito dell\"ultima commendatio\" e della \"valedictio\". La salma \u00e8 poi tumulata a Verona all'interno della Cattedrale di Santa Maria Matricolare.\nA lui \u00e8 dedicata la biblioteca centrale della Libera Universit\u00e0 Maria Santissima Assunta, da lui inaugurata il 16 dicembre 2016.\nGenealogia episcopale.\nLa genealogia episcopale \u00e8:"}
{"id": "90554", "revid": "110157", "url": "https://it.wikipedia.org/wiki?curid=90554", "title": "Trimmis", "text": "Trimmis (toponimo tedesco; in romancio \"Termin\") \u00e8 un comune svizzero di 3\u00a0322 abitanti del Canton Grigioni, nella regione Landquart.\nStoria.\nIl comune di Trimmis \u00e8 stato istituito nel 1803; fino al 1851 incluse anche la frazione di Hintervalzeina, poi assegnata a Seewis im Pr\u00e4ttigau, e fino al 1880 quella di Says, poi divenuta comune autonomo fino al 2008 quando \u00e8 stata ri-accorpata a Trimmis.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 con Hintervalzeina e Says):\nLingue e dialetti.\nGi\u00e0 borgo di lingua romancia, fu germanizzato a partire dal XIV secolo da immigrati walser e alemanni.\nGeografia antropica.\nFrazioni.\nLe frazioni di Trimmis sono:\nInfrastrutture e trasporti.\n\u00c8 servito dalla stazione di Untervaz-Trimmis della Ferrovia Retica, sulla linea Landquart-Coira-Thusis.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "90555", "revid": "838137", "url": "https://it.wikipedia.org/wiki?curid=90555", "title": "Mario Francesco Pompedda", "text": "Biografia.\nHa compiuto gli studi ginnasiali nel seminario arcivescovile di Sassari e gli studi liceali filosofici nel seminario regionale di Cuglieri.\nA Roma, quale alunno dell'Almo Collegio Capranica, ha conseguito presso la Pontificia Universit\u00e0 Gregoriana la laurea in teologia e presso il Pontificio Istituto Biblico la licenza in sacra scrittura.\nSuccessivamente ha ottenuto la laurea \"in utroque iure\" presso la Pontificia Universit\u00e0 Lateranense, nonch\u00e9 il titolo di avvocato rotale presso lo \"Studium Sacrae Romanae Rotae\".\nHa ricevuto l'ordine sacro il 23 dicembre 1951. Oltre al ministero di parroco nella parrocchia di Nostra Signora di Guadalupe a Monte Mario, in Roma, \u00e8 stato consulente ecclesiastico dell'Unione Romana Giuristi Cattolici e ha svolto vari incarichi a partire dal 1955 presso il Tribunale della Rota Romana.\nNominato arcivescovo titolare di Bisarcio il 29 novembre 1997, ha ricevuto l'ordinazione episcopale il 6 gennaio 1998, nella basilica di San Pietro, da papa Giovanni Paolo II, scegliendo come motto \"Soli Deo\" (Solo a Dio).\nElevato al rango di cardinale diacono dell'Annunciazione della Beata Vergine Maria a Via Ardeatina da papa Giovanni Paolo II nel concistoro del 21 febbraio 2001, \u00e8 stato prefetto del Supremo Tribunale della Segnatura Apostolica. \u00c8 stato inoltre membro della Congregazione del Culto Divino e della Disciplina dei Sacramenti, della Congregazione della Dottrina della Fede, della Congregazione per l'Evangelizzazione dei Popoli e del Pontificio Consiglio per i Testi Legislativi.\nDal 2004 era prefetto emerito del Supremo Tribunale della Segnatura Apostolica.\nPartecip\u00f2 al conclave del 2005 nel quale fu eletto papa Benedetto XVI.\n\u00c8 morto il 18 ottobre 2006 a Roma per un'emorragia cerebrale.\nLe esequie si sono tenute il 20 ottobre alle ore 17 all'altare della Cattedra della basilica di San Pietro. La liturgia esequiale \u00e8 stata presieduta da papa Benedetto XVI. La salma \u00e8 stata sepolta temporaneamente nella tomba del capitolo della cattedrale nel cimitero di Ozieri.\nIl 18 febbraio 2010 le sue spoglie sono state tumulate in un sarcofago appositamente costruito nella cattedrale di Ozieri presso la cappella del Santissimo Sacramento. La messa di requiem \u00e8 stata celebrata alle ore 17 e presieduta dal vescovo di Ozieri Sergio Pintor. Alla fine della messa mons. Giuseppe Sciacca, giudice della Rota Romana e per lungo tempo suo collaboratore, ha letto un messaggio speciale inviato per l'occasione dal cardinale segretario di Stato Tarcisio Bertone a nome di papa Benedetto XVI.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90561", "revid": "2161617", "url": "https://it.wikipedia.org/wiki?curid=90561", "title": "Peist", "text": "Peist (toponimo tedesco; ) \u00e8 una frazione di 204 abitanti del comune svizzero di Arosa, nella regione Plessur (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 17,89\u00a0km\u00b2; il 1\u00ba gennaio 2013 \u00e8 stato aggregato al comune di Arosa assieme agli altri comuni soppressi di Calfreisen, Castiel, Langwies, L\u00fcen, Molinis e Sankt Peter-Pagig.\nInfrastrutture e trasporti.\nPeist \u00e8 servito dalla stazione omonima della Ferrovia Retica (linea Coira-Arosa)\n\u00c8 inoltre servito dall'autopostale, linea 41 Coira-Peist"}
{"id": "90563", "revid": "1935652", "url": "https://it.wikipedia.org/wiki?curid=90563", "title": "Sergio Sebastiani", "text": "Biografia.\nFormazione e ministero sacerdotale.\nSi form\u00f2 inizialmente presso il seminario vescovile di Ascoli Piceno, dove entr\u00f2 nel 1940, e dal 1946 nel seminario arcivescovile di Fermo. Nel 1951 si trasfer\u00ec a Roma, presso l'Almo collegio Capranica ed ottenne la licenza in teologia presso la Pontificia Universit\u00e0 Gregoriana. In seguito si laure\u00f2 in diritto canonico presso la Pontificia Universit\u00e0 Lateranense.\nIl 15 luglio 1956 fu ordinato presbitero dall'arcivescovo di Fermo, Norberto Perini.\nEntr\u00f2 nella Pontificia accademia ecclesiastica e nel 1960 divenne segretario della nunziatura apostolica del Per\u00f9; nel 1962 fu trasferito alla nunziatura apostolica del Brasile e nel 1966 alla nunziatura apostolica del Cile.\nNel 1967 il sostituto della Segreteria di Stato, Giovanni Benelli, lo volle in Segreteria di Stato della Santa Sede, come segretario dei cardinali Amleto Cicognani e Jean-Marie Villot e in seguito lo pose a capo della Segreteria dello stesso sostituto della Segreteria di Stato.\nNel 1974 fu nominato consigliere della nunziatura apostolica di Parigi e ricevette incarichi speciali presso il Consiglio d'Europa.\nMinistero episcopale e cardinalato.\nIl 27 settembre 1976 fu nominato arcivescovo titolare di Cesarea di Mauritania, pro-nunzio apostolico in Madagascar e pro-nunzio apostolico nelle Mauritius, con incarico di delegato apostolico nella Riunione e nelle Comore. Ricevette l'ordinazione episcopale il 30 ottobre 1976. Dall'8 gennaio 1985 al 15 novembre 1994 fu nunzio apostolico in Turchia.\nIl 3 novembre 1997 venne nominato presidente della Prefettura degli affari economici della Santa Sede, incarico che gli \u00e8 rimasto fino al 21 aprile 2008.\n\u00c8 stato elevato al rango di cardinale da papa Giovanni Paolo II nel concistoro del 21 febbraio 2001.\n\u00c8 stato membro della Congregazione per i vescovi, della Congregazione per il clero, della Congregazione delle cause dei santi, del Pontificio consiglio per la promozione dell'unit\u00e0 dei cristiani, del Pontificio consiglio per il dialogo interreligioso e del Supremo tribunale della Segnatura apostolica.\nIl 21 febbraio 2011 ha optato per l'ordine dei cardinali presbiteri, mantenendo invariata la diaconia elevata \"pro hac vice\" a titolo presbiterale.\nL'11 aprile 2011 ha compiuto 80 anni, perdendo cos\u00ec il diritto al voto in conclave.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90574", "revid": "339392", "url": "https://it.wikipedia.org/wiki?curid=90574", "title": "Tiranga", "text": ""}
{"id": "90575", "revid": "287204", "url": "https://it.wikipedia.org/wiki?curid=90575", "title": "David di Donatello 1996", "text": "La cerimonia di premiazione della 41\u00aa edizione dei David di Donatello si \u00e8 svolta l'8 giugno 1996 al Teatro Eliseo di Roma.\nVincitori e nominati.\nVengono di seguito indicati in grassetto i vincitori."}
{"id": "90576", "revid": "367445", "url": "https://it.wikipedia.org/wiki?curid=90576", "title": "Carlo Airoldi", "text": "Podista e maratoneta, nel 1896 si rec\u00f2 a piedi da Milano ad Atene per partecipare alla gara di maratona dei primi giochi olimpici, ma la sua iscrizione non venne accettata, in quanto accusato di professionismo.\nBiografia.\nGli inizi.\nCarlo Airoldi nacque nel 1869 alla Cascina Broggio, a Origgio, da una famiglia contadina. I suoi genitori si chiamavano Luigi Airoldi e Annunciata Borroni.\nIncominci\u00f2 a partecipare a gare nel territorio di Varese (la prima documentata si tenne a Gorla nel 1891) per poi arrivare a gare nazionali e internazionali dove si batt\u00e9 con il suo maggiore rivale del tempo, il marsigliese Louis Ort\u00e8gue. Nel 1892 trionf\u00f2 nella Lecco-Milano; vinse in seguito la Milano-Torino.\nDivenne ben presto famoso come uno dei migliori fondisti della sua epoca. Il suo grande successo fu la vittoria alla Milano-Barcellona nel settembre 1895, una gara di marcia in dodici tappe per complessivi 1.050 chilometri. Airoldi dovette faticare molto per trovare i soldi per raggiungere Torino in modo da partecipare alla gara, ma alla fine riusc\u00ec a essere tra i 30 partecipanti. Durante la corsa Airoldi incontr\u00f2 difficolt\u00e0: al 10\u00ba giorno di corsa infatti gli si gonfiarono i piedi, ma riusc\u00ec comunque ad arrivare all'ultima tappa primo, a pari merito con il marsigliese Ort\u00e8gue.\nNell'ultima tappa della corsa, quella che avrebbe deciso il vincitore della competizione, quando era a un chilometro circa dal traguardo, riusc\u00ec a superare un Ort\u00e8gue ormai stremato, ma a pochi metri dal traguardo, voltandosi indietro per vedere quanti metri di distacco avesse dal francese, vide il marsigliese a terra; torn\u00f2 pertanto indietro, caric\u00f2 sulle sue spalle il suo avversario e tagli\u00f2 per primo il traguardo urlando alla giuria \u00ab\"Io sono primo: l'avversario \u00e8 con me, ed \u00e8 secondo!\"\u00bb. Tale vittoria gli frutt\u00f2 la cifra di circa duemila peseta.\nNel novembre 1895 sfid\u00f2 Buffalo Bill, che in quei giorni era in Italia, a una gara di 500 chilometri: Airoldi sarebbe andato a piedi mentre Buffalo Bill a cavallo. Tuttavia Buffalo Bill rifiut\u00f2 perch\u00e9 pretendeva di avere a disposizione due cavalli.\nAiroldi, oltre a essere un corridore, praticava altri sport a livello amatoriale come la lotta e il sollevamento pesi, che lo aiutavano finanziariamente. Era inoltre operaio di un'importante fabbrica di cioccolato.\nLa I Olimpiade.\nIl viaggio a piedi.\nAiroldi tent\u00f2 di partecipare alla I Olimpiade di Atene nel 1896, con buone prospettive di vittoria. Tuttavia aveva bisogno di denaro per arrivare nella capitale greca. I fondi vennero cercati presso il direttore del giornale milanese \"La Bicicletta\", uno dei pi\u00f9 noti dell'epoca, cui Airoldi propose di partecipare economicamente al viaggio, che si sarebbe svolto \"a piedi\" attraverso l'Austria-Ungheria, l'Impero ottomano e la Grecia. Un viaggio avventuroso che avrebbe obbligato Airoldi a percorrere settanta chilometri al giorno per trovarsi in tempo ad Atene. Il giornale avrebbe documentato tutte le tappe del viaggio e avrebbe fornito il necessario supporto logistico.\nIl giornale milanese accett\u00f2 e il viaggio ebbe inizio il giorno 28 febbraio alle ore 16:00; Airoldi prima di partire fece una corsa di riscaldamento di e venne visitato dal dottor Favari che lo trov\u00f2 in \u00abbuone condizioni di polso e di respirazione\u00bb. Le tappe da Milano a Spalato, passando per Trieste e Fiume, non presentarono particolari problemi oltre alla pioggia e alle strade dissestate coperte di fango. Airoldi era intenzionato a dirigersi lungo le coste dalmate per passare da Cattaro e poi da Corf\u00f9. A Spalato fece amicizia con un veneto, che, venuto a conoscenza del fatto che Airoldi era un corridore, gli propose di sfidare in una corsa il campione di Spalato. Vinse la sfida ma venne aggredito dagli scommettitori slavi, furiosi per la sconfitta.\nDopo queste vicende Airoldi riprese il viaggio. Tuttavia, prima di giungere a Ragusa, cadde e si fer\u00ec una mano, dopo essere stato costretto a trascorrere due notti all'aperto per non aver trovato ospitalit\u00e0. Gli fu sconsigliato di attraversare l'Albania a piedi per giungere a Corf\u00f9 perch\u00e9 c'era il rischio di incontrare dei briganti, oltre che per le pessime condizioni delle strade albanesi, per cui si imbarc\u00f2 sul piroscafo Tebe del Lloyd austriaco che, dopo aver fatto scalo a Corf\u00f9, lo fece sbarcare a Patrasso, da dove raggiunse Atene a piedi, seguendo i binari della ferrovia in quanto non esisteva altra strada. Presso Eleusi Airoldi sbagli\u00f2 strada, e fece inutilmente; decise quindi di pernottare a Eleusi. Il giorno successivo, il 31 marzo 1896, Airoldi percorse gli ultimi e arriv\u00f2 ad Atene.\nIl tentativo di iscrizione.\nDopo questo viaggio avventuroso di ventotto giorni, Airoldi, tuttavia, non pot\u00e9 partecipare alla maratona. Recatosi a Palazzo Reale per iscriversi ai Giochi, venne ricevuto dal principe Costantino, presidente del Comitato Olimpico. Qui venne alla luce il premio in denaro ricevuto grazie alla gara Milano-Barcellona, e Airoldi in base a ci\u00f2 venne considerato un professionista e quindi non accettabile come atleta olimpico. A niente servirono i telegrammi giunti dall'Italia da parte di associazioni e comitati sportivi che tentarono di convincere il CIO che in Italia non esistevano corridori di professione: Airoldi non poteva partecipare. Non mancarono i dubbi circa la volont\u00e0 da parte degli organizzatori di escludere un atleta cos\u00ec forte da una gara a cui i greci tenevano molto.\nNonostante non fosse iscritto alla maratona, Airoldi cerc\u00f2 di correrla lo stesso come non iscritto, nel tentativo di dimostrare di essere il migliore; tuttavia venne fermato da un giudice di gara prima del traguardo e pass\u00f2 una nottata in carcere.\nAmareggiato per l'esclusione, Airoldi lanci\u00f2 una sfida al vincitore della maratona, Spyrid\u014dn Lou\u012bs, che non fu mai raccolta.\nLovati, corrispondente de \"La Bicicletta\", telegraf\u00f2 da Atene la sera dell'11 aprile:\nAiroldi non accett\u00f2 mai la decisione e scrisse su \"La Bicicletta\":\nGli ultimi anni.\nAl ritorno in patria Airoldi tent\u00f2 di battere il record di Spyrid\u014dn Lou\u012bs: fiss\u00f2 come data del tentativo il 31 maggio 1896; la strada prescelta sarebbe stata quella da 12 chilometri al di l\u00e0 di Cassano d'Adda, al Rond\u00f2 di Loreto. Il quotidiano \"La bicicletta\" decise di assegnare ad Airoldi, in caso di successo, una coppa d'argento. Tuttavia le strade furono rese impraticabili dal gelo e dalle piogge primaverili e cos\u00ec il tentativo venne inizialmente rimandato alla met\u00e0 di giugno. Il tentativo di battere il record di Spyridon Louis non ebbe pi\u00f9 luogo. Stando alle dichiarazioni dei familiari dell'atleta, Airoldi avrebbe poi fatto un tentativo per battere questo record percorrendo i in 2 ore e 44 minuti.\nContinu\u00f2 a gareggiare in Lombardia. Il 26 luglio 1896 corse la gara Melide-Lugano di 11 chilometri e a pochi metri dal traguardo mentre era in terza posizione si ferm\u00f2 per cedere il terzo posto al corridore dodicenne \"Luigi Lonardini\". A quei tempi nacque una vera e propria rivalit\u00e0 tra Airoldi e un altro corridore, Gamba. I due si sfidarono nella notte tra il 5 e 6 giugno 1897 sul tratto Milano \u2013 Cernobbio \u2013 Punta Villa Pizzo \u2013 Milano. Airoldi, oltre a vincere la gara, era intenzionato a battere il record di Radaelli che aveva percorso il tragitto in circa 12 ore. Alla fine a vincere la sfida (e a battere il record di Radaelli) fu Gamba che tagli\u00f2 per primo il traguardo in 9 ore e 13 minuti mentre, stando alle dichiarazioni di alcuni ciclisti, Airoldi si ferm\u00f2 a dal traguardo. Il 31 agosto 1897 partecip\u00f2 al \"primo campionato pedestre italiano\", arrivando secondo dietro a \"Cesare Ferrari\"; in quell'occasione fu tuttavia costretto a correre gli ultimi chilometri con una scarpa rotta.\nNel 1898 si trasfer\u00ec in Svizzera per cercare lavoro. Prima della partenza, la societ\u00e0 Libertas Torino per la quale era tesserato a partire dal dicembre 1896, gli confer\u00ec la fascia d'onore (che era in seta e con i colori sociali rosso e blu) che venne esposta a Torino per alcune settimane nella vetrina di un negozio in piazza Carlo Felice. Il 4 settembre 1898 a Zurigo gareggi\u00f2 contro un cavallo correndo i 5.000 metri in 19:45. Nel 1899 partecip\u00f2 alla Parigi-Marsiglia prima di trasferirsi a Berna, dove lavor\u00f2 in un'azienda produttrice di biciclette. Il 16 settembre 1900 vinse la Friburgo-Berna.\nIn seguito, dopo una breve permanenza a Milano, si spost\u00f2 in America latina a cercare fortuna. Qui, stando ad alcune fonti (come ad esempio il libro \"Storia dell'Atletica Italiana Maschile\" di Marco Martini), Airoldi si esib\u00ec, mentre era a Rio de Janeiro, a una prova di forza che consisteva nel trasportare un sacco di per . Pare che a Porto Alegre rischi\u00f2 di essere linciato dal pubblico per aver perso una sfida contro un cavallo. Rientr\u00f2 in Italia nel 1902 e rimase nel mondo dello sport come organizzatore di gare e poi come dirigente di societ\u00e0 sportive, l'ultima delle quali fu il Club ciclistico La Veloce di Legnano. Airoldi si spos\u00f2 ed ebbe sei figli.\nMor\u00ec per complicanze del diabete a Milano, il 10 giugno 1929.\nNella cultura di massa.\nLa vicenda di Airoldi ha affascinato storici e appassionati di sport. \nBruno Bonomelli, giornalista appassionato di atletica leggera, volle ripercorrere in auto il tragitto percorso a piedi dall'atleta milanese per giungere ad Atene. \nCarlo Airoldi appare inoltre nell'opera in tre atti \"1896 - Pheidippides... corri ancora!\" di Luca Belcastro."}
{"id": "90577", "revid": "1920256", "url": "https://it.wikipedia.org/wiki?curid=90577", "title": "Unione di comuni montani Valli Dolo, Dragone e Secchia", "text": "L'Unione di Comuni Montani Valli Dolo, Dragone e Secchia \u00e8 stato un Ente Locale sovra-comunale, con autonomia statutaria, costituitosi in data 24 giugno 2009, che subentr\u00f2 a titolo universale alla soppressa \"Comunit\u00e0 Montana dell'Appennino Modena Ovest \"per poi sciogliersi e diventare nel 2014 un sub-ambito della gi\u00e0 esistente Unione dei comuni del Distretto Ceramico con sede a Sassuolo (MO).\nLa sede dell'Unione era stabilita nel comune di Montefiorino.\nL'unione era costituita dai comuni di:\nIl territorio copre la fascia appenninica della provincia di Modena nella sua sezione occidentale che costituisce in pratica il bacino del fiume Secchia.\nScioglimento della comunit\u00e0 montana.\nNel 2008 \u00e8 stata emessa una delibera dalla Regione Emilia-Romagna che propone lo scioglimento della comunit\u00e0 montana e una riorganizzazione territoriale come segue:"}
{"id": "90578", "revid": "1305887", "url": "https://it.wikipedia.org/wiki?curid=90578", "title": "Biliardo americano", "text": "Biliardo americano \u00e8 una definizione attribuita a delle specialit\u00e0 di biliardo che hanno avuto maggiore evoluzione in America del Nord ed hanno riscosso fama e successo in quasi tutto il mondo. La denominazione Pool billiard games \u00e8 internazionalmente indicata per riferimento a suddette specialit\u00e0. \nTutte le specialit\u00e0 di pool sono giocate su un tavolo a buche larghe, normalmente il doppio del diametro della biglia (anche se negli ultimi tornei internazionali il diametro della buca si \u00e8 ridotto molto) e si usano solitamente sedici biglie in resina artificiale di cui una bianca e quindici colorate e numerate.\nDiversamente dal tavolo usato per giocare alle specialit\u00e0 di biliardo italiano, il tavolo da pool ha un panno peloso e la superficie di ardesia meno spessa. Il panno tende comunque a consumarsi pi\u00f9 facilmente rispetto al panno di un tavolo da biliardo all'italiana.\nI tavoli possono essere dotati di un sistema interno comunemente chiamato \"rientro di biglia\": quando una biglia viene imbucata, attraverso dei canali interni ritorna in un punto di raccolta su uno dei lati del tavolo. Sono comunque tavoli in genere pi\u00f9 costosi e pesanti.\nSpecialit\u00e0 di pool.\nLe specialit\u00e0 giocate nel pool sono di due tipi, con rispettive diversit\u00e0:"}
{"id": "90581", "revid": "599013", "url": "https://it.wikipedia.org/wiki?curid=90581", "title": "Enrico Bertaggia", "text": "Carriera.\nDopo essere stato campione italiano di Formula 3 nel 1987, tenta la Formula 3000 senza successo prima di ritornare brevemente alla F3 vincendo le prestigiose gare internazionali di Monaco e Macao nel 1988.\nNel 1989 partecipa in Formula 1 con la Coloni ma non riesce mai a uscire dalle pre-qualifiche nei 6 Gran Premi a cui viene iscritto, si trasferisce quindi in Giappone per partecipare alla Formula 3000 locale (\"Formula Nippon\") nei due anni successivi. Nel 1992 avrebbe dovuto guidare la Andrea Moda in F1 ma nelle prime due gare la squadra non \u00e8 iscritta ufficialmente e successivamente Bertaggia viene licenziato dal proprietario della squadra Andrea Sassetti, quindi la sua presenza non compare nelle statistiche. Termina la stagione nella Formula 2 britannica, dove corre anche nella stagione successiva che vede anche alcune qualificazioni in gare internazionali di Formula 3000.\nDopo aver abbandonato le formule per monoposto, si \u00e8 dedicato alle vetture sport e granturismo."}
{"id": "90582", "revid": "287204", "url": "https://it.wikipedia.org/wiki?curid=90582", "title": "Amenemhat-senebef", "text": "Biografia.\nSecondo sovrano della dinastia, per Amenemhat-Senebef (come per altri faraoni dello stesso periodo storico) la correlazione tra il Canone Reale ed i ritrovamenti archeologici \u00e8 probabile ma non certa un quanto il nome risulta quasi del tutto cancellato. Non si conosce neppure, con sicurezza, la durata esatta del regno in quanto il testo riporta un \"6 anni\" in rosso preceduti da un'altra indicazione andata persa.\nle conferme archeologiche sull'esistenza di questo sovrano consistono in iscrizioni provenienti da Asy\u016b\u1e6d e Semna, una statua proveniente da Elefantina ed altri ritrovamenti minori.\nDurante il suo regno cessano le registrazioni del livello di piena del Nilo, fatto che porta a ritenere il verificarsi di un qualche sconvolgimento di carattere sociopolitico di cui, tuttavia, non sappiamo nulla.\nIl Canone Reale, estremamente rovinato e frammentario in questa sezione, sembra riportare dopo Amenemhat-Senebef sei anni di assenza di sovrano (tra l'altro la registrazione \u00e8 evidenziata in inchiostro rosso)."}
{"id": "90586", "revid": "112757983", "url": "https://it.wikipedia.org/wiki?curid=90586", "title": "Mercato ad asta", "text": "In un mercato ad asta (o orden driver), il prezzo dei titoli \u00e8 determinato sulla base del confronto fra domanda e offerta; ognuno porta le proprie proposte di negoziazione al mercato.\nPer ogni titolo c'\u00e8 un book, una tabella cos\u00ec organizzata:\nLe proposte di acquisto sono ordinate per prezzo migliore e, in caso di parit\u00e0, per precedenza temporale.\nIl book pu\u00f2 essere anche lunghissimo. Un'operazione si conclude quando ci sono due prezzi fra loro compatibili fra domanda ed offerta; il mercato permette l'incrocio di domanda ed offerta in via continuativa. Ci sono poi ordini \"al meglio\": si fa richiesta d'acquisto e poi il mercato esegue al miglior prezzo possibile.\nQuesti mercati sono guidati dal prezzo: la quantit\u00e0 di negoziazione dipende da quanto si aggiustano i prezzi. Funzionano bene perci\u00f2 ci sono sul mercato titoli che attraggono molta liquidit\u00e0, cio\u00e8 quando i mercati sono molto efficienti. Sono logicamente contrapposti ai mercati a quote (o quote driver), in cui operano i market maker."}
{"id": "90589", "revid": "6923", "url": "https://it.wikipedia.org/wiki?curid=90589", "title": "Problema dei ponti di K\u00f6nigsberg", "text": "Il problema dei sette ponti di K\u00f6nigsberg \u00e8 un problema ispirato da una citt\u00e0 reale e da una situazione concreta.\nK\u00f6nigsberg, un tempo in Prussia Orientale e oggi exclave russa sul Baltico nota con il nome di Kaliningrad, \u00e8 percorsa dal fiume Pregel e da suoi affluenti e presenta due estese isole che sono connesse tra di loro e con le due aree principali della citt\u00e0 da sette ponti.\nNel corso dei secoli \u00e8 stata pi\u00f9 volte proposta la questione se sia possibile con una passeggiata seguire un percorso che attraversi ogni ponte una e una volta soltanto. Nel 1736 Eulero affront\u00f2 tale problema, dimostrando che la passeggiata ipotizzata non era possibile.\nNon sembra avere un fondamento storico, ma piuttosto essere una leggenda urbana, l'affermazione secondo la quale intorno al 1750 i cittadini benestanti di K\u00f6nigsberg la domenica passeggiassero per la loro citt\u00e0 cercando invano di risolvere il problema.\nImpostazione e soluzione di Eulero.\nEulero ha il merito di aver formulato il problema in termini di teoria dei grafi, astraendo dalla situazione specifica di K\u00f6nigsberg; innanzitutto elimin\u00f2 tutti gli aspetti contingenti ad esclusione delle aree urbane delimitate dai bracci fluviali e dai ponti che le collegano; secondariamente rimpiazz\u00f2 ogni area urbana con un punto, ora chiamato vertice o nodo e ogni ponte con un segmento di linea, chiamato spigolo, arco o collegamento.\n \u2192\nRappresentazione.\nEulero rappresent\u00f2 la disposizione dei sette ponti congiungendo con altrettante linee le quattro grandi zone della citt\u00e0, come nella prima immagine. Si noti che dai nodi A, B e D partono (e arrivano) tre ponti; dal nodo C, invece, cinque ponti. Questi sono i gradi dei nodi: rispettivamente, 3, 3, 5, 3.Prima di raggiungere una conclusione, Eulero ha ipotizzato delle situazioni diverse di zone e ponti (nodi e collegamenti): con quattro nodi e quattro ponti \u00e8 possibile partire, ad esempio, da A, e tornarci passando per tutti i ponti una e una sola volta. Il grado di ciascun nodo \u00e8 un numero pari. Se invece si parte da A per arrivare a D, ogni nodo \u00e8 di grado pari a eccezione di due nodi, di grado dispari (uno). Sulla base di queste osservazioni, Eulero ha enunciato il seguente teorema:\nPertanto \u00e8 impossibile percorrere K\u00f6nigsberg come richiesto dalla tesi, poich\u00e9 tutti i nodi sono di grado dispari.\nVa osservato che la teoria dei grafi ha strette connessioni con la topologia: la forma di un grafo, o meglio di una raffigurazione di un grafo o di una sua variante (v. grafo arricchito) pu\u00f2 essere modificata spostando i vertici e distorcendo le linee che li collegano, pur di mantenere i collegamenti effettivi. Non conta se un collegamento si presenta rettilineo o curvato e neppure se un vertice sta da una parte o dall'altra rispetto a un collegamento di vertici vicini.\nEulero ha dimostrato che per un grafo qualsiasi un cammino con le caratteristiche desiderate \u00e8 possibile se e solo se il grafo non ha vertici (i punti nella raffigurazione del grafo) che sono raggiunti da un numero dispari di spigoli. Un tale cammino \u00e8 chiamato circuito euleriano. Dato che il grafo relativo a K\u00f6nigsberg ha quattro di tali vertici, il cammino non esiste.\nSe si lascia cadere la richiesta che il punto di inizio e il punto finale coincidano, allora vi possono essere nessuno o due vertici toccati da un numero dispari di spigoli. Un tale cammino viene chiamato \"cammino euleriano\".\nTra i grafi euleriani ricordiamo tutti grafi completi di ordine dispari, la stella di David e le scimitarre di Allah. Nessuno dei grafi completi di ordine pari \u00e8 invece euleriano.\nPer un esame solo matematico del problema v. multigrafo euleriano.\nImportanza nella storia della matematica.\nNella storia della matematica il problema dei ponti di K\u00f6nigsberg \u00e8 uno dei primi problemi della teoria dei grafi discusso formalmente; esso si pu\u00f2 anche considerare uno dei primi problemi concernenti la topologia. Non si pu\u00f2 invece considerare uno dei primi problemi della combinatoria, altra area della matematica alla quale la teoria dei grafi viene fatta afferire, in quanto i primi problemi combinatorici sono stati affrontati vari secoli prima del XVIII secolo (si veda Storia della combinatoria).\nIl confronto fra una mappa anche schematica di K\u00f6nigsberg e la raffigurazione del grafo che schematizza il problema costituisce una buona indicazione dell'idea che la topologia prescinda dalla forma rigida degli oggetti che studia.\nVariazioni.\nL'enunciato originale del problema concerne vertici non identificati, cio\u00e8 caratterizzati solo dai loro collegamenti. Vi sono invece variazioni su questo tema che possono essere utili per introdurre il problema nell'insegnamento e che si preoccupano di identificare i vertici del grafo con personaggi e ruoli.\nSi precisa quindi che sulla riva settentrionale della citt\u00e0 sorge lo \"Schlo\u00df\", il castello per chi non conoscesse ancora la parola tedesca, del principe Blu e che sulla riva meridionale sorge quello del principe Rosso; i due principi sono fratelli, ma \u00e8 un caso dei fratelli-coltelli; sull'isola orientale vi \u00e8 la \"Kirche\", la chiesa, sede del Vescovo; infine nell'isola centrale si trova una \"Gasthaus\", un'osteria. Come si vedr\u00e0 poi le relazioni fra i notabili della citt\u00e0, tra i quali va realisticamente considerato anche l'oste, non sono sempre facili.\nSeguendo con attenzione l'ordine cronologico dei fatti, bisogna ricordare che molti abitanti della citt\u00e0 avevano l'abitudine la sera di trattenersi alquanto alla Gasthaus e quindi di tentare l'impresa chiamata \"passare i ponti\"; alcuni poi tornavano a festeggiare la loro riuscita con ulteriori libagioni, ma senza riuscire a spiegare in modo soddisfacente come, a loro dire, vi erano riusciti e senza saper ripetere la passeggiata alla luce del giorno.\nL'ottavo ponte del principe Blu.\nIl principe Blu, dopo aver analizzato il sistema dei ponti cittadini con l'aiuto della teoria dei grafi, si convince dell'impossibilit\u00e0 di passare i ponti. Decide allora di costruire di nascosto un ottavo ponte che gli permetta la sera di passare i ponti partendo dal suo Schlo\u00df e finendo alla Gasthaus dove potersi vantare della sua riuscita; e inoltre fa in modo che il principe Rosso non riesca a fare altrettanto a partire dal suo Schlo\u00df.\nIl nono ponte del principe Rosso.\nIl principe Rosso, imbufalito per la mossa del fratello, capisce che pu\u00f2 reagire solo dopo aver studiato la teoria dei grafi; dopo un attento studio anche lui decide di costruire di nascosto un altro ponte che consenta a lui di traversare i ponti in modo da raggiungere dal suo Schlo\u00df la Gasthaus e qui prendere per i fondelli il fratello al quale diventa impossibile passare i ponti alla sua maniera.\nIl decimo ponte del Vescovo.\nIl Vescovo ha dovuto assistere alla dispendiosa contesa cittadina con crescente irritazione. Essa ha portato alla formazione di due facinorose fazioni e ha fatto crescere il numero degli eccessivi frequentatori della Gasthaus, con danno della quiete pubblica. Quindi anche lui, dopo un accurato studio della teoria dei grafi, decide di costruire un decimo ponte che consenta a tutti i cittadini di passare tutti i ponti e fare ritorno alla propria casa tra i tranquilli affetti familiari.\nSoluzioni.\nRiducendo la citt\u00e0, come sopra, a un grafo e colorando ciascun nodo come nel problema classico, nessuna passeggiata di Eulero \u00e8 possibile inizialmente. Tutti i quattro nodi hanno un numero dispari di spigoli.\nL'ottavo ponte del Principe Blu.\nLe passeggiate di Eulero sono possibili se esattamente 2 nodi posseggono un numero dispari di spigoli, che sono esattamente i nodi iniziale e finale della passeggiata. Poich\u00e9 il problema presenta solo 4 nodi, tutti con grado dispari, possiamo immaginare di iniziare la passeggiata dal nodo blu e terminarla nel nodo arancione; per poter garantire la soluzione del problema, bisogna che sugli altri due nodi confluisca un numero pari di spigoli. Aggiungendo un collegamento tra essi, ci troviamo nelle condizioni del teorema di Eulero. \nIl nono ponte del Principe Rosso.\nRisolto il problema dell'ottavo ponte, il nono ponte presenta una soluzione facile. Si richiede di utilizzare il nodo rosso come punto di partenza e l'arancione come arrivo. Per cambiare la parit\u00e0 dei nodi rosso e blu, si disegna un altro spigolo fra i due.\nIl decimo ponte del Vescovo.\nIl decimo ponte va in una direzione leggermente diversa. Il Vescovo vuole che ogni cittadino ritorni al punto di partenza. Questo \u00e8 un cammino euleriano e richiede che tutti i nodi siano di grado pari. Dopo la soluzione del nono ponte i nodi rosso e arancione sono di grado dispari quindi devono essere cambiati aggiungendo un nuovo spigolo fra di loro."}
{"id": "90591", "revid": "287204", "url": "https://it.wikipedia.org/wiki?curid=90591", "title": "Cirrostrato", "text": "Un cirrostrato (in latino \"cirrostratus\", abbreviazione \"Cs\") \u00e8 una nube della stessa natura dei cirri, ma formata da un velo continuo, traslucido, che copre totalmente o parzialmente il cielo.\nIl suo spessore \u00e8 molto limitato e il suo colore \u00e8 normalmente biancastro e lattiginoso; talvolta \u00e8 possibile intravedere una trama fibrosa. Nel caso in cui lo spessore sia ridotto ad un velo e la copertura si estenda a tutto il cielo visibile il cirrostrato risulta difficile da discernere, attenuando solamente il colore azzurro del cielo di giorno o rendendo lattiginoso il cielo di notte. In questo caso si pu\u00f2 anche parlare di \"velo\". Il cirrostrato si colora di tinte cangianti che variano dal giallo al rosso, sia durante ed immediatamente prima dell'alba sia durante ed immediatamente dopo il tramonto.\nIl cirrostrato \u00e8 formato da cristalli di ghiaccio ad un'altitudine compresa tra e . \u00c8 spesso accompagnato da altre nubi stratiformi quali gli altostrati a medie altitudini e i nembostrati e gli strati a basse altitudini.\nLa formazione di un cirrostrato pu\u00f2 avvenire per condensazione e successiva cristallizzazione di vapore proveniente dagli strati pi\u00f9 bassi dell'atmosfera oppure dalla progressiva estensione di cirri quali il \"Cirrus fibratus\" in condizioni di vento debole; in questo caso la formazione del cirrostrato \u00e8 dovuta all'avanzamento di un fronte. Al cirrostrato non \u00e8 associato nessun tipo di precipitazione.\nSpecie.\nQuesto genere di nube presenta solo due specie, di seguito riportate insieme alla relativa abbreviazione:\nVariet\u00e0.\nIl cirrostrato \u00e8 spesso accompagnato, in presenza del Sole o della Luna, da un alone e, pi\u00f9 raramente, da fenomeni ottici associati a quest'ultimo."}
{"id": "90595", "revid": "767487", "url": "https://it.wikipedia.org/wiki?curid=90595", "title": "Matrice nulla", "text": "In matematica, una matrice nulla o matrice zero \u00e8 una matrice i cui valori sono tutti pari a zero. \nLa matrice nulla con formula_1 righe e formula_2 colonne viene indicata con formula_3, o pi\u00f9 semplicemente con formula_4.\nSono qui mostrate alcune matrici quadrate nulle:\nPropriet\u00e0.\nElemento neutro.\nLa matrice nulla \u00e8 l'elemento neutro rispetto all'operazione di somma fra matrici. In altre parole, valgono le relazioni\nper ogni matrice formula_7 avente lo stesso numero di righe e colonne di formula_4.\nL'insieme formula_9 di tutte le matrici formula_10 a valori in un fissato campo formula_11 \u00e8 un gruppo e uno spazio vettoriale, e la matrice nulla formula_4 \u00e8 l'elemento neutro di entrambe le strutture. \nSe formula_13, \u00e8 definita anche una moltiplicazione e l'insieme formula_14 \u00e8 anche un anello: tutte queste strutture sono riassunte nella nozione di algebra su campo, e formula_4 \u00e8 sempre l'elemento neutro rispetto alla somma. L'elemento neutro rispetto al prodotto \u00e8 la matrice identit\u00e0.\nApplicazioni lineari.\nAlla matrice nulla \u00e8 associata la trasformazione lineare identicamente nulla: quell'applicazione formula_16 fra spazi vettoriali che associa ad ogni vettore formula_17 di formula_18 il vettore nullo di formula_19."}
{"id": "90600", "revid": "287204", "url": "https://it.wikipedia.org/wiki?curid=90600", "title": "Sogliano", "text": ""}
{"id": "90601", "revid": "767487", "url": "https://it.wikipedia.org/wiki?curid=90601", "title": "Coronografo", "text": "Il coronografo \u00e8 uno strumento ottico ideato per osservare la corona solare e la cromosfera del Sole, altrimenti visibili solo durante le eclissi.\nIl coronografo solare.\nIl coronografo nasce nel 1930 ad opera dell'astronomo Bernard Lyot, come strumento astronomico utilizzato per osservare la corona solare, da cui prende il nome. Si tratta di un telescopio in cui il percorso della sorgente luminosa (il Sole) \u00e8 ostruito da un piccolo cono (in ottone o bronzo) posato su una lente di campo: il cono ha la funzione di ostruire il disco solare. In questo modo \u00e8 possibile generare delle eclissi artificiali per osservare le protuberanze solari e altri fenomeni della nostra stella che non sarebbero altrimenti visibili a causa della luminosit\u00e0 del Sole. Il cono va sostituito nelle diverse stagioni in funzione del diverso diametro apparente del Sole. Il coronografo \u00e8 attrezzato anche con particolari filtri interferenziali che consentono d'osservare la superficie del Sole. \nDiverse missioni spaziali come Skylab, SOHO, SPARTAN e STEREO della NASA hanno usato coronografi per studiare il Sole.\nAccezione moderna.\nOggi, con il termine coronografo, ci si riferisce a qualsiasi strumento in grado di eliminare la luce diffusa e difratta da una zona del piano focale di un telescopio. Viene utilizzato nella ricerca dei pianeti extrasolari. I coronografi possono essere divisi in due famiglie: quelli che agiscono sull'ampiezza del fascio di luce incidente, e quelli che agiscono sulla fase. L'originale coronografo di Lyot appartiene alla prima categoria, in quanto l'eliminazione della luce avviene grazie ad un'ostruzione fisica. Per agire sulla fase, invece, i coronografi della seconda categoria utilizzano dei dispositivi ottici, con particolari caratteristiche, che variano la struttura del fascio di luce incidente, cambiandone la fase."}
{"id": "90602", "revid": "702184", "url": "https://it.wikipedia.org/wiki?curid=90602", "title": "David di Donatello 1995", "text": "La cerimonia di premiazione della 40\u00aa edizione dei David di Donatello si \u00e8 svolta il 3 giugno 1995 in Campidoglio a Roma.\nVincitori e nominati.\nVengono di seguito indicati in grassetto i vincitori."}
{"id": "90606", "revid": "1833437", "url": "https://it.wikipedia.org/wiki?curid=90606", "title": "Solbiate (disambigua)", "text": "Il toponimo Solbiate"}
{"id": "90608", "revid": "1272592", "url": "https://it.wikipedia.org/wiki?curid=90608", "title": "Somma", "text": ""}
{"id": "90609", "revid": "1272592", "url": "https://it.wikipedia.org/wiki?curid=90609", "title": "Sommariva", "text": ""}
{"id": "90610", "revid": "599013", "url": "https://it.wikipedia.org/wiki?curid=90610", "title": "Jos\u00e9 Altafini", "text": "Ha fatto parte della nazionale brasiliana, con cui si \u00e8 laureato campione del mondo nel 1958 e, dal 1961, di quella italiana.\nAl termine dell'attivit\u00e0 agonistica \u00e8 divenuto commentatore televisivo.\nBiografia.\nNasce in una famiglia molto povera, da Gioacchino Altafini e Maria Marchesoni, entrambi italiani emigrati in Brasile. Gi\u00e0 a nove anni si divide tra scuola e lavoro sino a conseguire un diploma di meccanico in un istituto professionale.\nAlla fine degli anni 1960 Altafini \u00e8 protagonista di una travers\u00eca familiare che ha una vasta eco sulla stampa rosa. Infatti il giocatore, al tempo gi\u00e0 sposato con una ragazza brasiliana, si era innamorato di Annamaria Galli, moglie del suo compagno di squadra Paolo Barison. La donna, madre dei tre figli dell'ala sinistra milanista, and\u00f2 a vivere con Altafini lasciando il marito: fu grande il clamore generato da questa situazione, considerati anche i tempi in cui accadde, in un'Italia che ancora non prevedeva l'istituto del divorzio. Altafini e Galli convolarono poi a nozze nel 1973.\nCarriera.\nClub.\nGli inizi in Brasile.\nD\u00e0 i primi calci nell', una squadra minore della sua citt\u00e0 natale. Nella sede del club \u00e8 affissa una foto del Grande Torino e, notando la somiglianza del ragazzo con il compianto Valentino Mazzola, gli si attribuisce il nome d'arte di \"Mazzola\".\nNel luglio 1955 entra a far parte delle giovanili del di San Paolo, la squadra degli italo-brasiliani. Il 29 gennaio 1956 esordisce in prima squadra, entrando nel secondo tempo di un'amichevole contro il Catanduva e, con una doppietta, stabilisce il record (tuttora imbattuto) del pi\u00f9 giovane marcatore della storia del club biancoverde (17 anni, 6 mesi e 5 giorni).\nCon la maglia del Palmeiras gioca due campionati dello Stato di S\u00e3o Paulo (1956 e 1957), segnando 32 reti in 63 partite; 85 gol in 114 partite, conteggiando anche le partite amichevoli e semiufficiali, con una media di 0,74, che \u00e8 tuttora la quinta di sempre nella storia del Palmeiras. Il 9 giugno 1957 sigla una cinquina in Palmeiras-Noroeste (5-0), altro primato (sia pure a pari merito). Il 6 marzo 1958, segnando due reti al di Pel\u00e8, Pepe e Zito, \u00e8 uno dei protagonisti della storica partita Santos-Palmeiras 7-6 nel Torneo Rio-San Paolo.\nL'arrivo in Italia.\nMilan.\nIn vista dei Mondiali di Svezia, gioca e segna in alcune amichevoli di preparazione organizzate dalla nazionale brasiliana in Italia, contro e ; in quest'occasione \u00e8 visionato dai dirigenti del , che lo acquistano per 135 milioni di lire dell'epoca. Approdato ai rossoneri ad appena vent'anni, conferma anche in Serie A le sue doti di cannoniere. Il 27 marzo 1960, segna una quaterna (record tuttora imbattuto) in un derby di Milano che si conclude 5-3 a favore dei rossoneri; il 12 novembre 1961 riserva lo stesso trattamento sottorete alla . Nel campionato 1961-1962, vince la classifica dei marcatori a pari merito con Aurelio Milani.\nIn sette stagioni a Milano vince due scudetti (1958-1959 e 1961-1962) e la Coppa dei Campioni 1962-1963, quest'ultima la prima nella storia dei rossoneri nonch\u00e9 per un club italiano, che rompe la fin l\u00ec egemonia iberica nell'albo d'oro della manifestazione. Altafini realizza in quell'edizione di Coppa dei Campioni ben 14 reti, un primato che resister\u00e0 fino all'edizione 2013-2014 (quando verr\u00e0 superato da Cristiano Ronaldo autore di 17 gol); inoltre, nella partita con l' vinta per 8-0, sigla cinque reti stabilendo un altro record che tuttora divide con otto atleti. Soprattutto, \u00e8 sua la doppietta con la quale il Milan supera in rimonta per 2-1, nella finale al Wembley Stadium di Londra, i portoghesi del .\nNapoli.\nNel 1965, per polemiche con Amarildo e Paolo Ferrario, lascia il Milan per trasferirsi al dove rimane per sette anni, formando fino al 1968 un \"duo delle meraviglie\" con il fantasista italo-argentino Omar S\u00edvori. Il 31 dicembre 1967, in Napoli- 2-2, realizza, in rovesciata acrobatica, un \"gola\u00e7o\" che manda in visibilio la tifoseria. Nell'annata 1967-1968 contribuisce inoltre con le sue reti al secondo posto finale in classifica della squadra partenopea, al tempo il miglior piazzamento degli azzurri nel campionato italiano.\nJuventus e ultimi anni.\nNell'estate 1972, trentaquattrenne, approda alla insieme al compagno di squadra Dino Zoff. Nonostante la non pi\u00f9 giovane et\u00e0 (rapportata alle carriere agonistiche del tempo), e pur partendo dietro ai titolari Pietro Anastasi e Roberto Bettega nelle gerarchie dell'attacco bianconero, a Torino vince da protagonista due scudetti, nelle stagioni 1972-1973 e 1974-1975, risultando spesso risolutivo subentrando dalla panchina: proprio tale situazione far\u00e0 nascere nel calcio italiano il neologismo \u00aballa Altafini\u00bb, formula da allora usata per indicare l'impiego di calciatori ormai a fine carriera ma ancora decisivi in brevi spezzoni di partita. Contribuisce inoltre al raggiungimento della finale della Coppa dei Campioni 1972-1973, la prima nella storia della squadra juventina, segnando nell'arco della manifestazione un gol nei quarti ai magiari dell', e una doppietta in semifinale agli inglesi del .\nDella sua militanza in maglia bianconera si ricorda, in particolare, la rete segnata in Juventus-Napoli del campionato 1974-1975, con la classifica che vedeva i padroni di casa in testa davanti ai campani, secondi a due lunghezze: entrato in campo come consuetudine a pochi minuti dalla fine, Altafini realizza all'88' il gol del 2-1, che consente alla Juventus di staccare i rivali e vincere lo scudetto. Pochi giorni dopo la partita, su di un cancello di accesso dello stadio San Paolo di Napoli appare la scritta \u00ab\"Jos\u00e9 core 'ngrato\"\u00bb, ricordando i trascorsi azzurri dell'attaccante.\nComplessivamente nella sua carriera italiana ha segnato 216 reti in 459 gare di Serie A, quarto assoluto per realizzazioni (dopo Piola, Totti e Nordahl, e a pari merito con Meazza); \u00e8 inoltre al secondo posto, dopo Javier Zanetti, per presenze in massima categoria, tra i calciatori non nati in Italia.\nChiusa la lunga parentesi italiana, nel 1976 si accasa al , nel campionato svizzero di seconda divisione; la squadra consegue la promozione in Super League, anche grazie alle sue reti. Gioca poi un altro anno nella prima divisione elvetica con i chiassesi, prima di chiudere la carriera nel 1980, all'et\u00e0 di quarantadue anni e dopo venticinque anni di calcio professionistico, nel , squadra svizzera di seconda divisione.\nNazionale.\nBrasile.\nIl 16 giugno 1957, a 18 anni e 327 giorni, esordisce nel andando in gol contro il . Il 7 e il 10 luglio successivo, contribuisce alla vittoria della sua nazionale nella Copa Roca, insieme all'esordiente Pel\u00e9, segnando ancora una rete.\n\u00c8 quindi convocato per il in Svezia, dov'\u00e8 il pi\u00f9 giovane dei brasiliani dopo Pel\u00e9. Qui \u00e8 schierato nella prima partita contro l' a cui segna una doppietta. Tre giorni dopo gioca ancora contro l' (0-0), ma si infortuna e viene lasciato a riposo per la partita successiva. Rientra nei quarti di finale contro il , nella vittoriosa partita decisa da un gol di Pel\u00e9 ma, per semifinale e finale, gli viene preferito Vav\u00e1, sicch\u00e9 assiste dalla panchina al trionfo dei suoi compagni, i quali conquistano la prima Coppa Rimet della \"Sele\u00e7\u00e3o\".\nTrasferendosi in Italia subito dopo i Mondiali 1958, non pot\u00e9 pi\u00f9 indossare la maglia verdeoro poich\u00e9, per le regole dell'epoca, venivano schierati in nazionale esclusivamente i giocatori che militavano nei campionati brasiliani.\nItalia.\nUna volta riconosciuto cittadino italiano, in quanto oriundo, Altafini pu\u00f2 indossare la maglia azzurra dell'. In 6 gare complessivamente disputate realizza 5 reti, esordendo con gol il 15 ottobre 1961 contro e partecipando poi al in Cile. Qui \u00e8 in campo il giorno della sfortunata partita Cile-Italia.\nLa responsabilit\u00e0 dell'eliminazione della squadra azzurra viene indistintamente imputata agli oriundi, sicch\u00e9 l'italo-brasiliano Altafini (cui l'esito negativo della spedizione tricolore fa acquisire anche la reputazione di calciatore poco incline agli scontri fisici con i difensori avversari), pur non avendo ancora compiuto ventiquattro anni, non sar\u00e0 pi\u00f9 convocato.\nDopo il ritiro.\nA partire dagli anni 1980, Altafini lavora come commentatore televisivo e analista per emittenti quali TMC, TELE+, Sky Sport, Rai Sport e Gazzetta TV. Dal 2001 al 2006, con Fabio Santini, conduce il programma \"Mai visto alla radio\" sull'emittente radiofonica RTL 102.5 e poi, per altri due anni, la trasmissione \"Cuore e batticuore\" in coppia con Valeria Benatti. Nel 1981, insieme a Luigi Colombo, lancia per la prima volta in Italia la telecronaca a due voci in occasione della finale di Football League Cup Liverpool-West Ham.\nHa prestato la sua voce, insieme a quella di Pierluigi Pardo, per le telecronache dei videogiochi \"PES 2009\", \"PES 2010\" e \"PES 2011\". Nel 2009, in collaborazione sempre con Pierluigi Pardo, ha pubblicato il libro \"Incredibile amici!\" \u2014 il cui titolo \u00e8 un riferimento a un suo tormentone ricorrente durante le telecronache.\nNel 2011 ha partecipato al doppiaggio della versione italiana del film di animazione \"Rio\" in cui interpreta la voce del bulldog Luiz, doppiato anche nel sequel \"Rio 2 - Missione Amazzonia,\" quest'ultima interpretazione gli ha valso il premio \"Leggio d'oro come voce rivelazione cartoon\"."}
{"id": "90612", "revid": "198277", "url": "https://it.wikipedia.org/wiki?curid=90612", "title": "Amarildo Tavares da Silveira", "text": "Caratteristiche tecniche.\nGiocatore.\nEra un attaccante di piccola statura, da cui il soprannome di \"Garoto\" (\"ragazzo\"), ma dotato di grande fantasia e tecnica cristallina.\nCi\u00f2 nonostante, la sua indubbia classe venne pi\u00f9 volte offuscata in campo da un carattere fin troppo esuberante se non, nei casi peggiori, fumantino e litigioso: personaggio che non disdegnava il buttarla in rissa onde risolvere i violenti screzi con gli avversari, nel solo campionato italiano raccolse 10 espulsioni e 32 giornate totali di squalifica, risultando, al pari di Omar S\u00edvori, il calciatore non difensivo con pi\u00f9 cartellini rossi all'attivo nonch\u00e9 uno dei pi\u00f9 sanzionati in assoluto.\nCarriera.\nGiocatore.\nClub.\nDal , che lo aveva precedentemente prelevato dal , Amarildo arriv\u00f2 in Italia nel 1963, acquistato dal del neopresidente Felice Riva. In quattro stagioni con i rossoneri totalizz\u00f2 107 presenze e 32 reti, compresa quella della vittoria nella finale di Coppa Italia 1966-1967.\nPass\u00f2 poi alla dove registr\u00f2 62 presenze, mettendo a segno 16 gol, vincendo lo scudetto nel campionato 1968-1969 e raggiungendo la stagione seguente la finale di Coppa delle Alpi.\nDopo gli anni in Toscana, e superato un grave infortunio che rischi\u00f2 di fargli chiudere anzitempo la carriera, l'attaccante brasiliano concluse la sua esperienza italiana alla , dove scese in campo per 33 partite, in cui registr\u00f2 10 centri. In Serie A gioc\u00f2 in tutto 202 gare realizzando 58 reti.\nLasciata l'Italia, torn\u00f2 in Brasile per concludere la carriera nel .\nNazionale.\nConvocato tra le seconde linee della nazionale brasiliana per il in Cile, a torneo in corso si ritrov\u00f2 a dover sostituire l'infortunato Pel\u00e9, chiudendo la manifestazione a quota 3 gol compreso quello del momentaneo pareggio nella vittoriosa finale di Santiago del Cile contro la (3-1).\nIn maglia verdeoro disput\u00f2 complessivamente 24 partite realizzando 9 reti.\nAllenatore.\nAppena chiusa l'attivit\u00e0 agonistica intraprese la carriera in panchina, allenando inizialmente le giovanili di Fiorentina e Botafogo. Nel 1981 arriv\u00f2 la prima chiamata alla guida di una prima squadra, da parte dei sardi del , dove rimase per un biennio; seguirono tre anni ai tunisini dell' con cui vinse campionato e coppa nazionale, che rimarranno i suoi unici trofei in panchina.\nDopo essere tornato nella stagione 1987-1988 a Firenze, stavolta sponda , tra la fine degli anni 1980 e l'inizio degli anni 1990 chiuse la carriera nelle serie minori italiane guidando e , esperienze inframezzate da un ritorno alla Fiorentina nell'annata 1990-1991 come vice del connazionale Sebasti\u00e3o Lazaroni."}
{"id": "90613", "revid": "767487", "url": "https://it.wikipedia.org/wiki?curid=90613", "title": "La tigre e il dragone", "text": "La tigre e il dragone (, espressione idiomatica cinese indicante i talenti nascosti) \u00e8 un film del 2000 diretto da Ang Lee.\nPellicola di genere \"wuxia\", tratta e riadattata dal romanzo \"Crouching Tiger, Hidden Dragon\", quarto libro della \"Crane-Iron Pentalogy\" di Wang Du Lu.\nIl film, che \u00e8 stato girato nel villaggio di Hongcun, un sito Patrimonio dell'umanit\u00e0 dell'UNESCO, venne presentato fuori concorso al 53\u00ba Festival di Cannes.\nTrama.\n1779, Li Mu Bai, grande guerriero e maestro wudang, torna a Pechino dopo alcune settimane di meditazione per informare Shu Lien (un'amica, anche lei maestra di arti marziali) di voler smettere di combattere e di voler regalare la sua spada, la leggendaria e micidiale \"Destino Verde\" forgiata quattrocento anni prima con un metallo praticamente indistruttibile, al signor Tie, un ricco abitante di Pechino, conoscente del governatore Yu. Shu Lien \u00e8 dapprima sconcertata dalla decisione di Mu Bai sapendo che egli non ha ancora vendicato il suo vecchio maestro di arti marziali \"Gru del Sud\", ucciso anni prima da una famigerata assassina, \"Volpe di Giada\", ma Mu Bai le risponde che ha gi\u00e0 trovato pace, perci\u00f2 non vuole pi\u00f9 combattere.\nArrivata alla casa del signor Tie con la preziosa spada, Shu Lien conosce anche Jen (la figlia del governatore Yu) una ragazza vivace ma infelice, ella infatti rivela a Shu Lien di essere in procinto di sposarsi con il rampollo dell'importantissima e ricchissima casata dei Go, ma di non ricambiare la decisione della propria famiglia. Ella \u00e8 anche abile nell'uso delle arti marziali ed \u00e8 stata addestrata segretamente da \"Volpe di Giada\", infatti la notte dopo, mascherata da ladra, entra nella casa del signor Tie e ruba il \"Destino Verde\". Il primo a dare l'allarme \u00e8 il maestro Bo, amico di Mu Bai e Shu Lien, quest'ultima ingaggia una lotta contro Jen che per\u00f2 la sconfigge e fugge.\nIl giorno seguente il maestro Bo controlla due persone sospette, e scoperto da costoro apprende che sono un ispettore di polizia chiamato Tsai e la figlia di quest'ultimo, entrambi esperti di arti marziali; i due rivelano di sapere chi ha orchestrato il furto del \"Destino Verde\", ossia \"Volpe di Giada\", che anni prima uccise la moglie dell'ispettore; nello stesso momento una piuma appuntita entra dalla finestra della casa di Tsai e vi viene trovato allegato un messaggio dove \"Volpe di Giada\" dice di volersi incontrare con Tsai, la figlia e il maestro Bo in un luogo chiamato la \"Collina Gialla\". Arrivati l\u00ec, nel combattimento subentrano anche Jen e Li Mu Bai, che si scontrano, poco dopo \"Volpe di Giada\" uccide Tsai e poi lei e Jen fuggono.\nLa sera dopo Jen torna alla casa del signor Tie e rimette il \"Destino Verde\" al suo posto, per\u00f2 viene sorpresa da Mu Bai, che non la ferma, ma le dice solo che oltre a trovare la pace non combattendo pi\u00f9, vuole anche trovare un degno allievo a cui insegnare l'arte dei maestri wudang e dice a Jen che \u00e8 lei l'allievo che sta cercando, ma lei rifiuta e torna da \"Volpe di Giada\". Quella stessa sera \"Volpe di Giada\" scopre che l'allieva Jen \u00e8 di molto superiore a lei, in quanto non sapendo leggere l'assassina non \u00e8 riuscita a scoprire i segreti dell'arte di Wudang; Jen fugge (dopo aver ripreso il Destino Verde) e comincia la vita da guerriero errante; il signor Tie convince il governatore ad affidare la ricerca a Shu Lien e Li Mu Bai, che ripone in Jen la speranza di avere l'allievo che ha sempre desiderato.\nPurtroppo per Li Mu Bai il desiderio di vendetta per il proprio maestro approda a un tragico epilogo, perch\u00e9 nonostante il monaco riesca nel suo intento di uccidere \"Volpe di Giada\", viene colpito da uno dei dardi avvelenati dell'assassina, che ha tentato di disfarsi della giovane allieva considerata una traditrice. Neanche la disperata corsa per l'antidoto riesce a salvare il grande maestro, che muore tra le braccia dell'amata Shu Lien. Poco dopo, Jen raggiunge il monte Wudang dove incontra il suo amante Lo. Dopo una notte di amore con lui, la mattina seguente si reca su di un ponte posto sul monte. Quando viene raggiunta da Lo, Jen chiede a quest'ultimo di esprimere un desiderio, in ottemperanza ad un'antica leggenda. Una volta espresso il desiderio di rimanere con lei nel deserto, Jen si lancia nel vuoto, scomparendo tra le nuvole.\nAccoglienza.\nRealizzato con un budget di 15.000.000 di dollari il film ha avuto un notevole successo. Negli Stati Uniti ha sbancato al botteghino, incassando 128.078.872 di dollari e diventando il film straniero ad aver incassato di pi\u00f9 negli Stati Uniti (davanti alla \"La vita \u00e8 bella\" di Roberto Benigni). In Italia ha incassato 4.662.669 di euro ed \u00e8 stato il ventinovesimo maggior incasso italiano nella stagione 2000-2001.\nIn Oriente, sebbene sia stato generalmente ben accolto, sono state mosse critiche al fatto che gli attori principali parlassero in cinese con accenti fortemente diversi e incoerenti con l'origine dei personaggi. Inoltre, difficilmente avrebbero potuto capirsi tra loro in realt\u00e0, tanto che gi\u00e0 durante le riprese la situazione apparve bizzarra agli occhi dei componenti cinesi della troupe cinematografica.\nSequel.\nNel 2016 \u00e8 uscito un sequel intitolato \"\", diretto da Yuen Wo Ping."}
{"id": "90614", "revid": "2225", "url": "https://it.wikipedia.org/wiki?curid=90614", "title": "La Tigre e il Dragone", "text": ""}
{"id": "90615", "revid": "767487", "url": "https://it.wikipedia.org/wiki?curid=90615", "title": "Il fortunoso romanzo di Tillie", "text": "Il fortunoso romanzo di Tillie (\"Tillie's Punctured Romance\") \u00e8 un film del 1914 prodotto e diretto da Mack Sennett. Interpretato da Marie Dressler, Charlie Chaplin e Mabel Normand e prodotto dalla Keystone Pictures Studio, \u00e8 considerato il primo lungometraggio comico del cinema statunitense. Il film \u00e8 basato sul musical teatrale \"Tillie's Nightmare\" (titolo in seguito usato anche per il film), scritto da Edgar Smith e composto da Alfred Baldwin Sloane. Fu proiettato in anteprima negli Stati Uniti il 14 novembre 1914.\n\"Il fortunoso romanzo di Tillie\" \u00e8 noto anche per essere l'ultimo film interpretato da Chaplin che l'attore non abbia scritto n\u00e9 diretto, escludendo i camei. Pur non interpretando il celebre personaggio di Charlot e non essendo protagonista assoluto del film, la sua presenza fu risaltata in locandine e titoli di testa delle riedizioni successive, che subirono vari tagli e sonorizzazioni; in italiano \u00e8 stato infatti distribuito anche coi titoli L'odissea di Charlot, Charlot e Tillie e Charlot milionario per un'ora, mentre in inglese come \"For the Love of Tillie\", \"Marie's Millions\" e \"Tillie's Big Romance\". Solo nel 2004 la UCLA Film and Television Archive in collaborazione col British Film Institute eseguirono un restauro che riport\u00f2 il film a una durata molto vicina a quella originaria.\nTrama.\nTillie Banks \u00e8 una corpulenta ragazza che vive in campagna col padre. Un giorno colpisce accidentalmente con un mattone uno sconosciuto di passaggio, cos\u00ec lo invita a casa propria. L'uomo, dopo aver visto per caso i soldi che il padre di Tillie tiene in un taccuino per pagare i suoi dipendenti, persuade la ragazza a rubarlo e a fuggire in citt\u00e0 con lui. L\u00ec la coppia incontra Mabel, la fidanzata dell'uomo, che li segue in un bar. Nel locale Tillie beve il suo primo drink e si ubriaca immediatamente, cos\u00ec l'uomo ne approfitta per rubarle il taccuino e scappare con Mabel. Tillie viene quindi cacciata dal locale e poi arrestata, ma viene subito rilasciata quando la polizia scopre che \u00e8 la nipote del milionario Douglas Banks. La polizia porta la ragazza a casa dello zio, ma la sua ubriachezza causa abbastanza guai da convincere Douglas a cacciarla via e partire per un'escursione in montagna, durante la quale cade da una cima e viene ritenuto morto.\nNel frattempo la coppia, dopo aver riso di nascosto alle sventure di Tillie e aver iniziato a spendere i soldi, va al cinema a vedere il film \"Il destino di un ladro\", che illustra il loro crimine in forma di morality play. Lasciato il cinema con dei sensi di colpa, si recano in un ristorante dove incontrano Tillie che \u00e8 stata assunta come cameriera, cos\u00ec sono costretti a fuggire al parco. Qui l'uomo viene a sapere da un giornale che Douglas \u00e8 morto e Tillie \u00e8 stata nominata unica erede della sua fortuna, consistente in tre milioni di dollari. L'uomo lascia Mabel e corre al ristorante, chiedendo a Tillie di sposarlo. La ragazza inizialmente \u00e8 scettica, ma crede comunque che l'uomo la ami e accetta. Sposatisi in fretta e furia, i due si trasferiscono nella dimora dello zio e danno una grande festa che finisce terribilmente quando Tillie trova il marito a baciare Mabel, intrufolatasi in casa come cameriera.\nDouglas, trovato ancora vivo da un escursionista, torna a casa e caccia via tutti. Tillie, armata di pistola, insegue la coppia fino a un molo, dove viene spinta in acqua da un'auto della polizia. Dopo che Tillie viene tratta in salvo, lei e Mabel si rendono conto di essere troppo buone per l'uomo che le ha fatte soffrire, cos\u00ec lo mandano via e diventano amiche.\nProduzione.\nMarie Dressler fu scelta in quanto protagonista anche nel musical teatrale, che aveva reso celebre a Broadway e poi in tour negli Stati Uniti dal 1910 al 1912. Le fu fatto firmare un contratto che prevedeva dodici settimane di lavoro per un salario settimanale di 2.500 dollari; il budget totale del film fu di 50.000 dollari. Le riprese si tennero dal 14 aprile al 9 giugno 1914 in 45 giorni lavorativi, a cui vanno aggiunte altre sei settimane di post-produzione. Il regista e produttore Mack Sennett ricord\u00f2 che si tratt\u00f2 di un lavoro complicato in quanto contemporaneamente doveva mantenere il flusso costante di comiche brevi ogni settimana, con conseguenze sulla disponibilit\u00e0 del cast.\nDistribuzione.\nIl film fu distribuito negli Stati Uniti dalla neonata Alco Film Corporation anzich\u00e9 dalla Mutual Film come per i precedenti film Keystone, poich\u00e9 la Mutual non era attrezzata per la distribuzione di lungometraggi.\nData di uscita.\nLe date di uscita internazionali sono state:\nAccoglienza.\nIl film fu un successo straordinario e fu accolto in modo principalmente positivo dalla critica. Il sito Rotten Tomatoes ha raccolto sei recensioni di cui cinque positive, con un voto medio di 6,4. In particolare venne notato il contributo di Chaplin, che da allora fu nel mirino di quasi tutti i produttori. Charles R. Condon scrivendo per \"Motography\" defin\u00ec il film \"il \"Cabiria\" della commedia\", scrivendo che \"l'umorismo genuino \u00e8 la nota dominante in ogni scena\" e che i protagonisti diventano \"pi\u00f9 divertenti ad ogni bobina\". In particolare Condon si sofferm\u00f2 su Chaplin, affermando che su di lui \"cade la maggior parte dell'azione, e probabilmente nessuno sullo schermo \u00e8 in grado di renderla pi\u00f9 divertente di questo inimitabile comico\". George Blaisdell su \"Moving Picture World\" lod\u00f2 il cast di protagonisti, le scenografie e la fotografia. \"Variety\" scrisse che \"le buffonerie di Chaplin [...] sono un elemento essenziale alla riuscita del film\" e che \"il film \u00e8 un po' troppo lungo, ma vale la pena aspettare l'esilarante finale comico\". Leonard Maltin assegna al film due stelle e mezza su quattro, definendolo \"non terribilmente divertente o coerente, ma con buoni momenti; interessante soprattutto per scopi storici\"."}
{"id": "90618", "revid": "767487", "url": "https://it.wikipedia.org/wiki?curid=90618", "title": "Jos\u00e9 Leandro Andrade", "text": "Soprannominato dai francesi \"La maravilla negra\" (\"la meraviglia nera\"), fu uno dei pi\u00f9 grandi calciatori di sempre espressi dall'Uruguay. Con la maglia della sua nazionale, fu Campione olimpico nel 1924 e nel 1928, nonch\u00e9 campione del Mondo nel 1930. Nella classifica dei migliori calciatori del XX secolo, stilata dall'IFFHS nel 2000, occupa il ventinovesimo posto in assoluto e il ventesimo tra i calciatori sudamericani.\nBiografia.\nNasce nel 1901 a Salto, Uruguay, dalla relazione tra un'argentina, Anastasia, e Jos\u00e9 Ignacio Andrade, un brasiliano di 91 anni esperto di magia africana e che si crede sia immigrato da schiavi africani scappati in Brasile.\nAndrade \u00e8 appassionato di musica, oltre che di calcio. Da giovane cresce a Palermo, quartiere di Montevideo dove vive assieme a una zia. A Montevideo c'\u00e8 il carnevale e Andrade ne prende parte come musicista, cantante e ballerino. Prima dell'introduzione del professionismo nel calcio in Uruguay, Andrade ha lavorato come musicista, lustrascarpe o venditore di giornali.\nCaratteristiche tecniche.\nDi ruolo mediano o mezzala destra, era un calciatore dotato di un vasto bagaglio tecnico e di ottimi passaggi. Giocatore intelligente e onesto, non ha mai celebrato le proprie reti. Non aveva la forza fisica dei suoi compagni di squadra, ma a centrocampo sopperiva con la tecnica individuale, la velocit\u00e0 e la straordinaria agilit\u00e0, dovuta agli allenamenti che svolgeva con la sua squadra di club durante i quali i giocatori inseguivano le galline.\nCarriera.\nClub.\nAppassionato di calcio, inizia la carriera nel , dove gioca assieme allo storico capitano dell'Uruguay Jos\u00e9 Nasazzi. Per cinque anni veste i colori del , poi quelli del , infine finisce la propria carriera da calciatore nel 1935, dopo aver giocato anche per , e in Argentina.\nNazionale.\nAndrade fu un punto di riferimento della Nazionale Uruguaiana degli anni venti-trenta, con la quale disput\u00f2 31 partite, trascinandola alle medaglie d'oro olimpiche del 1924 e del 1928, alla vittoria del primo campionato del mondo del 1930 giocato in Uruguay, ed a tre titoli sudamericani, nel 1923, 1924 e 1926. Sorprese tutti gli addetti ai lavori al Mondiale del 1930, manifestazione in cui \u00e8 ritenuto che fu il miglior giocatore del torneo.\nMor\u00ec di tubercolosi in un ospizio nel 1957, all'et\u00e0 di 56 anni, solo, parzialmente cieco e in miseria."}
{"id": "90619", "revid": "1745361", "url": "https://it.wikipedia.org/wiki?curid=90619", "title": "Soriano", "text": ""}
{"id": "90620", "revid": "88740", "url": "https://it.wikipedia.org/wiki?curid=90620", "title": "Soveria (disambigua)", "text": "Soveria pu\u00f2 riferirsi a:"}
{"id": "90622", "revid": "287204", "url": "https://it.wikipedia.org/wiki?curid=90622", "title": "Spezzano", "text": ""}
{"id": "90624", "revid": "599013", "url": "https://it.wikipedia.org/wiki?curid=90624", "title": "Spigno", "text": ""}
{"id": "90626", "revid": "1431409", "url": "https://it.wikipedia.org/wiki?curid=90626", "title": "Adolfo Baloncieri", "text": "La critica \u00e8 sostanzialmente unanime nel collocarlo tra i pi\u00f9 grandi calciatori d'ogni epoca. Gianni Brera lo considerava il miglior interno di tutti i tempi al pari di Giuseppe Meazza e Valentino Mazzola, e Carlo Felice Chiesa ha scritto nel 2010: \u00abSe fosse possibile una graduatoria assoluta dei grandi registi del calcio mondiale di ogni epoca, probabilmente Adolfo Baloncieri, atleta di un tempo tanto remoto rispetto al nostro, finirebbe tra i primi, se non il primo in assoluto\u00bb. Fu l'ultimo superstite della spedizione azzurra di calcio alle olimpiadi del 1920.\nBiografia.\nAdolfo Baloncieri era nato a Castelceriolo, sobborgo di Alessandria, da una famiglia originaria di Caselle Torinese. Durante l'infanzia visse per dodici anni con la famiglia in Argentina, a Rosario, e qui venne in contatto col mondo del calcio all'et\u00e0 di nove anni. Desideroso di dedicarsi allo sport, non complet\u00f2 gli studi di ragioneria.\nTornato in Italia, entr\u00f2 nelle giovanili dell'Alessandria nel 1913; debutt\u00f2 in prima squadra nel 1914, a 17 anni, prima che la Grande Guerra costringesse al blocco delle competizioni. Durante il conflitto fu al fronte come artigliere. Alla ripresa delle attivit\u00e0 si distinse tra i calciatori pi\u00f9 celebri degli anni 20; ottenne importanti successi col Torino, con cui vinse due titoli nazionali (uno revocato per il \"Caso Allemandi\"). Nel 1930 fu nominato Cavaliere della Corona d'Italia su proposta del presidente della Federcalcio Leandro Arpinati. Smise di giocare nel 1931; interessato alla crescita dei giovani atleti, s'impegn\u00f2 attivamente per la creazione del settore giovanile granata. Divenne poi allenatore, conoscendo alterne fortune.\nIl fratello maggiore Mario fu calciatore dilettante nell'Alessandrina e poi giornalista, mentre il cugino Guglielmo Brezzi, morto in giovane et\u00e0, fu suo compagno di squadra nell'Alessandria e in Nazionale. Fu colpito da altri lutti per via delle premature dipartite del fratello Carlo, annegato a Finale Ligure nell'agosto 1933, e di un figlio. Con la figlia, Flora, insegnante, e una sorella visse a Genova negli ultimi anni. Mor\u00ec nel 1986, pochi giorni prima di compiere 89 anni, per una broncopolmonite.\nCaratteristiche tecniche.\nGiocatore.\n\u00abMezzala goleador di limpidissimo stile\u00bb, veniva lodato da Gianni Brera per la \u00abnevrile eleganza\u00bb, il \u00abgenio\u00bb e l'\u00abistinto goleadoristico\u00bb. Lo stesso Brera lo defin\u00ec \u00abil pi\u00f9 classico prodotto del calcio italiano negli anni 20 e uno dei pi\u00f9 classici di sempre\u00bb.\nFranco Ossola junior scrisse su di lui: \u00absapeva fare veramente di tutto: impostare, dettare i tempi dell'azione, scattare, dribblare, contrastare e andare, a volte meravigliosamente in gol\u00bb. \u00abCapace di dare nerbo non solo alla sua, ma anche all'altrui azione\u00bb \u00e8 considerato da molti critici \u00abil primo vero, autentico regista del nostro calcio\u00bb. Per Antonio Ghirelli aveva \u00abil senso della manovra, la percezione del movimento, l'intuito della posizione, la rapidit\u00e0 del tiro\u00bb.\nRenato Casalbore sottoline\u00f2 che, forte della sua esperienza di vita in Argentina, esport\u00f2 nel nostro calcio elementi stilistici tipici dei giocatori sudamericani inediti nel gioco all'italiana, come il tocco elegante, il virtuosismo, l'arte della manovra. \u00abCon la sua andatura caratteristica - scrisse Vittorio Pozzo - scattava dalla posizione arretrata che \u00e8 solito assumere, sguasciava via all'avversario, ed un suo tocco della palla generava un attacco, inscenava un'avanzata\u00bb.\nAllenatore.\nDivenuto allenatore durante la transizione da metodo a sistema, ma memore della piramide, Baloncieri si era posto il problema \u00abdi ridare alle ali la funzione offensiva; tatticamente conservare la bellezza stilistica spettacolare del gioco ed impedire che questo precipiti o degeneri in un balbettante linguaggio di dissolvimento tecnico\u00bb.\nIl gioco del Liguria 1938-1939, da lui allenato, osservato durante la partita del 1\u00ba gennaio 1939 contro il Torino, fu cos\u00ec descritto da Vittorio Pozzo: \u00abtutto penetrazione, tutto spirito pratico questo giuoco, che ha per base il tenere la palla il meno possibile e lo sfruttare l'opera delle ali il pi\u00f9 possibile\u00bb.\nCarriera.\nGiocatore.\nClub.\nAlessandria (1914-1925).\nDopo aver militato nella Juventus, formazione amatoriale alessandrina, esord\u00ec a 17 anni nella prima squadra dell'Alessandria; per diverso tempo si \u00e8 indicato come giorno del suo debutto il 28 marzo 1915: in quell'occasione l'allenatore George Arthur Smith lo schier\u00f2 all'ala sinistra, in sostituzione dell'infortunato Bosio, contro il Milan. La partita, decisiva per l'esito del girone semifinale del campionato 1914-1915, termin\u00f2 0-0. Nel 2010 il giornalista Ugo Boccassi ha invece anticipato la data del debutto al 6 dicembre 1914, in Alessandria-Andrea Doria (2-2): Baloncieri gioc\u00f2 per sopperire all'assenza di Dellacasa, in una partita non brillante della linea d'attacco dell'Alessandria. In seguito allo scoppio della guerra, la societ\u00e0 interruppe temporaneamente le attivit\u00e0.\nDurante il periodo di guerra Baloncieri, come altri giocatori dell'Alessandria, disput\u00f2 alcune partite amichevoli con l'Unione Sportiva Alessandrina, squadra dilettantistica sorta in quel periodo per sopperire all'assenza di societ\u00e0 calcistiche in citt\u00e0. Ritorn\u00f2 tra i grigi nella primavera 1919, in occasione della Coppa Brezzi, competizione organizzata dalla stessa societ\u00e0 e vinta superando Valenzana, Juventus e .\nNegli anni seguenti l'Alessandria disput\u00f2 campionati nazionali di buon livello, senza mai riuscire a vincere il titolo, ma sfiorando le finali per tre volte (1920, 1922 e 1923) e raggiungendole nel 1921, quando fu sconfitta dalla Pro Vercelli. Baloncieri, che faceva parte di un famoso trio di centrocampo con Guglielmo Brezzi e Carlo Carcano, contribu\u00ec con continuit\u00e0 al conseguimento di questi risultati, segnando, a seconda delle fonti, tra le 72 e le 75 reti, dato che lo colloca al quarto posto tra i giocatori pi\u00f9 prolifici in maglia cinerina.\nNell'estate 1923 fu aggregato alla rosa del Genoa per la tourn\u00e9e sudamericana che vide i rossoblu impegnati tra l'altro contro la nazionale uruguaiana e quella argentina.\nSebbene fosse ormai considerato il simbolo della squadra alessandrina, secondo diverse fonti attorno al 1925 il suo rapporto con la societ\u00e0 era prossimo ad incrinarsi. Chiesa riporta che \u00abl'Alessandria\u00bb, dove era \u00abcostretto a fare la \"vedette\"\u00bb, \u00abormai gli andava stretta\u00bb. Certo furono avviate segretamente trattative per la sua cessione al Torino del conte Marone Cinzano; i granata offrirono la cifra, fra le pi\u00f9 alte per l'epoca, di 70\u00a0000 lire. La dirigenza dell'Alessandria accett\u00f2, e il presidente Ronza si giustific\u00f2 con i tifosi amareggiati esclamando \u00abNon \u00e8 il caso di disperare, abbiamo ceduto un vecchio ronzino\u00bb.\nIl rapporto con dirigenza e tifosi dell'Alessandria si sarebbe riallacciato solo nel 1929, quando nell'amichevole per l'inaugurazione nel nuovo stadio Hardturm di Zurigo contro il Grasshoppers Baloncieri avrebbe accettato d'indossare nuovamente la maglia grigia.\nTorino (1925-1932).\nQuello di Baloncieri al Torino fu, per la cifra e per il valore del giocatore, uno dei primi trasferimenti clamorosi nella storia del calciomercato italiano, assieme a quelli di De Vecchi dal Milan al Genoa e di Rosetta dalla Pro Vercelli alla Juventus.\nNel Torino Baloncieri and\u00f2 a far parte con Julio Libonatti e Gino Rossetti del cosiddetto \u00abTrio delle Meraviglie\u00bb, terzetto offensivo \u00aba dir poco irresistibile\u00bb all'interno di un modulo \u00abprettamente danubiano\u00bb, in cui anche il centravanti Libonatti contribuiva alle incursioni in area avversaria dei compagni di reparto.\nSecondo Ossola il Torino, con l'innesto di Baloncieri, fece \u00abun salto di qualit\u00e0 eccezionale\u00bb. La squadra granata vinse il campionato 1926-1927, superando le pi\u00f9 accreditate Bologna e Juventus, per poi vederselo revocare dalla Federcalcio per il \"Caso Allemandi\"; Baloncieri consider\u00f2 la sottrazione del titolo il rimpianto pi\u00f9 grande della sua carriera e, denunciando in prima persona presunti lati oscuri dell'indagine, dichiar\u00f2 che \u00abil dilemma venne risolto in maniera sbrigativa\u00bb.\nL'anno successivo il Torino si ripet\u00e9; il 5 febbraio 1928 Baloncieri segn\u00f2 sette reti nel 14-0 con cui i granata sconfissero la , record non pi\u00f9 eguagliato o superato da nessun giocatore granata. Avendo segnato in totale 100 gol con la maglia del Torino, si trova al nono posto della classifica dei marcatori di tutti i tempi. Vest\u00ec i colori del club torinese fino alla fine della carriera, datata 1932.\nNazionale.\nCasalbore sottoline\u00f2 che, all'ingresso di Baloncieri in Nazionale, questa comp\u00ec un decisivo \u00absalto di qualit\u00e0\u00bb, passando dall'epoca precedente, definita dello \u00absbaraglio\u00bb che trovava il suo massimo esponente nell'irruento Giuseppe Milano, ad un gioco pi\u00f9 ordinato e ragionato: Baloncieri era pertanto definito \u00abun riformatore\u00bb.\nDebutt\u00f2 nel 1920, a Genova, contro i Paesi Bassi (1-1); il 2 marzo 1930, assieme a Umberto Caligaris, super\u00f2 per numero di presenze il primatista dell'epoca Renzo De Vecchi (43 gare in azzurro). Raggiunse le 47 gare e mantenne questo record per meno di un anno, poich\u00e9 sarebbe stato migliorato dallo stesso Caligaris il 25 gennaio 1931. Resistette pi\u00f9 a lungo il primato di azzurro a portare pi\u00f9 volte la fascia di capitano (28 gare), battuto da Giacinto Facchetti l'11 giugno 1970. Furono famosi, all'epoca, i suoi \"duelli\" con il portiere della Spagna Ricardo Zamora; fu il primo azzurro a segnargli una rete, il 29 maggio 1927, nella gara inaugurale dello Stadio Littoriale di Bologna.\nL'apice della sua esperienza decennale in Nazionale fu alle Olimpiadi di Amsterdam nel 1928, le terze e ultime a cui partecip\u00f2; fino al 1960 sar\u00e0 l'unico ad aver segnato in tre Olimpiadi consecutive, quando questo primato verr\u00e0 condiviso con il britannico Jim Lewis. Secondo Ermanno Aebi queste \u00ablevarono sugli scudi Baloncieri come il miglior attaccante europeo del Torneo\u00bb. L'Italia vinse la medaglia di bronzo, ottenendo il primo risultato di prestigio a livello internazionale. Questo successo giunse peraltro dopo un periodo in cui la titolarit\u00e0 di Baloncieri in Nazionale era stata messa in discussione, in particolare dopo un'amichevole persa l'anno prima a Bologna contro l'Austria, nell'anniversario della fine della Grande Guerra.\nAllenatore.\nLe prime esperienze.\nIn un'intervista del 1932 dichiar\u00f2 di aver avuto esperienze da \"trainer\" sin dagli anni Venti, allenando l'Alessandria nella stagione 1924-1925 (anno in cui altre fonti danno come allenatore l'ungherese Gonda), seguendo la preparazione di \u00abben cinque squadre di Macerata e dintorni\u00bb nell'estate 1927 e occupandosi attivamente della creazione, nel 1928, della formazione giovanile del Torino, chiamata in suo onore \"Balon Boys\" e allenata da Karl St\u00fcrmer. Dalle giovanili granata di quel periodo passarono in prima squadra e militarono in Serie A diversi giocatori (Bo, Lorini, Rosso, Borel I).\nCresciuto calcisticamente alla scuola alessandrina di George Smith, ne port\u00f2 avanti le istanze, mostrando interesse in particolare per la crescita dei giovani calciatori; oltre a quelli gi\u00e0 citati, durante la sua carriera lanci\u00f2, tra gli altri Luigi Cassano e Michele Borelli ad Alessandria e Carlo Alberto Quario a Napoli.\nDebutt\u00f2 nel 1932 alla Comense, in Serie B, conquistando un buon sesto posto finale; Baloncieri scese in campo in tre occasioni, quando la rosa fu ridotta all'osso da infortuni e squalifiche. Nella stagione successiva la squadra lariana chiuse quarta nel suo girone, sfiorando l'ammissione alle finali per la promozione in A.\nAl termine del campionato Baloncieri pass\u00f2 al Milan, in massima serie; la formazione rossonera, per esigenze di bilancio, affid\u00f2 a Baloncieri una rosa giovane e italiana (definita da Leone Boccali \u00abstrapaesana\u00bb); l'allenatore la condusse in due tornei alla media classifica. Durante la terza stagione il neoeletto presidente rossonero Emilio Colombo, rilevando la mancanza di un salto di qualit\u00e0 nella crescita della squadra, lo esoner\u00f2; Baloncieri concluse dunque il campionato di Serie A 1936-1937 al Novara, che retrocesse tra i cadetti al termine della stagione.\nIl Liguria, il Napoli e i tornei di guerra.\nApprodato al Liguria nel 1937, ottenne importanti risultati nella stagione 1938-1939; la squadra, \u00abdata per spacciata in partenza\u00bb, fu artefice di un campionato al vertice e duell\u00f2 per il titolo col forte Bologna. Il merito di Baloncieri, scrisse Eugenio Danese, fu l'\u00abaver inoculato nella sua squadra, egli giocatore di attacco, la manovra offensiva\u00bb. La squadra declin\u00f2 poi nel girone di ritorno, secondo Chiesa, per l'assenza di un attaccante prolifico, ma chiuse quinta, piazzamento al di l\u00e0 di ogni previsione iniziale.\nAl termine di quel torneo Baloncieri era considerato \u00abil tecnico del momento\u00bb; l'anno successivo lasci\u00f2 per\u00f2 la squadra genovese in aperta polemica con la dirigenza, a causa di un dissidio legato alla cessione del giocatore Cassano: il suo acquisto ( lire) era stato finanziato \"in primis\" dall'allenatore, e la sua vendita al Napoli port\u00f2 lire senza che a Baloncieri fosse stato riconosciuto un premio per il rischio corso in proprio. Proprio la squadra partenopea, che aveva gi\u00e0 manifestato l'intenzione d'ingaggiarlo nel 1932, si affrett\u00f2 ad assumerlo: divenne il quarto allenatore italiano della storia azzurra dopo Terrile, Mattea e Iodice. La stagione non fu brillante, e Baloncieri fu esonerato ai due terzi di campionato, con la squadra partenopea in piena zona retrocessione.\nTorn\u00f2 dunque al Liguria, con cui ottenne una promozione in massima serie e una salvezza, l'anno successivo. Nel 1942 Baloncieri fu ricondotto ad Alessandria dal nuovo presidente Pietro Mignone. Allen\u00f2 i grigi nel campionato di Serie B 1942-1943 e nel Campionato Alta Italia 1944, due tornei resi difficili dagli avvenimenti legati all'evento bellico, che ridussero la rosa e complicarono notevolmente lo svolgimento delle partite. Il 23 aprile 1944, per evitare ai suoi uomini ridotti in dieci la sconfitta a tavolino, scese in campo, a 46 anni, da titolare a Torino, contro i granata, in una gara persa 0-7.\nIl dopoguerra, tra Italia e Svizzera.\nNel dopoguerra torn\u00f2 ad allenare il Milan durante la Divisione Nazionale 1945-1946, in collaborazione col direttore tecnico Antonio Busini; non fu confermato per la successiva Serie A, malgrado un buon campionato, e si trasfer\u00ec al Chiasso, in terza serie svizzera, con cui ottenne una promozione. Negli anni successivi torn\u00f2 ad allenare in due occasioni i rossobl\u00f9 elvetici, conducendoli al terzo posto in Lega Nazionale A nel 1951-1952, e alla vittoria della Lega Nazionale B nel 1961-1962.\nFu inoltre per tre stagioni l'allenatore della Sampdoria dell'attacco \u00abatomico\u00bb Baldini-Bassetto, ricordata per un quinto posto (1948-1949) rimasto per oltre un decennio il miglior risultato dei blucerchiati in Serie A. Torn\u00f2 sulla panchina blucerchiata nel 1958, subentrando a William Dodgin e conducendo la squadra alla salvezza.\nNel 1950 fu ingaggiato dalla Roma; conobbe difficolt\u00e0 a interagire con i tre neo-acquisti svedesi Sune Andersson, Sundqvist e Knut Nordahl e rimedi\u00f2 l'esonero dopo quindici giornate di campionato; dell'esperienza il giornalista Vittorio Finizio scrisse che fu \u00abpresto silurato a favore del pi\u00f9 energico Pietro Serantoni. Ma il \"duro\" non ottenne risultati migliori del \"molle\"\u00bb. La squadra giallorossa al termine del campionato retrocesse in Serie B per la prima volta nella sua storia.\nNel 1954 fu assunto dal Palermo, in Serie B; venne sbrigativamente esonerato dalla dirigenza rosanera dopo appena cinque giornate, a causa di un deludente inizio di campionato, e sostituito da Mario Sperone."}
{"id": "90628", "revid": "599013", "url": "https://it.wikipedia.org/wiki?curid=90628", "title": "Gordon Banks", "text": "\u00c8 giudicato dall'IFFHS il miglior portiere inglese di tutti i tempi, nonch\u00e9 uno dei pi\u00f9 forti di sempre a livello mondiale. Ha avuto un ruolo importante nella conquista dell'unico titolo di campione del mondo di cui possa fregiarsi l'Inghilterra (1966); ha detenuto inoltre, con 721 minuti consecutivi senza subire gol, la striscia di imbattibilit\u00e0 pi\u00f9 lunga nella storia della propria nazionale fino al 2021 quando \u00e8 stato superato da Jordan Pickford. Il suo intervento su un colpo di testa di Pel\u00e9 durante il Mondiale 1970 \u00e8 ritenuto da molti la pi\u00f9 grande parata della storia del calcio.\nCaratteristiche tecniche.\nSecondo un parere dello stesso Banks, la sua dote pi\u00f9 evidente era il senso del piazzamento, sebbene non gli facessero difetto agilit\u00e0 e prontezza di riflessi.\nCarriera.\nClub.\nGli inizi e l'approdo al Chesterfield.\nAppassionato del ruolo di portiere fin da ragazzo, Banks giocava in una squadra di calcio di minatori al momento di lasciare la scuola per impiegarsi prima come portatore di carbone, poi come muratore: fu notato dal che gli offr\u00ec uno stage di tirocinio. Per le sue buone performance fu passato dalla squadra giovanile a quella riserve e, a seguito della chiamata al servizio militare, fu mandato in Germania, dove gioc\u00f2 come portiere della squadra del suo reggimento, vincendo la Coppa del Reno, torneo amatoriale per squadre militari. Il manager del Chesterfield Ted Davison offr\u00ec a Gordon Banks il suo primo contratto da professionista non appena questi torn\u00f2 alla vita civile.\nNel 1956 arriv\u00f2 in finale di Coppa d'Inghilterra giovanile, perdendola contro i pari categoria del ma creando le premesse per il debutto in prima squadra, che arriv\u00f2 tuttavia quasi due anni dopo, nel novembre del 1958, quando la squadra militava nell'allora Terza divisione.\nL'arrivo al Leicester City.\nNel giugno del 1959 il offr\u00ec 7.000 sterline per l'acquisto del portiere, che cos\u00ec pass\u00f2 a un club di Prima divisione, nella quale esord\u00ec il 9 settembre di quello stesso anno (Leicester City - 1-1) in sostituzione del primo portiere Dave McLaren, uscito per infortunio. Nella seconda met\u00e0 della stagione, dopo un breve periodo di alternanza con lo stesso McLaren, divenne titolare.\nGioc\u00f2 con il Leicester le finali di Coppa d'Inghilterra del 1961 (sconfitta contro il per 2-0) e 1963 (sconfitta contro il per 3-1), e quelle di Coppa di Lega del 1964 (vittoria per 4-3 contro lo nel doppio confronto) e 1965 (sconfitta 3-2 contro il ).\nRimase nel Leicester fino al 1966, quando dalle giovanili della squadra inizi\u00f2 a farsi strada il promettente Peter Shilton (che poi diventer\u00e0 portiere titolare della nazionale inglese fino al 1990). Il giovane Shilton rifiut\u00f2 di firmare un contratto da professionista con il Leicester senza la garanzia del posto in prima squadra: sebbene Banks fosse considerato il miglior portiere inglese del momento, fu messo sul mercato dopo la conquista del campionato del mondo e acquistato dallo Stoke City.\nL'ultima parte di carriera.\nNell'estate 1967 con lo disput\u00f2 il campionato statunitense organizzato dalla United Soccer Association: accadde infatti che tale campionato fu disputato da formazioni europee e sudamericane per conto delle franchigie ufficialmente iscritte al campionato, che per ragioni di tempo non avevano potuto allestire le proprie squadre. Lo Stoke City rappresent\u00f2 i , e chiuse al secondo posto nella Eastern Division, non qualificandosi per la finale del torneo.\nCon la squadra di Stoke-on-Trent raggiunse la finale di Coppa di Lega del 1972 di nuovo contro il che nell'occasione fu battuta 2-1 nella finale di Wembley. Nel 1972 Banks fu anche insignito del titolo di calciatore inglese dell'anno.\nNazionale.\nLa storia di Gordon Banks in nazionale \u00e8 legata all'avvento nel 1962 sulla panchina inglese dell'ex difensore Alf Ramsey, che aveva il compito di preparare al meglio la nazionale che avrebbe affrontato i campionati del mondo 1966 in casa. Banks fu chiamato nel 1963 per la prima volta in occasione di Inghilterra - e, nonostante la sconfitta per 2-1, ricevette la fiducia di Ramsey, che lo utilizz\u00f2 in maniera continuativa durante tutto il biennio di avvicinamento al campionato.\nAll'epoca ventisettenne, Banks aveva raggiunto la maturit\u00e0 agonistica e tecnica: prontezza di riflessi, freddezza e capacit\u00e0 di guidare la propria difesa furono le doti che convinsero Ramsey a mantenerlo titolare in nazionale nonostante la presenza di altri buoni portieri che tuttavia non davano lo stesso grado di affidabilit\u00e0. La fiducia di Ramsey fu ben riposta, perch\u00e9 Gordon Banks sub\u00ec solo tre goal durante tutta la fase finale del campionato del mondo, due dei quali nel corso della finale vinta dall'Inghilterra per 4-2 contro la . La vittoria gli valse, nel 1970, l'onorificenza di baronetto.\nBanks fu il portiere titolare anche della squadra che gioc\u00f2 il campionato d'Europa del 1968 in Italia (sconfitta per 1-0 a Firenze contro la in semifinale, e finale per il terzo posto vinta a Roma contro l' per 2-0) e successivamente del campionato del mondo del 1970 in Messico. Gordon Banks si rese protagonista del suo gesto tecnico pi\u00f9 spettacolare proprio durante quell'edizione del campionato del mondo, nell'incontro della prima fase - Inghilterra: Banks era posizionato sul palo alla sua sinistra attendendo un cross dal fondo dell'ala destra brasiliana Jairzinho: il pallone attravers\u00f2 in volo tutto lo specchio della porta scavalcando la difesa inglese e giungendo a Pel\u00e9, che nel frattempo aveva preso il tempo giusto per saltare e impattare di testa; questi schiacci\u00f2 a colpo sicuro sul palo pi\u00f9 lontano da Banks indirizzando la palla a mezz'aria, ma il portiere inglese si era spostato repentinamente al centro dello specchio della porta e riusc\u00ec con un tuffo ad alzare la palla sopra la traversa proprio un attimo prima che questa superasse la linea di porta, mentre i brasiliani stavano per esultare al goal segnato. Pi\u00f9 tardi Banks avrebbe detto di non essersi accorto di aver deviato il pallone finch\u00e9 non vide Bobby Moore complimentarsi a scena aperta con lui, cosa che lo spinse a guardarsi alle spalle e accorgersi che il pallone era finito sui tabelloni pubblicitari a bordo campo invece che dentro la rete. Per la spettacolarit\u00e0 e la tecnica del gesto, la parata di Banks \u00e8 considerata tra le migliori, se non la migliore, della storia del calcio.\nPer la cronaca, la partita fin\u00ec 1-0 per il Brasile, anche se la sconfitta non compromise la qualificazione dell'Inghilterra ai quarti di finale, in cui tuttavia fu eliminata ai supplementari per 3-2 (dopo essere stata in vantaggio per 0-2) dalla Germania Ovest (che cos\u00ec si prese la rivincita di quattro anni prima). Tuttavia Banks non pot\u00e9 giocare questa partita perch\u00e9, colpito da una indisposizione intestinale, fu sostituito da Peter Bonetti.\nDal 1970 al 1972 Banks gioc\u00f2 altre 12 partite in nazionale, condivise con Shilton la difesa della porta inglese, finch\u00e9 il 22 ottobre del 1972 avvenne l'incidente che mise di fatto la parola \u201cfine\u201d alla sua carriera: tornando a casa da una seduta fisioterapica, Banks perse il controllo della sua automobile e fin\u00ec in un fossato. Bench\u00e9 l'incidente non fosse mortale, le sue conseguenze furono cionondimeno gravi, perch\u00e9 il suo occhio destro rimase irrimediabilmente danneggiato. Banks prov\u00f2 a continuare la carriera, ma dovette rassegnarsi al fatto che la perdita della visione binoculare era un ostacolo insormontabile, almeno per giocare ai livelli a cui era abituato. Shilton a quel punto divenne il titolare della nazionale e, due anni dopo, anche dello Stoke City orfano di Banks. La sua ultima partita in nazionale rimase quindi quella di Glasgow contro la stessa avversaria del debutto, ma con un risultato diverso: Scozia - Inghilterra 0-1, 27 maggio 1972.\nDopo il ritiro.\nDopo il ritiro forzato dall'attivit\u00e0, Banks si dedic\u00f2 alla ricerca di giovani talenti, allen\u00f2 una squadra di dilettanti, il Telford Utd. e lavor\u00f2 nel settore commerciale del calcio. Ebbe modo di cimentarsi di nuovo con il calcio giocato nel 1977, con una brevissima apparizione (una partita) nel campionato irlandese nelle file del St. Patrick's e, poco dopo, nella Lega calcio nord-americana nelle file dei Ft. Lauderdale's Strikers.\nNel 2002 ha partecipato alla cerimonia inaugurale della Hall of Fame del Museo inglese del Calcio e ha ricevuto nel febbraio del 2006 la laurea \"honoris causa\" dalla Keele University di Newcastle-under-Lyme."}
{"id": "90629", "revid": "439868", "url": "https://it.wikipedia.org/wiki?curid=90629", "title": "Palazzo Ducale (Reggio Emilia)", "text": "Il Palazzo Ducale di Reggio Emilia \u00e8 un edificio in Corso Garibaldi al civico 57-59, a Reggio Emilia. Sorge dirimpetto al tempio della Beata Vergine della Ghiara ed ospita la sede degli uffici della provincia e della prefettura (chiamati rispettivamente palazzo Salvador Allende e palazzo del Governo).\nVenne edificato alla fine del XVIII secolo come sede del governatore di Reggio dove sorgeva in precedenza un monastero. Nel 1814 venne donato dalla citt\u00e0 al duca Francesco IV d'Austria-Este e dal 1838 al 1845 sub\u00ec numerosi interventi da parte dell'architetto neoclassico Pietro Marchelli che gli diede le forme recenti."}
{"id": "90631", "revid": "1543377", "url": "https://it.wikipedia.org/wiki?curid=90631", "title": "Joe R. Lansdale", "text": "Biografia.\nTrasferitosi, ancora bambino, assieme alla sua famiglia nella vicina Nacogdoches, la cittadina che sar\u00e0 protagonista di alcuni suoi romanzi futuri, ambienta molto spesso i suoi romanzi e racconti nel Texas dove vive: \"Il Texas \u00e8 uno stato mentale\" avr\u00e0 modo di dire, frase gi\u00e0 utilizzata da John Steinbeck nel suo \"Viaggio con Charley\".\nGrande lettore di libri di ogni genere e dotato di una smisurata passione per i fumetti e i \"B-movie\", oltre che per tutto quel che pu\u00f2 essere definito \"letteratura pulp\". Nel 1973, a ventun anni, pubblica, assieme alla madre, un articolo di argomento botanico che vince un premio giornalistico. Da quel momento, pubblicher\u00e0 su varie riviste numerosi racconti, spesso di fantascienza e di genere horror.\nPer mantenersi svolge i lavori pi\u00f9 disparati. Nel 1980 vedr\u00e0 la luce il suo primo romanzo, \"Atto d'amore\" (\"Act of Love\"). L'anno successivo, Lansdale decide di dedicarsi a tempo pieno alla scrittura.\nIl suo stile \u00e8, come i suoi interessi di lettore, particolarissimo. \u00c8 difficile inquadrare la sua vasta produzione letteraria: si va dal racconto gotico a quello di fantascienza, dalla satira sociale alla narrativa per ragazzi, dal \"noir\" (spesso con una forte componente di azione violenta) ai racconti western, il tutto condito con forti dosi di umorismo. Tutte queste disparate influenze si fondono fino a creare quello che l'autore stesso ama definire \"lo stile Lansdale\".\nLansdale vive a Nacogdoches con la moglie Karen, anch'essa scrittrice, e i figli Keith e Kasey. I suoi hobby sono le arti marziali, la lettura, il cinema e i viaggi.\nLansdale ha scritto anche per il cinema e ha collaborato con Ridley Scott, pur giudicando la scrittura di sceneggiature \u00abuna scrittura giocattolo\u00bb.\nNel maggio 2014 al Festival di Cannes viene presentata la trasposizione cinematografica del suo romanzo \"Cold in July\".\nLe arti marziali.\nSin da bambino Lansdale ha appreso dal padre i primi rudimenti di Boxe, Wrestling e un po' di Ju-jitsu, cio\u00e8 lo stretto indispensabile per difendersi - a suo dire - dai prepotenti compagni che frequentavano la sua stessa scuola. In seguito inizia a studiare seriamente il J\u016bd\u014d, risultando inoltre uno dei primi studenti di Hapkido negli Stati Uniti.\nGli studi marziali proseguono senza sosta. Infatti Lansdale studia anche il Tae Kwon Do, il Karate Shotokan e lo Yudo (una forma coreana di Judo). Trasferitosi a San Francisco, studia il Muay Thai e varie forme di Kung Fu.\nCome lui stesso dir\u00e0 in seguito, non ha studiato queste arti nei minimi particolari in quanto fermamente convinto che per un'efficace autodifesa basti conoscerle anche a un livello medio.\nTornato nel Texas, a Nacogdoches, crea il suo stile personale che chiama \"Maverick Kenpo\". Fonda anche una scuola nella citt\u00e0, che per\u00f2 i pressanti impegni di scrittore costringono a chiudere.\nMa quando suo figlio Keith \u00e8 cresciuto abbastanza per frequentare un corso di arti marziali, Lansdale gli fa studiare il Tae Kwon Do, e con l'occasione si tuffa di nuovo nella marzialit\u00e0. Nei primi anni novanta studia Aikid\u014d, e insieme al suo maestro crea lo stile \"Matsukaze Budo\" mentre, privatamente, continua a insegnare il suo \"Maverick Kenpo\". Nell'estate del 1996 fonde i due stili marziali per crearne un terzo: lo \"Shen Chuan\" (\"pugno dello spirito\"), e nel gennaio dell'anno successivo apre la sua scuola, il \"Lansdale's Self-Defense Systems\".\nIl suo stile \u00e8 riconosciuto a livello internazionale.\nOpere.\nRomanzi.\nLansdale ha firmato tre romanzi della serie con lo pseudonimo di Jack Buchanan tra il 1985 e il 1991.\nRomanzi Noir: Ciclo \"Hap &amp; Leonard\".\nRacconti.\nLansdale ha scritto pi\u00f9 di 200 racconti, spaziando dalla fantascienza all'horror al noir.\nAntologie e pubblicazioni.\nElenco parziale di antologie e pubblicazioni che contengono racconti di Lansdale:"}
{"id": "90632", "revid": "2127497", "url": "https://it.wikipedia.org/wiki?curid=90632", "title": "Market maker", "text": "Il market maker \u00e8 un intermediario finanziario che pubblica i prezzi di acquisto e di vendita dei titoli quotati in borsa e di suo possesso permettendo a tutti gli altri investitori di comprare o vendere a quei prezzi.\nQuesti operatori sono quindi intermediari specializzati che, in un certo senso, \"fanno il mercato\" e si impegnano su una certa azione (o strumento finanziario) a fare un prezzo di acquisto e di vendita. Chiunque voglia trattare quel titolo lo pu\u00f2 fare a quei prezzi, anche per enormi quantit\u00e0. Il ruolo del market maker \u00e8 modificare continuamente i prezzi in base a ci\u00f2 che accade.\nIl business del market maker \u00e8 sfruttare lo spread fra prezzo denaro (a cui \u00e8 disposto a comprare) e prezzo lettera (a cui \u00e8 disposto a vendere). Se ci sono molti market makers la concorrenza aumenta e quindi lo spread diminuisce.\nQuesta forma di mercato funziona bene se c'\u00e8 una bassa liquidit\u00e0 dei titoli: essendo difficile trovare la controparte \u00e8 comodo avere un attore che si sostituisca al mercato fornendogli la liquidit\u00e0 che non ha. \u00c8 quindi una situazione contrapposta a quella del mercato ad asta.\nLa presenza di operatori market maker si riscontra sia sui mercati a pronti (anche detti cash o spot), sia su diversi mercati a termine (tra cui ad esempio i mercati futures o delle options). \nDal punto di vista giuridico, art. 1, comma 5-quater, D. Lgs. n\u00b0 58/1998 (Testo unico sulla finanza, cosiddetto \"TUF\"), \u201cPer market maker si intende il soggetto che si propone sui mercati regolamentati e sui sistemi multilaterali di negoziazione, su base continua, come disposto a negoziare in contropartita diretta acquistando e vendendo strumenti finanziari ai prezzi da esso definiti\"."}
{"id": "90633", "revid": "729019", "url": "https://it.wikipedia.org/wiki?curid=90633", "title": "Mercato pubblico", "text": "Si dice mercato pubblico un sistema di regolamento delle transazioni organizzato da un ente pubblico, ad esempio lo Stato.\nQuesto \u00e8 stato il caso dell'Italia fino al 1997: la societ\u00e0 che gestiva la Borsa era di propriet\u00e0 del Ministero del Tesoro.\nSi contrappone logicamente al concetto di mercato privato."}
{"id": "90635", "revid": "729019", "url": "https://it.wikipedia.org/wiki?curid=90635", "title": "Mercato privato", "text": "Un mercato privato \u00e8 un sistema di regolazione delle transazioni organizzato da una societ\u00e0 privata.\nQuesto \u00e8 il caso italiano: la Borsa dal 1997 \u00e8 gestita da una societ\u00e0 privata, la Borsa Italiana spa. Questo segue una direttiva europea, che impone la privatizzazione della gestione dei mercati a privati, e che quindi ha spinto il Ministero del Tesoro\na cedere a terzi la propriet\u00e0 di tale societ\u00e0.\nLa logica della direttiva \u00e8 che la privatizzazione porti a migliori condizioni di efficienza e concorrenzialit\u00e0 del mercato. \nUn mercato privato si contrappone logicamente al concetto di mercato pubblico."}
{"id": "90637", "revid": "125653867", "url": "https://it.wikipedia.org/wiki?curid=90637", "title": "Bandiera dell'Etiopia", "text": "L'attuale bandiera dell'Etiopia \u00e8 stata adottata il 6 febbraio 1996 e modificata nel colore del disco il 16 maggio 2009. \u00c8 basata sulla vecchia bandiera, un tricolore a strisce orizzontali: verde, giallo e rosso (dall'alto in basso), con l'aggiunta al centro di un disco azzurro sul quale campeggia un pentagramma giallo, il cosiddetto \"sigillo di Salomone\" dal quale, secondo la tradizione, discende la dinastia imperiale etiope. La stella dell'emblema centrale, formata da distinti segmenti che si ricompongono armoniosamente, vuol rappresentare la comune volont\u00e0 della nazione, dei popoli e delle religioni dell'Etiopia di costituire uno stato unito. Per quanto non pi\u00f9 ufficiale, la vecchia versione della bandiera \u00e8 ancora molto diffusa, il suo disegno apparve nel 1897 e i suoi colori sarebbero divenuti la base dei colori panafricani adottati nelle bandiere di molti altri stati africani."}
{"id": "90643", "revid": "729019", "url": "https://it.wikipedia.org/wiki?curid=90643", "title": "Mercato fisico", "text": "I mercati fisici sono mercati azionari dove esiste un luogo fisico in cui avvengono le contrattazioni dei titoli quotati. Sono quelli che comunemente vengono chiamati \"Borsa alle grida\".\nI mercati fisici stanno andando scomparendo dopo la rivoluzione informatica; in particolare in Italia si \u00e8 passati ad un mercato telematico all'inizio degli anni '90. Nel mondo restano ben poche Borse alle grida, fra cui il New York Stock Exchange."}
{"id": "90644", "revid": "729019", "url": "https://it.wikipedia.org/wiki?curid=90644", "title": "Mercato telematico", "text": "I mercati telematici sono mercati gestiti attraverso un motore di trading telematico, cio\u00e8 un software che sa comporre in modo efficiente il \"book\" (la tabella dove sono riportate le proposte di acquisto e di vendita).\nDescrizione.\nGli ordini di compravendita sono immessi con terminali che entrano nella Borsa; c'\u00e8 quindi la possibilit\u00e0 per un operatore di aderire anche a mercati remoti.\nL'internazionalizzazione dei mercati ha favorito la diffusione del modello telematico che \u00e8 pi\u00f9 efficiente, in quanto permette di ridurre drasticamente i costi e i tempi di negoziazione. Questo movimento verso i modelli telematici sta portando alla scomparsa dei mercati fisici."}
{"id": "90646", "revid": "599013", "url": "https://it.wikipedia.org/wiki?curid=90646", "title": "Mercato regolamentato", "text": "I mercati regolamentati, in economia ed in particolare nella finanza sono mercati finanziari caratterizzati dalla presenza di una disciplina sull'organizzazione di mercato, cio\u00e8 dell'operativit\u00e0, i requisiti per la quotazione, i requisiti per diventare intermediari, le regole di negoziazione.\nCaratteristiche.\nI mercati regolamentati (al contrario dei mercati \"over the counter\") sono soggetti a particolari e tassative regole - ad esempio pu\u00f2 esistere l'obbligo di concentrazione degli scambi in Borsa, cio\u00e8 l'intermediario deve portare tutte le proposte di acquisto e vendita di azioni sul mercato, per garantire la massima rappresentativit\u00e0 del valore attribuito a ogni titolo. Lo stesso principio di \"massima rappresentativit\u00e0 del valore dei titoli\" richiede un \"mercato unico\", ovvero che uno stesso strumento finanziario non possa essere comprato o venduto in due Borse differenti, e che invece si concentri l'incontro dell'intera domanda e dell'intera offerta in un'unica piazza (lo stesso titolo scambiato in un secondo mercato avrebbe facilmente un prezzo diverso, creando opportunit\u00e0 di arbitraggio, anche della durata di frazioni di secondo \"High frequency trading\"). Ancora, si possono determinare differenze di prezzo per uno stesso titolo (indipendentemente dalla sua natura) e opportunit\u00e0 di arbitraggio in disponibilit\u00e0 di mercati chiusi (piuttosto che aperti): un operatore che acceda a un mercato chiuso riservato a investitori istituzionali e altri soggetti con grande liquidit\u00e0 pu\u00f2 trovare un titolo scambiato in grandi volumi e a prezzi minori.\nNel mondo.\nItalia.\nIl regolamento \u00e8 approvato da un'autorit\u00e0 di controllo, in Italia la Consob. Tale regolamento viene steso dall'assemblea dei soci della societ\u00e0 che gestisce il mercato e la Consob verifica che le regole non danneggino l'interesse comune.\nLa direttiva MiFID (recepita in Italia nel 2007) ha abolito la legge di concentrazione, che obbligava gli intermediari all'esecuzione nei mercati regolamentati degli ordini dei clienti aventi ad oggetto azioni quotate."}
{"id": "90650", "revid": "767487", "url": "https://it.wikipedia.org/wiki?curid=90650", "title": "Mercato over the counter", "text": "I mercati over the counter (mercati OTC) sono caratterizzati dal non avere i requisiti riconosciuti ai mercati regolamentati. Sono mercati la cui negoziazione si svolge al di fuori dei circuiti borsistici ufficiali.\nCaratteristiche del mercato OTC.\nI mercati OTC sono quindi il complesso delle operazioni di compravendita di titoli che non figurano nei listini di borsa, la cui funzionalit\u00e0 \u00e8 organizzata da alcuni attori, e le caratteristiche dei cui contratti, che vengono negoziati, non sono standardizzate.\nLa quotazione nei mercati non regolamentati (OTC) avviene secondo il principio dell'incontro tra la domanda e l'offerta soltanto; \nI mercati OTC vengono utilizzati per le transazioni all'ingrosso tra intermediari istituzionali (modalit\u00e0 prevalente per le euro-obbligazioni). Le contrattazioni avvengono in maniera informale, attraverso conversazioni bilaterali tra le parti (domanda e offerta), in maniera telefonica o telematica. Particolarmente diffuso il modello di Alternative Trading System, offerto dagli stessi provider quali Bloomberg, che consente all'operatore la creazione di una pagina telematica in cui inserire le proprie quotazioni per una serie di titoli; tali quotazioni possono essere visualizzate ed \"applicate\" da qualsiasi altro utente \"Bloomberg\"; l'applicazione \u00e8 l'atto che indica la propria volont\u00e0 negoziale e deve essere accettata dal proponente; a seguito dell'accettazione il sistema invia una conferma telematica con tutti i dettagli della transazione conclusa.\nA differenza dei mercati regolamentati (ad es., MTS Group, Mercato telematico delle obbligazioni e dei titoli di Stato...), tale mercato si differenzia sotto vari profili:\nI mercati OTC non sono da confondere con le vendite al dettaglio da parte delle banche ai risparmiatori, attraverso la loro rete di sportelli, che rappresentano \"Sistemi di Scambio Organizzati\" (SSO).\nSistemi di scambio elettronici OTC.\nEntrambi i sistemi hanno la caratteristica di avere volatilit\u00e0 e rischio elevate.\nOrigini del nome.\nL'etimologia \"over the counter\" sembra risalire all'esperienza anglosassone, nella quale le contrattazioni proseguivano, chiusa la borsa, sui banconi dei bar vicini alle sale di scambio ufficiali (\"over the counter\" letteralmente significa sopra il bancone). Significativo al riguardo il riferimento alla goliardia, la quale non esaurisce i propri effetti nell'ambito bilaterale del rapporto, ma si estende sino a condizionare la fase di negoziazione successiva alla chiusura delle infrastrutture preposte agli scambi. \nAltre traduzioni fanno riferimento all'espressione adottata nelle farmacie per i prodotti da bancone (\"sul bancone\"), per i quali non \u00e8 necessaria la prescrizione del medico e i cui prezzi non sono controllati.\nSecondo altre fonti ancora, \"over the counter\" nasce nella Borsa di Chicago, che aveva un grande orologio nella sala delle contrattazioni; chiuso il mercato gli operatori andavano in una sala sopra l'orologio per proseguire gli scambi (counter inteso come contatore, e quindi orologio). \nL'origine dell'espressione \u00e8 perci\u00f2 controversa. "}
{"id": "90651", "revid": "120978297", "url": "https://it.wikipedia.org/wiki?curid=90651", "title": "Circuito di Estoril", "text": "Il circuito di Estoril (in portoghese \"Aut\u00f3dromo do Estoril\", denominato \"Fernanda Pires da Silva\") \u00e8 un circuito automobilistico e motociclistico del Portogallo che sorge vicino alla localit\u00e0 turistica di Estoril, nel Sud del paese. Ha ospitato tredici edizioni del Gran Premio del Portogallo di Formula 1 (dal 1984 al 1996), tredici del Gran Premio del Portogallo del Motomondiale (dal 2000 al 2012) e quattro del Gran Premio di superbike dell'Estoril (nel 1988, nel 1993 e nel 2020 e 2021). La conformazione del circuito \u00e8 rimasta quasi immutata fino al 1996, eccezion fatta per l'inserimento di una stretta variante nella parte finale del tracciato per motivi di sicurezza nel 1994. Dopo il 1996 la pista ha sub\u00ecto alcune modifiche di rilievo: le prime due curve sono state sensibilmente rallentate (in particolare la prima, che in origine era una velocissima piega a destra, \u00e8 stata trasformata in una curva da prima marcia), l'uscita della corsia box ora si ricongiunge alla pista dopo la prima curva (prima ci si immetteva in pista ancora sul rettilineo box), la chicane inserita nel 1994 \u00e8 stata leggermente allargata per velocizzarla ed infine l'ultima curva, la velocissima piega verso destra dove Jacques Villeneuve fu protagonista di un sorpasso su Michael Schumacher nel 1996, \u00e8 stata \"anticipata\" al fine di creare una sufficiente via di fuga (ora la curva non si percorre pi\u00f9 cos\u00ec velocemente come prima).\nIl circuito \u00e8 stato costruito nel 1972, su un altopiano nei pressi dell'Estoril, su iniziativa di Fernanda Pires da Silva, che, insieme all'architetto brasiliano, Ayrton Lol\u00f4 Cornelsen, ha ideato la pista dell'Estoril e gli ha dato il nome, lottando contro tutto e tutti per erigerlo, nel 1972, nei terreni acquistati dall'amico L\u00facio Tom\u00e9 Feteira. L'autodromo era il pi\u00f9 grande circuito del Portogallo fino alla costruzione dell'Aut\u00f3dromo Internacional do Algarve nel 2008. La pista misura 4,36 chilometri e possiede 13 curve.\nNel luglio 2015, il Consiglio comunale di Cascais ha annunciato l'acquisizione della societ\u00e0 di gestione - Circuito do Estoril, SA - dallo Stato per 4,92 milioni di euro, ma l'operazione \u00e8 stata respinta dalla Corte dei conti nel febbraio 2016 e non si concretizz\u00f2 in quanto non considerato \"adeguato alle attribuzioni dei comuni\"."}
{"id": "90652", "revid": "363629", "url": "https://it.wikipedia.org/wiki?curid=90652", "title": "Bicarbonato di sodio", "text": "L'idrogenocarbonato di sodio o carbonato acido di sodio o carbonato monosodico \u00e8 un sale di sodio dell'acido carbonico. \u00c8 comunemente conosciuto come bicarbonato di sodio, denominazione dismessa dalla IUPAC, o anche solo \u00abbicarbonato\u00bb.\nIn natura, oltre che frequentemente disciolto nelle acque superficiali e sotterranee, \u00e8 presente raramente come minerale, generalmente sotto forma di efflorescenze, incrostazioni e masse concrezionate in depositi di tipo evaporitico. Si rinviene come nahcolite (NaHCO3) o come componente secondario del natron (Na2CO3\u00b710(H2O)), un carbonato idrato di sodio di genesi evaporitica in ambienti aridi.\nA differenza del carbonato, l'idrogenocarbonato mantiene uno ione idrogeno dell'acido corrispondente.\n\u00c8 tra gli additivi alimentari codificati dall'Unione europea con la sigla E 500.\nPropriet\u00e0 chimico-fisiche.\nA temperatura ambiente l'idrogenocarbonato di sodio si presenta come una polvere cristallina bianca. \u00c8 un sale relativamente poco solubile in acqua (8,7 % a 20\u00a0\u00b0C) e insolubile in etanolo.\nPer riscaldamento oltre i 50\u00a0\u00b0C tende a decomporsi in carbonato di sodio e anidride carbonica:\nSciolto in acqua produce una soluzione lievemente basica: una soluzione di 50 g in un litro di acqua a 25\u00a0\u00b0C ha pH inferiore a 8,6.\nEsposto a sostanze acide si decompone liberando anidride carbonica gassosa ed acqua: questo fenomeno \u00e8 sfruttato nei cosiddetti lieviti chimici o \"istantanei\" (cos\u00ec chiamati per distinguerli dai lieviti biologici come il lievito di birra ed il lievito naturale) e nei preparati per rendere frizzante l'acqua da tavola, che sono una miscela di idrogenocarbonato di sodio e composti acidi.\nProduzione.\nIndustrialmente il bicarbonato si produce tramite il metodo Solvay. Esso consiste nel far passare ammoniaca e anidride carbonica in una soluzione di cloruro di sodio. La reazione che avviene produce cloruro di ammonio e bicarbonato di sodio:\n&lt;chem&gt;H2O + NaCl + NH3 + CO2 -&gt; NH4Cl + NaHCO3 &lt;/chem&gt;\nQuesto metodo di produzione venne messo a punto da Ernest Solvay nel 1863. Nel metodo sopra descritto si produce il bicarbonato con bassa purezza (ca. 75 %) come intermedio per la produzione di carbonato di sodio.\nIl bicarbonato di sodio puro \u00e8 prodotto da carbonato di sodio, acqua e anidride carbonica secondo la reazione:\n&lt;chem&gt;H2O + Na2CO3 + CO2 -&gt; 2 NaHCO3 &lt;/chem&gt;\nUtilizzi.\nL'idrogenocarbonato di sodio si trova in vendita con la denominazione \u201cbicarbonato di sodio\u201d per uso domestico per la pulizia di frutta e verdura; trova impiego anche come prodotto per l'igiene personale.\n\u00c8 di uso popolare unire il bicarbonato di sodio all\u2019aceto per la preparazione di una miscela dalle presunte propriet\u00e0 pulenti, sgorganti e sgrassanti. Unendo le due sostanze, esse si neutralizzano a vicenda trasformandosi in acetato di sodio ed anidride carbonica, molecole che non condividono alcuna propriet\u00e0 con le due sostanze di partenza e non hanno alcuna propriet\u00e0 sopracitata. Il bicarbonato viene talvolta utilizzato come metodo casalingo e naturale per la rimozione della ruggine.\nLa capacit\u00e0 di reagire con gli acidi fa s\u00ec che l'idrogenocarbonato di sodio venga usato in preparazioni farmaceutiche come antiacido e contro bruciori di stomaco. Viene inoltre aggiunto ai dentifrici per la sua azione lievemente abrasiva e smacchiante.\nSi tratta inoltre di un prodotto che ha trovato applicazione nella deacidificazione dei fumi industriali derivanti da processi di combustione, grazie alla sua alta reattivit\u00e0 nei confronti degli inquinanti acidi inorganici."}
{"id": "90653", "revid": "2528", "url": "https://it.wikipedia.org/wiki?curid=90653", "title": "Aut\u00f3dromo do Estoril", "text": ""}
{"id": "90655", "revid": "1833487", "url": "https://it.wikipedia.org/wiki?curid=90655", "title": "Carbonato di calcio", "text": "Il carbonato di calcio, o E170 nella codifica europea dei coloranti alimentari (E number), \u00e8 il sale di calcio dell'acido carbonico. Puro, a temperatura ambiente \u00e8 un solido bianco poco solubile in acqua, cui impartisce una reazione lievemente basica: 100 grammi in un litro di acqua a formano una sospensione il cui pH \u00e8 circa 10.\nCome gli altri carbonati, subisce decomposizione per riscaldamento o per contatto con sostanze acide, liberando anidride carbonica. Su questa sua caratteristica si basa il metodo per la sua determinazione, detto analisi calcimetrica. \u00c8 il maggiore componente del calcare sospeso in acqua e il principale responsabile della sua durezza. In combinazione con il riscaldamento dell'acqua per usi civili d\u00e0 origine all'incrostazione calcarea.\nIn natura, il carbonato di calcio \u00e8 il materiale che costituisce, in tutto o in parte, una grande variet\u00e0 di tipi di rocce, per l'appunto chiamate rocce carbonatiche: il marmo, le rocce calcaree, il travertino. I minerali costituiti da carbonato di calcio sono l'aragonite, la vaterite e la calcite. \nImpieghi.\nTrova impiego come materia prima nel processo Solvay della sintesi del carbonato di sodio, e nei processi di patinatura della carta come sbiancante e opacizzante.\n\u00c8 usato come colorante alimentare. \u00c8 il componente principale della cosiddetta \"carta di pietra\", un tipo di carta particolarmente robusto. \u00c8 usato anche come riempitivo per colori all'acqua, pastelli e gessetti. In forma di gesso naturale \u00e8 utilizzato in pittura sin dall'antichit\u00e0 come inerte costituente con colla animale i fondi per dipingere. Come pigmento pittorico si ritrova con il nome di bianco di San Giovanni o bianco di Cennini (carbonato di calcio con idrossido di calcio). \u00c8 il principale componente del pigmento bianco d'uovo.\nNelle competizioni automobilistiche e motociclistiche, \u00e8 inoltre impiegato dai commissari di pista come assorbente per materiali oleosi che possono eventualmente cadere in pista durante una gara, definito in gergo \u201cfiller\u201d. Recentemente \u00e8 usato in agricoltura per non far disidratare le piante nei periodi di siccit\u00e0 estivi, in particolar modo \u00e8 stato testato su pomodoro contro stress idrico e scottature. \u00c8 utilizzato nei processi di estrusione per pvc e polipropilene.\nIn agricoltura \u00e8 utilizzato per correggere il pH del terreno, qualora risulti troppo acido. \u00c8 utilizzato nel periodo prefioritura per evitare il marciume apicale di alcuni tipi di ortaggi. \u00c8 inoltre efficace come repellente contro le formiche.\nImpatto ambientale.\nL'estrazione di tali rocce pu\u00f2 avere un impatto ambientale e paesaggistico anche notevole, e pertanto \u00e8 talvolta oggetto di controversie. In particolar modo nel bacino delle Alpi Apuane, da dove si estrae il marmo di Carrara, per la maggior parte destinato alla trasformazione in carbonato, \u00e8 da anni in corso un'aspra battaglia ambientalista per la chiusura delle cave."}
{"id": "90661", "revid": "88740", "url": "https://it.wikipedia.org/wiki?curid=90661", "title": "Sealand", "text": ""}
{"id": "90664", "revid": "2125943", "url": "https://it.wikipedia.org/wiki?curid=90664", "title": "Ungoliant", "text": "Ungoliant \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Era uno spirito malvagio che abit\u00f2 nell'Avathar durante la Prima Era. La sua forma caratteristica era quella di un ragno gigante, avvolta dall'oscurit\u00e0 delle tele che essa stessa tesseva. Il nome deriverebbe infatti dall'elfico \"ungw\u00eb liante\", ovvero \"Tessitrice di tenebra\" o \"Ragno di tenebra\" (anche se la prima \u00e8 la versione prediletta da Tolkien, la seconda sembra pi\u00f9 corretta). In effetti, sia in elfico che in inglese sia \"tessitore\" che \"ragno\" sono termini molto simili.\nStoria.\nNegli scritti di Tolkien, Ungoliant \u00e8 descritto come uno spirito della notte dalla forma di ragno gigante. Le sue origini non sono conosciute, ma si sa solo che entr\u00f2 in Arda quando \u00abMelkor per la prima volta chin\u00f2 lo sguardo invidioso sul Regno di Manw\u00eb\u00bb. A causa delle scarse informazioni in merito, Ungoliant \u00e8 uno dei pochi personaggi degli scritti di Tolkien, al pari di Tom Bombadil, a sfuggire una chiara classificazione.\nUngoliant collabor\u00f2 con Melkor nella distruzione degli alberi di Valinor. Dopo uno scontro funesto con Morgoth stesso per l'accaparramento del tesoro di Valinor che termin\u00f2 con la completa sconfitta di Ungoliant, fugg\u00ec dagli Ered Gorgoroth, dimorando dapprima a Nan Dungortheb nel Beleriand dove figli\u00f2 con creature ad essa affini, e poi si allontan\u00f2 probabilmente verso il sud. Col passare del tempo, Ungoliant divenne sempre pi\u00f9 grande e mostruosa, descritta con la forma di un ragno di dimensioni imponenti, pi\u00f9 grande di una montagna, avvolta da delle tempeste oscure. Perfino Morgoth cominci\u00f2 a temerla per ci\u00f2 che era diventata.\nSeppure non si sappia con precisione che fine abbia fatto, si narra che nel continuare a crescere, sia aumentata insieme con lei anche la pazzia e che per fame sia morta divorando se stessa.\nUna versione alternativa, nel Lai di E\u00e4rendel, narra invece che fu proprio il mezzelfo ad ucciderla. \"Ungoliant egli uccise, gi\u00f9 a Meridione, e la sua oscurit\u00e0 fu distrutta e la luce giunse in molte regioni che per lungo tempo erano rimaste celate\".\nSi narra che dalla sua progenie deriv\u00f2 Shelob, ragno mostruoso che ostacoler\u00e0 Frodo Baggins nella sua ascesa verso il Monte Fato. Shelob \u00e8 detta essere l'ultima dei suoi figli. Discendenti di Ungoliant sono anche i ragni incontrati da Bilbo Baggins ne \"Lo Hobbit\"."}
{"id": "90665", "revid": "468393", "url": "https://it.wikipedia.org/wiki?curid=90665", "title": "Azzone Visconti", "text": "Biografia.\nInfanzia e giovinezza.\nNacque il 7 dicembre 1302 dall'unione di Galeazzo I, signore di Milano, e Beatrice d'Este figlia di Obizzo, marchese di Ferrara.\nAzzone venne alla luce a Ferrara poich\u00e9 nel giugno dello stesso anno il nonno Matteo I Visconti, signore di Milano, fu esiliato dalla citt\u00e0 dai Torriani e la stessa sorte tocc\u00f2 ai genitori che si rifugiarono nella citt\u00e0 emiliana. Nel 1311 il nonno recuper\u00f2 la signoria e pot\u00e9 tornare a Milano.\nAlla fine di giugno del 1322, in seguito alla morte del nonno, fu nominato dal padre signore di Piacenza insieme alla madre Beatrice. Alla fine di ottobre, a causa delle insidie tese da Galeazzo a Bianchina, moglie di Vergusio Landi, quest'ultimo riusc\u00ec a penetrare con alcune centinaia di uomini in citt\u00e0 grazie ad alcuni contatti che gli aprirono una delle porte. Azzone in quel momento si trovava in un palazzo insieme alla madre che riusc\u00ec a distrarre i nemici facendo lanciare monete dai balconi e nei corridoi dandogli il tempo di fuggire insieme ad una scorta di dodici cavalieri. La madre fu poi accompagnata dal Landi fuori dal contado piacentino.\nL'8 novembre, a causa del malcontento degli zii Marco e Lodrisio nei confronti del padre Galeazzo per la sua volont\u00e0 di aprire trattative di pace con il pontefice, si verificarono scontri armati all'interno di Milano che costrinsero Galeazzo ad un nuovo esilio a Lodi presso i Vistarini. Gi\u00e0 il 9-10 dicembre, tuttavia, Galeazzo tornava signore della citt\u00e0.\nIn Toscana ed Emilia.\nNell'aprile del 1325 il padre lo invi\u00f2 in Toscana insieme allo zio Marco in supporto all'amico Castruccio Castracani. Nel contesto di quel viaggio, nell'aprile del 1325, cattur\u00f2 Fidenza. Il 23 settembre partecip\u00f2 alla battaglia di Altopascio dove i ghibellini lucchesi, milanesi e senesi inflissero una pesante sconfitta ai guelfi fiorentini, senesi e ai pontifici. L'11 novembre Castruccio entr\u00f2 in trionfo a Lucca non diversamente da un imperatore romano. Giunto alle porte di Firenze insieme al condottiero lucchese, Azzone fecero correre, per scherno, tre palii, uno di cavalieri, il secondo di persone a piedi e il terzo di prostitute per vendicarsi del palio fatto correre dai fiorentini due anni prima sotto le mura di Milano.\nIn novembre si port\u00f2 in Emilia dove gi\u00e0 da diversi mesi si registravano scontri tra i ghibellini modenesi e i guelfi bolognesi. Qui si un\u00ec a Rinaldo II d'Este e Passerino Bonacolsi e il 15 novembre partecip\u00f2 al comando di alcune squadre di cavalleria alla decisiva battaglia di Zappolino dove i ghibellini riuscirono a conseguire una schiacciante vittoria malgrado disponessero di forze quattro volte inferiori rispetto agli avversari.\nLa discesa in Italia di Ludovico il Bavaro.\nNel febbraio del 1327 si rec\u00f2, ancora una volta insieme a Marco, alla dieta indetta a Trento da Ludovico il Bavaro, re di Germania, dove papa Giovanni XXII venne dichiarato eretico e deposto. All'inizio di luglio, a causa dei dissidi insorti tra il re e il padre Galeazzo, che aveva da mesi avviato trattative di pace con il pontefice tramite Giovanni Moriggia, venne imprigionato insieme ad esso e ai fratelli Luchino e Giovanni nei \"forni\" del castello di Monza. Vi rimase fino al 25 marzo 1328, quando venne scarcerato grazie alle pressioni di Castruccio Castracani su Ludovico, nel frattempo incoronato imperatore. In estate si rec\u00f2 in Toscana insieme al padre e al fratello Giovanni su ordine dell'imperatore dove fece visita al Castracani che li accolse splendidamente. Il condottiero lucchese affid\u00f2 a Galeazzo l'assedio di Pistoia ma questi si ammal\u00f2 sotto le mura della citt\u00e0 e il 6 agosto mor\u00ec di malattia a Pescia.\nQuando l'imperatore torn\u00f2 da Roma, Galeazzo era gi\u00e0 morto. Fermatosi in Toscana, scelse quale dimora la citt\u00e0 Pisa e qui il 15 gennaio del 1329 vendette ad Azzone la carica di vicario imperiale in Milano in cambio di ben 60.000 fiorini d'oro e il 20 gennaio l'antipapa Niccol\u00f2 V fece cardinale diacono Giovanni Visconti. L'imperatore aveva bisogno di denaro per pagare le sue truppe che minacciavano di tornarsene in Germania. Dal momento che il denaro non poteva essere versato immediatamente, circa 800 militi tedeschi vollero che gli fosse consegnato come ostaggio Marco Visconti che venne nominalmente posto al loro comando. Nel frattempo Azzone e Giovanni tornarono a Milano per riscuotere quanto avevano promesso all'imperatore ma Guglielmo di Montfort, il precedente vicario, gli chiuse le porte in faccia e il 2 febbraio furono costretti a insediarsi a Monza, dove vennero ben accolti dal popolo e persino da gran parte del clero che insieme a quello dei vicini milanesi, sposava la causa dell'antipapa contro Giovanni XXII. Il 15 febbraio trovarono il modo di accontentare Guglielmo che se and\u00f2 dalla citt\u00e0 insieme al podest\u00e0 tedesco; al posto di quest'ultimo fu nominato Guiscardo Lancia da Grumello. In breve riuscirono a raccogliere 25.000 fiorini d'oro che consegnarono ad un ufficiale imperiale il quale se ne torn\u00f2 in Germania infischiandosene degli ordini dell'imperatore.\nIl conflitto con l'imperatore.\nAbbandonato dall'antipapa, che torn\u00f2 pentito al servizio di Giovanni XXII e fiutando possibili rivolte in Toscana, in aprile Ludovico torn\u00f2 in Lombardia ma giunto presso le rive del Po venne abbandonato da seicento balestrieri che si misero subito al servizio dei Visconti. Nel frattempo Azzone e Giovanni, pressati da Obizzo III d'Este tramite Beatrice, si erano adoperati sottobanco per una riconciliazione del pontefice, memori dell'arroganza e dell'avidit\u00e0 che caratterizzavano le discese in Italia dei re di Germania e ancor pi\u00f9 della loro prigionia a Monza. Il 17 aprile inviarono cinquecento cavalieri al comando di Pinalla e Martino Aliprandi, nobili monzesi che riuscirono a farsi dare le chiavi della Porta de' Gradi e ad introdurvisi, costringendo il governatore Ludovico di Teck, insediatosi due settimane prima, a rifugiarsi nel castello. Qui il tedesco fu assediato grazie ad una serie di fortificazioni che lo isolavano dal resto della citt\u00e0.\nIl 21 aprile Ludovico, furioso per gli avvenimenti e per la nuova posizione dei Visconti verso il pontefice, indisse una dieta a Marcaria dove spieg\u00f2 ai presenti la situazione, esortandoli a radunare un esercito per sottometterli. Volendosi assicurare la fedelt\u00e0 dei monzesi, il 26 aprile Azzone invi\u00f2 Boschino Mantegazza e Pagano Mandelli ad informare il popolo che l'imperatore stava marciando su Milano e Monza con un esercito che intendeva campare alle loro spalle e imporre altri tributi dopo quelli da cui erano stati oppressi dopo il suo ingresso occorso due anni prima; li pregava dunque di non riceverlo e seguire l'esempio dei milanesi che avevano deliberato tale risoluzione in un consiglio generale radunatosi pochi giorni prima. I monzesi si dissero pronti ad opporsi in ogni modo all'imperatore.\nLudovico radun\u00f2 a Cremona un esercito costituito da migliaia di fanti e duemila cavalieri. All'inizio di maggio giunse sotto le mura di Lodi ma non fu ricevuto, punt\u00f2 quindi su Melegnano e poi su Monza. Luchino Visconti mosse alla volta di Melegnano ma giuntovi trov\u00f2 che l'imperatore era gi\u00e0 passato. L'esercito imperiale cerc\u00f2 di attaccare Monza da oriente, puntando a liberare il castello dall'assedio ma non riusc\u00ec a guadare il Lambro che era particolarmente gonfio e le cui acque non accennarono ad abbassarsi neppure nei giorni successivi. Su consiglio dei nobili milanesi contrari ai Visconti marci\u00f2 sette miglia a nord sino ad Agliate dove vi era un ponte sul fiume, lo attravers\u00f2 e torn\u00f2 ad attaccare Monza da occidente. La citt\u00e0 per\u00f2 non gli apr\u00ec le porte e si dovette ridurre ad assediare vanamente il castello per alcuni giorni, riuscendo solo a far fuggire Amorato della Torre, figlio di Guidone. Abbandonato il proposito di catturare Monza, mosse verso Milano che tuttavia risultava ancor meglio fortificata dato che Azzone aveva fatto costruire diverse bastie di legno ed oltre quaranta torri a difesa della Cerchia dei Navigli per poi farne innalzare il livello delle acque e si era assicurato la produzione di farina cintando i mulini fuori Porta Ticinese. L'imperatore si accamp\u00f2 il 21 maggio presso il ponte dell'Archetto, fuori da Porta Giovia ma l'11 giugno lo spost\u00f2 davanti alla pusterla di Sant'Ambrogio e inizi\u00f2 ad assediare la citt\u00e0. Cerc\u00f2 pi\u00f9 volte di impossessarsi dei mulini di Porta Ticinese per affamare la citt\u00e0, ma senza esito favorevole. Il 19 giugno, abbandonato dalla maggior parte dei signori ghibellini che lo seguivano, con l'eccezione di Cangrande della Scala, si risolse ad abbandonar l'impresa e si ritir\u00f2 a Pavia. Il 23 settembre Ludovico conferm\u00f2 il vicariato imperiale ad Azzone e revoc\u00f2 i privilegi e i feudi imperiali concessi nei due anni precedenti. In cambio Azzone gli avrebbe pagato 12.000 fiorini d'oro e altri mille al mese fino al suo ritorno in Germania, inoltre avrebbe mantenuto a sua disposizione duecento soldati tedeschi da inviare in soccorso dell'imperatore in caso di necessit\u00e0. In dicembre Ludovico giunse a Trento e da l\u00ec torn\u00f2 in Germania.\nL'eliminazione di Marco Visconti e la riconciliazione con il papa.\nIl 29 luglio Marco Visconti part\u00ec da Firenze ritornando a Milano dove fu ben accolto il 14 agosto da Azzone e dai fratelli Luchino e Giovanni. Marco era per\u00f2 contrariato dal loro comportamento nei suoi confronti dal momento che lo avevano lasciato ostaggio di un esercito di tedeschi. Il 5 settembre fu trovato morto in un vicolo accanto al Broletto Vecchio. Secondo il Moriggia mor\u00ec in seguito ad un improvviso e violento malore forse causato da avvelenamento ma per il Corio e il Villani fu soffocato per ordine di Azzone e dei fratelli e poi gettato da una finestra del palazzo. In realt\u00e0 Marco, oltre ad essere adirato con i fratelli, era molto popolare per il suo coraggio e le sue virt\u00f9 guerresche, bramava mettere le mani sulla signoria di Milano e aveva pi\u00f9 volte pubblicamente minacciato il nipote. Risultava quindi una figura scomoda, pericolosa e in grado di destabilizzare nuovamente lo stato. Fu seppellito nella cattedrale di Santa Maria Maggiore presso l'altare di Sant'Agnese; il 14 maggio infatti era stato sollevato l'interdetto sulla citt\u00e0 grazie alle trattative di pace in corso con il pontefice. Il 15 settembre ad Avignone avvenne la solenne assoluzione dei Visconti a patto che riconoscessero Giovanni XXII quale papa legittimo, non prestassero aiuto ad alcun eretico o scismatico, restituissero i beni confiscati ai Torriani e all'arcivescovado, non tassassero i beni ecclesiastici, non muovessero guerra ad alcun castello o citt\u00e0 appartenente al pontefice. Il 14 febbraio 1330 il papa ordin\u00f2 agli ecclesiastici milanesi fuoriusciti di ritornare in citt\u00e0.\nSignore di Milano.\nIl 14 marzo 1330 il podest\u00e0 Guiscardo da Grumello convoc\u00f2 il consiglio generale presso il Broletto Nuovo dove Azzone Visconti venne proposto quale \"signore generale e perpetuo della citt\u00e0 e del distretto di Milano\" e accettato come tale dalla maggioranza dei novecento consiglieri; vennero inoltre confermati gli \"Statutis Communis Mediolani\", gli \"Statuta Mercatorum Mediolani\" e gli \"Statuta Mercatorum facentium laborarem in lanam in Civitate Mediolani\". Le istituzioni comunali della citt\u00e0 avrebbero mantenuto, pur nominalmente, la facolt\u00e0 di imporre o togliere tasse, dichiarare la guerra ed aprire trattative di pace, amministrare le rendite pubbliche, battere moneta, anche se di fatto queste iniziative necessitavano dell'approvazione del signore.\nIl 1\u00ba ottobre spos\u00f2 Caterina di Savoia-Vaud, figlia di Luigi II di Savoia-Vaud e nipote del conte Aimone di Savoia da cui non ebbe mai figli. La celebrazione avvenne nella basilica di Sant'Ambrogio. In occasione del matrimonio si tenne una splendida corte bandita e la sposa ricevette doni dai principali stati italiani, in particolare il Corio cita la Repubblica di Genova, la Repubblica di Venezia, il marchesato di Ferrara, la signoria di Verona e la signoria di Mantova.\nLa discesa in Italia di Giovanni di Boemia.\nNell'autunno del 1330 Giovanni I di Boemia, figlio di Enrico VII di Lussemburgo, cerc\u00f2 di portare avanti la causa di Ludovico il Bavaro per via diplomatica sia con il pontefice che con Azzone senza tuttavia ottenere nulla di rilevante. Decise di scendere in Italia con un esercito, portandosi a Trento dove indisse una dieta con tutti i signori della Lombardia. In seguito ricevette alcuni ambasciatori bresciani disposti a cedergli la signoria sulla citt\u00e0, abbandonando l'alleanza con Roberto d'Angi\u00f2, in cambio del suo aiuto contro i veronesi guidati da Mastino della Scala, che la stavano assediando. Giovanni ammon\u00ec i veronesi di abbandonare l'impresa e questi si ritirarono, poi a fine ottobre o fine dicembre si rec\u00f2 a Brescia seguito da settecento cavalieri. Molte altre citt\u00e0 lombarde e toscane lo vollero loro sovrano e gli inviarono ambasciatori. Azzone, preoccupato per l'ennesima discesa di un re germanico, fece buon viso a cattivo gioco e dopo essersi consultato con il papa, andr\u00f2 ad incontrarlo personalmente a Brescia dove gli offr\u00ec molti doni cercando di ingraziarselo poi lo accolse degnamente a Vimercate durante il suo viaggio alla volta di Como. Nella primavera del 1331 Giovanni fece scendere in Italia con un esercito anche il figlio Carlo e lo nomin\u00f2 vicario generale di tutti i suoi nuovi domini. Poi si diresse ad Avignone per consultarsi con il papa. I signori ghibellini sospettarono di una forte lega tra il re di Boemia, il pontefice e forse persino Roberto d'Angi\u00f2, che avrebbe messo in serio pericolo il loro potere. L'8 agosto Azzone Visconti, Mastino della Scala, Obizzo III d'Este, Ludovico I Gonzaga si riunirono a Castelbaldo e stabilirono una lega difensiva contro Giovanni. L'anno successivo si aggiunsero anche la guelfa Repubblica di Firenze, le citt\u00e0 di Como e Novara e perfino il Regno di Napoli. La lega poteva inoltre contare sul supporto di Ludovico il Bavaro che stava muovendo guerra ai possedimenti del re di Boemia.\nNell'agosto del 1332 iniziarono le operazioni militari. Mastino della Scala cattur\u00f2 rapidamente Brescia, lo stesso fece Azzone con Bergamo dove permise la convivenza di guelfi e ghibellini; Treviglio, soggetta all'imperatore, si diede volontariamente in mano al Visconti. In ottobre Lodrisio Visconti cattur\u00f2 Pavia con la complicit\u00e0 dei Beccaria ma non il castello in cui si era rifugiata la guarnigione di Giovanni di Boemia.\nIl 22 novembre ci fu una nuova assemblea dei partecipanti alla lega di Castelbaldo, che si divisero le citt\u00e0 sottratte a Giovanni. Bergamo, Cremona e Fidenza andarono ad Azzone, Parma a Mastino della Scala, Reggio a Ludovico I Gonzaga, Modena ad Obizzo III d'Este e Lucca ai fiorentini. Giovanni Visconti, gi\u00e0 arcivescovo di Novara dal 1329, vi entr\u00f2 solo nel 1332 ma in breve si ingrazi\u00f2 i Cavallazzi e altre nobili famiglie della citt\u00e0 per poi far imprigionare i Tornielli e farsi nominare signore della citt\u00e0. Il papa fu tanto contento che lo nomin\u00f2 amministratore dei beni dell'arcivescovado di Milano.\nNel gennaio del 1333 Giovanni di Boemia scese nuovamente in Italia con un esercito di 800 cavalieri. Il 26 febbraio raggiunse Parma e il 14 marzo Pavia, cercando invano di sollevarla dall'assedio. Decise quindi di dedicarsi al saccheggio della campagna milanese sperando di innescare la reazione di Azzone che non giunse mai. Non ebbe maggior fortuna quanto tent\u00f2 di catturare Bergamo. Si decise infine a trattare una tregua. Quando gli Este richiesero aiuto militare agli alleati per scacciare i pontifici giunti ormai sotto le mura di Ferrara, Azzone invi\u00f2 seicento cavalieri al comando di Pinalla Aliprandi. Il 14 aprile i ghibellini riportarono una grande vittoria nella decisiva battaglia di Porta San Pietro. Gran parte dei nobili guelfi avversari furono catturati, tra questi il conte d'Armagnac che fu costretto a riscattarsi con ben 50.000 fiorini d'oro. In giugno la guarnigione a difesa del castello di Pavia si arrese e alla fine dell'estate Giovanni e il figlio Carlo tornarono in Germania. I rapporti tra Giovanni XXII ed Azzone si deteriorarono nuovamente.\nLa dedizione di Vercelli e la presa di Cremona.\nNel 1334 il legato pontificio Bertrando del Poggetto fu cacciato da Bologna e si rifugi\u00f2 ad Avignone dove istig\u00f2 il papa a scomunicare di nuovo i Visconti e a rinnovare l'interdetto su Milano.\nNel marzo dello stesso anno Vercelli si consegn\u00f2 spontaneamente ad Azzone, non cos\u00ec Cremona che pure gli spettava in virt\u00f9 degli accordi della lega di Castelbaldo. La citt\u00e0 era governata da Ponzino Ponzoni che riusc\u00ec a resistere ad un esercito di 30.000 uomini composto da milanesi e collegati dal 22 aprile sino ai primi giorni di maggio quando fu accett\u00f2 una tregua per al quale si sarebbe arreso se Giovanni di Boemia non lo avesse soccorso entro due mesi e mezzo; il re non giunse mai e cos\u00ec il Ponzoni dovette cedere la citt\u00e0 il 15 luglio. Il 1\u00ba settembre mor\u00ec la madre Beatrice e fu sepolta in una bella arca nella chiesa di San Francesco Grande; su di essa, per smentire Dante che aveva scritto nel VII canto del Purgatorio \"non le far\u00e0 s\u00ec bella sepultura la vipera che Melanesi accampa, com' avria fatto il gallo di Gallura\", fece scolpire sia il gallo simbolo del Giudicato di Gallura che il biscione dei Visconti.\nIl 4 dicembre mor\u00ec Giovanni XXII e il 20 dicembre al suo posto fu eletto Benedetto XII.\nAzzone ottiene Como, Lecco, Lodi, Crema, Piacenza, Brescia e la Gallura.\nIl 26 novembre 1333 Azzone aveva fatto arrestare e rinchiudere nel castello di Monza alcuni esponenti della nobilt\u00e0 milanese forse complici di una congiura diretta da Lodrisio. Quest'ultimo riusc\u00ec a trovare prima la protezione dei Rusca di Como poi quella di Mastino II della Scala di Verona, citt\u00e0 in cui incontr\u00f2 i Tornielli, appena cacciati da Giovanni Visconti, con cui si mise a macchinare un piano per spodestare il signore di Milano. Quando Azzone chiese conto ai Rusca del loro comportamento questi risposero che si dolevano delle liti ma che non volevano immischiarsi negli affari dei Visconti. A Como tuttavia era da tempo in corso uno scontro tra frate Benedetto da Asinago, nominato arcivescovo da Giovanni XXII e Valeriano Rusca, nominato tale da Ludovico il Bavaro. In quelle settimane Benedetto, dopo aver raccolto intorno a s\u00e9 molti alleati, decise di attaccare Como per cacciare il rivale. I Rusca riuscendo a stento a difendersi chiesero aiuto ad Azzone che si vendic\u00f2 dicendo di non volersi immischiare nei loro affari. Chiesero pertanto aiuto agli Scaligeri che marciarono con un esercito su Como ma giunti all'Adda i Visconti non gli permisero di attraversarlo. Franchino Rusca chiese nuovamente aiuto ad Azzone offrendogli la signoria di Como in cambio di quella su Bellinzona e il signore di Milano accett\u00f2. Il 25 luglio Azzone entr\u00f2 a Como con un esercito, install\u00f2 il legittimo arcivescovo, fortific\u00f2 la citt\u00e0 e pacific\u00f2 guelfi e ghibellini locali. Poco dopo entr\u00f2 in possesso di Cant\u00f9 e di Lecco che fece ricostruire e fortificare.\nNel frattempo, volendo estendere le sue mire su Piacenza, che allora era in mano al papa, aveva insinuato in Francesco Scotti la possibilit\u00e0 di recuperarla col suo supporto, in modo da non esporsi direttamente. Lo Scotti cadde nel tranello e il 25 luglio riusc\u00ec a rendersi padrone della citt\u00e0, facendo ricadere su di s\u00e9 l'ira del pontefice. A quel punto, qualora fosse riuscito a liberarla, Azzone avrebbe probabilmente incontrato il favore del papa.\nDopo aver catturato Como, Cant\u00f9 e Lecco punendo coloro che avevano coperto la fuga di Lodrisio, Azzone gli confisc\u00f2 tutti i beni che il primo vantava in particolare nel Seprio. Il 28 luglio cattur\u00f2 e fece abbattere il castello che Lodrisio aveva costruito a Crenna, nei pressi di Gallarate. In agosto si impadron\u00ec di Lodi scacciandone il Temacoldo e il 18 ottobre cattur\u00f2 Crema, Caravaggio e Romano. Nel marzo 1336 prese anche Fidenza e il 15 dicembre anche Piacenza dopo sette mesi d'assedio.\nNell'aprile del 1337 Mastino II della Scala attacc\u00f2 i veneziani. Azzone indisse un congresso a cui parteciparono i Gonzaga, gli Este e altri signori lombardi in cui si stabil\u00ec non solo di non offrirgli alcun aiuto ma di radunare un esercito per muovergli guerra. Il comando dei trecento cavalieri milanesi fu dato a Luchino Visconti che arriv\u00f2 ad assediare Verona. Mastino lo sfid\u00f2 alla battaglia campale e i due si accordarono per il 26 giugno.\nPoco prima della battaglia Luchino venne a sapere che i mercenari tedeschi presenti nel suo esercito intendevano tradirlo e consegnarlo al nemico e quando si venne a battaglia questi passarono dalla parte di Mastino costringendo il Visconti a ritirarsi a Mantova perdendo buona parte dei carriaggi. Se da una parte l'impresa di Verona fall\u00ec, dall'altra Azzone riusc\u00ec ad introdurre segretamente alcuni suoi soldati a Brescia che aprirono le porte della citt\u00e0 facendo entrare il resto dell'esercito; in breve furono catturate la citt\u00e0 vecchia e la nuova ma la possente rocca riusc\u00ec a resistere fino al 13 novembre. Il 29 settembre Azzone cattur\u00f2 Broni, sottraendola alla guarnigione al servizio di Roberto d'Angi\u00f2.\nNello stesso anno Giovanna Visconti di Gallura, figlia di Nino Visconti e ultima erede del Giudicato, vendette al signore di Milano i propri diritti su quella terra. Sua madre, Beatrice d'Este, aveva infatti sposato Galeazzo I Visconti, padre di Azzone. Dal momento che la signoria di Milano non era una potenza marittima e non era quindi in grado di difenderla, i discendenti di Azzone la vendettero a loro volta alla Corona d'Aragona.\nLodrisio Visconti e la Battaglia di Parabiago.\nNel 1338 cerc\u00f2 intavolare trattative di pace tra gli Scaligeri e i veneziani, non volendo che questi ultimi accrescessero troppo la loro influenza nel Veneto. Inizialmente non vi fu modo di conciliare i due partiti, cosa che invece riusc\u00ec il 24 gennaio 1339. Quando Azzone licenzi\u00f2 tutte le milizie mercenarie svizzere e tedesche, Lodrisio, che si trovava ancora a Verona, decise che era giunto il momento per tentare di deporre il signore di Milano; per farlo inizi\u00f2 con l'assoldare tali milizie grazie alla complicit\u00e0 di Mastino II della Scala. Si form\u00f2 cos\u00ec la Compagnia di San Giorgio, una delle prime compagnie di ventura operanti in Italia, costituita da ben 7.500 cavalieri, 800 fanti e 200 balestrieri. Al suo interno pare che il comandante fosse un certo Raimondo di Giver, detto Malerba e sicuramente v'erano Konrad von Landau (chiamato il Conte Lando dagli italiani) e Werner von Urslingen che saranno protagonisti di scontri armati e violenze di ogni tipo negli anni successivi. Ottenuto il suo esercito, Lodrisio mosse verso Milano saccheggiando le campagne bresciane e bergamasche e il 9 febbraio riusc\u00ec a passare l'Adda presso Rivolta sconfiggendo i soldati ivi di guarnigione guidati da Pinalla Aliprandi. Si port\u00f2 quindi prima a Cernusco poi a Sesto quindi a Legnano e giunto nelle sue terre del Seprio riscosse i tributi che non gli erano stati pagati durante l'esilio per pagare le truppe. Le violenze degli uomini della Compagnia di San Giorgio spinsero moltissimi abitanti della zona a rifugiarsi a Milano dove per\u00f2, a causa della mancanza dell'abbandono dei mulini e dei campi di quelle terre, presto inizi\u00f2 a scarseggiare il cibo.\nAzzone inizi\u00f2 a radunare soldati, cosa che fu semplice dal momento che molti cittadini milanesi, sia nobili che popolani, si arruolarono volontariamente per contrastare la brutalit\u00e0 di quello che era di fatto un esercito straniero; richiese inoltre l'appoggio militare degli alleati. Raccolte le truppe vi mise a capo Luchino Visconti ma Azzone, funestato dalla gotta, rimase a Milano difendendola con una guarnigione di settecento uomini. Luchino insieme al grosso dell'esercito si acquartier\u00f2 a Nerviano, ordin\u00f2 all'avanguardia di appostarsi a Parabiago e alla retroguardia di accamparsi Rho inoltre invi\u00f2 contingenti di minor entit\u00e0 in altri tre o quattro borghi vicini. La grande quantit\u00e0 di neve caduta nei giorni precedenti rendeva per\u00f2 difficoltoso realizzare dei veri e propri accampamenti. Alle prime luci dell'alba del 21 febbraio, malgrado stesse nevicando intensamente, Lodrisio Visconti decise di uscire da Legnano e cercare lo scontro campale poich\u00e9 le entrate tributarie derivanti del Seprio non sarebbero state sufficienti per mantenere a lungo la sua compagnia mercenaria. Divise i suoi uomini in tre squadre che procedettero sino a Parabiago e l'attaccarono a sorpresa da tre direzioni diverse. In quel borgo si trovava Rainald von Lonrich al comando dell'avanguardia composta da 2.000 fanti e 800 cavalieri, quasi tutti mercenari tedeschi. Inizialmente fu preso alla sprovvista poich\u00e9 molti soldati stavano ancora dormendo ma riusc\u00ec in breve tempo a riorganizzare le truppe e a montare una strenua difesa che si protrasse fino a mezzogiorno, quando insieme a trecento cavalieri e a Giovanni Visconti; gran parte dei duemila fanti e dei cinquecento cavalieri furono uccisi o si diedero alla fuga. Prima di raggiungere il campo Luchino Visconti, per sollevare il morale dei suoi uomini, fece cavalieri alcuni nobili che lo seguivano. Poi, al grido di \"Miles Sancti Ambrosii\" assaltarono il nemico. Molti di loro si distinsero nella mischia, tra questi Antonio Visconti, figlio illegittimo di Matteo che dopo aver ucciso molti nemici cattur\u00f2 uno degli stendardi.\nIl valore dei milanesi tuttavia non bast\u00f2 e dopo molte ore di battaglia Luchino Visconti venne disarcionato dal cavallo, ferito, spogliato e legato ad un albero di noce in attesa della fine della battaglia dopodich\u00e9 iniziarono a ritirarsi verso Nerviano. Prima che vi giungessero arrivarono i rinforzi da Milano, costituiti trecento cavalieri savoiardi guidati da Ettore da Panigo e altri cavalieri ferraresi al comando di Brandelisio da Marano. L'esercito milanese si riorganizz\u00f2 e dopo aver liberato Luchino torn\u00f2 ad attaccare la Compagnia di San Giorgio i cui soldati, stanchi di combattere, avevano rotto i ranghi e stavano saccheggiando Parabiago. In breve riuscirono a sconfiggerli, catturando Lodrisio insieme ai due figli Ambrogio e Giannotto. Lodrisio in seguito fu imprigionato nel castello di San Colombano. Secondo la leggenda, i milanesi vinsero grazie ad una miracolosa apparizione di Sant'Ambrogio a cavallo in abito bianco, che impugnando lo staffile terrorizz\u00f2 l'esercito nemico. Per rendere grazie al santo fu fatta una processione alla sua basilica in Milano e gli venne dedicata una chiesa nel luogo in cui era apparso. Si stabil\u00ec infine che ogni anno, nel giorno della battaglia, si dovesse effettuare una processione da Milano a quella chiesa; l'uso rimase fino ai tempi di Carlo Borromeo.\nLa morte.\nNel maggio del 1339 si risolsero le controversie tra i Visconti e la Chiesa e il 4 luglio Aicardo Antimiani, arcivescovo di Milano, fece il solenne ingresso in citt\u00e0 ma mor\u00ec gi\u00e0 il 10 agosto; fu sepolto nella chiesa San Francesco Grande. Gli ordinari si riunirono per la scelta del successore e si accordarono sul nome di Giovanni Visconti, zio di Azzone, allora vescovo di Novara, che fu approvato da Benedetto XII. Il 16 agosto Azzone Visconti mor\u00ec a soli trentasette anni, probabilmente per le complicanze della gotta che lo affliggeva da tempo. Prima di morire fece testamento lasciando, secondo il Fiamma, \"pi\u00f9 limosine che non avesse mai fatto signore alcuno in Lombardia prima di lui\", ricevette quindi i sacramenti e preg\u00f2 sino alla fine. Ai sontuosi funerali parteciparono pi\u00f9 di tremila persone vestite di nero, mosse da sincero dolore verso quello che fu uno dei migliori signori della sua dinastia. Il suo corpo fu posto nell'arca scolpita per lui da Giovanni di Balduccio, collocata all'interno della chiesa di San Gottardo in Corte.\nAspetto e personalit\u00e0.\nIl Giulini, basandosi sui testi di Bonincontro Morigia e Pietro Azario, cos\u00ec descrive il suo aspetto:\nRiguardo alla sua personalit\u00e0, citando gli scrittori suoi contemporanei, scrive:\nDiscendenza.\nNel 1330 si spos\u00f2 con Caterina di Savoia-Vaud, ma la loro unione non produsse discendenti.\nAzzone ebbe una figlia naturale, Luchina, che spos\u00f2 Lucolo del Zotta.\nOpere architettoniche legate ad Azzone Visconti.\nAzzone avvi\u00f2 un rinnovamento artistico in Milano e fece costruire un gran numero di opere di fortificazione in Lombardia."}
{"id": "90666", "revid": "1565034", "url": "https://it.wikipedia.org/wiki?curid=90666", "title": "Ricardo Mar\u00eda Carles Gord\u00f3", "text": "Biografia.\nRicevuto l'ordine sacro il 29 giugno 1951, nel 1953 consegue la laurea in diritto canonico.\nEpiscopato.\nNominato vescovo di Tortosa il 6 giugno 1969, riceve la consacrazione episcopale nella cattedrale di Tortosa il 3 agosto dello stesso anno per l'imposizione della mani dell'arcivescovo Luigi Dadaglio, poi cardinale.\nIl 23 marzo 1990 viene promosso arcivescovo di Barcellona. Cessa il mandato per raggiunti limiti d'et\u00e0 il 15 giugno 2004 e gli succede mons. Llu\u00eds Mart\u00ednez Sistach.\nCardinalato.\nElevato al rango di cardinale da papa Giovanni Paolo II nel concistoro del 26 novembre 1994, \u00e8 stato membro della Congregazione per l'educazione cattolica, della Prefettura degli affari economici della Santa Sede e del Consiglio di cardinali per lo studio dei problemi organizzativi ed economici della Santa Sede.\nIl 17 dicembre 2013 muore all'ospedale di Tortosa, dove era ricoverato dal 25 novembre a causa di un ictus cerebrale. La salma \u00e8 stata tumulata nella navata centrale della basilica della Vergine degli Abbandonati a Valencia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90667", "revid": "287204", "url": "https://it.wikipedia.org/wiki?curid=90667", "title": "Ricardo Maria Carles Gordo", "text": ""}
{"id": "90668", "revid": "287204", "url": "https://it.wikipedia.org/wiki?curid=90668", "title": "Julian Herranz Casado", "text": ""}
{"id": "90671", "revid": "1271762", "url": "https://it.wikipedia.org/wiki?curid=90671", "title": "Juli\u00e1n Herranz Casado", "text": "Biografia.\n\u00c8 membro numerario dell'Opus Dei dal 1949. Riceve l'ordine sacro il 7 agosto 1955, successivamente si laurea in diritto canonico in Italia. Dal 1960 presta servizio nella Curia Romana.\nPer oltre trent'anni ha vissuto al fianco di san Josemar\u00eda Escriv\u00e1 de Balaguer, fondatore dell'Opus Dei.\nEletto arcivescovo titolare di Vertara il 15 dicembre 1990, riceve la consacrazione episcopale il 6 gennaio 1991.\nElevato al rango di cardinale da papa Giovanni Paolo II nel concistoro del 21 ottobre 2003, \u00e8 presidente emerito del Pontificio consiglio per i testi legislativi e presidente emerito della Commissione disciplinare della Curia romana.\n\u00c8 stato membro della Congregazione per i Vescovi, della Congregazione per le Cause dei Santi, della Congregazione per l'Evangelizzazione dei Popoli, della Congregazione per il Culto Divino e la Disciplina dei Sacramenti, del Pontificio consiglio per i laici, della Pontificia commissione \"Ecclesia Dei\" e del Supremo tribunale della Segnatura apostolica.\nHa fatto parte della Commissione internazionale di inchiesta su Me\u0111ugorje, istituita da papa Benedetto XVI allo scopo di esaminare e valutare il fenomeno delle asserite apparizioni mariane iniziato a Me\u0111ugorje nel 1981.\n\u00c8 uno dei cardinali che ha celebrato la Messa tridentina dopo la Riforma liturgica.\nNon \u00e8 pi\u00f9 un cardinale elettore dal 31 marzo 2010, giorno del suo ottantesimo compleanno.\nIl 24 aprile 2012 \u00e8 nominato presidente della commissione costituita da papa Benedetto XVI per indagare sulla fuoriuscita di notizie e documenti riservati dal Vaticano (Vatileaks) insieme ai cardinali Jozef Tomko e Salvatore De Giorgi.\nIl 12 giugno 2014 opta per l'ordine presbiterale, mantenendo invariata la diaconia elevata \"pro hac vice\" a titolo presbiterale.\nGenealogia episcopale.\nLa genealogia episcopale \u00e8:"}
{"id": "90672", "revid": "1146789", "url": "https://it.wikipedia.org/wiki?curid=90672", "title": "Stella (disambigua)", "text": ""}
{"id": "90673", "revid": "287204", "url": "https://it.wikipedia.org/wiki?curid=90673", "title": "Antonio Maria Rouco Varela", "text": ""}
{"id": "90674", "revid": "1494169", "url": "https://it.wikipedia.org/wiki?curid=90674", "title": "Teglio (disambigua)", "text": ""}
{"id": "90675", "revid": "287204", "url": "https://it.wikipedia.org/wiki?curid=90675", "title": "Antonio Mar\u00eda Rouco Varela", "text": "Biografia.\nRiceve l'ordinazione presbiterale il 28 marzo 1959. Ha studiato diritto e teologia a Monaco di Baviera.\nIl 17 settembre 1976 \u00e8 nominato vescovo ausiliare di Santiago di Compostela ed al contempo vescovo titolare di Gergi.\nRiceve la consacrazione episcopale il successivo 31 ottobre 1976 dall'arcivescovo \u00c1ngel Suqu\u00eda Goicoechea.\nIl 9 maggio 1984 \u00e8 promosso arcivescovo di Santiago di Compostela.\nIl 28 luglio 1994 papa Giovanni Paolo II lo nomina arcivescovo di Madrid.\nViene elevato al rango di cardinale da papa Giovanni Paolo II nel concistoro del 21 febbraio 1998.\n\u00c8 membro della Congregazione per i vescovi, della Congregazione per il clero, della Congregazione per l'educazione cattolica, del Pontificio consiglio per i testi legislativi, del Pontificio consiglio della cultura, del Pontificio consiglio \"Cor Unum\", del Supremo tribunale della Segnatura apostolica, del Consiglio Speciale per l'Europa della Segreteria Generale del Sinodo dei Vescovi e del Consiglio dei Cardinali per lo studio dei problemi organizzativi ed economici della Santa Sede.\nNel 2008 \u00e8 eletto presidente della Conferenza Episcopale Spagnola, dopo esserlo stato dal 1999 al 2005.\ne docente di diritto canonico, l'8 novembre 2006 \u00e8 nominato membro della sezione teologica della \"Real Academia de Doctores de Espa\u00f1a\".\nNel 2011 dirige e organizza la XXVI Giornata mondiale della giovent\u00f9, accogliendo nella capitale spagnola papa Benedetto XVI. In questo anno \u00e8 stata fondata anche l'Universit\u00e0 di San D\u00e1maso.\nIl 12 marzo 2014 termina l'incarico di presidente della Conferenza episcopale spagnola; gli succede l'arcivescovo Ricardo Bl\u00e1zquez P\u00e9rez, gi\u00e0 presidente della Conferenza episcopale nel triennio 2005-2008.\nDal 28 agosto 2014 \u00e8 arcivescovo emerito della capitale spagnola, dopo aver raggiunto il limite d'et\u00e0 previsto per i vescovi.\nIl 13 giugno 2016 riceve la laurea \"honoris causa\" dalla Facolt\u00e0 di Scienze Sociali e della Comunicazione dell'Universit\u00e0 Cattolica Sant'Antonio di Murcia.\nIl 20 agosto dello stesso anno, al compimento dell'80\u00ba anno di et\u00e0, esce dal novero dei cardinali elettori.\n\u00c8 stato portatore di una linea teologica ortodossa, avversa alla riforme del Governo Zapatero e all'indipendentismo della Catalogna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90676", "revid": "287204", "url": "https://it.wikipedia.org/wiki?curid=90676", "title": "Jose Saraiva Martins", "text": ""}
{"id": "90677", "revid": "1527148", "url": "https://it.wikipedia.org/wiki?curid=90677", "title": "Centro italiano di filatelia tematica", "text": "Il Centro italiano di filatelia tematica (CIFT) \u00e8 nato il 30 giugno 1963 a Salsomaggiore Terme su iniziativa alcuni filatelici interessati ad esposizioni di collezioni di filatelia tematica.\nLa filatelia tematica si serve di tutti gli elementi presenti su materiale filatelico postale (francobolli, annulli, interi postali, affrancature meccaniche, prove, etc.) per sviluppare un tema o raccontare una storia, senza limitazioni di tempo e di spazio e senza doversi preoccupare del concetto di completezza. Ci\u00f2 permette di sviluppare la sensibilit\u00e0 e la creativit\u00e0 del collezionista e stimola una continua ricerca e documentazione del soggetto scelto dal collezionista filatelico.\nIl nucleo originario di una decina di persone si ampli\u00f2 rapidamente portando questa \"nuova\" filatelia alla ribalta del mondo filatelico nazionale. Il CIFT, nel 1999, \u00e8 stata una delle prime associazioni ad ottenere iscrizione all'albo d'oro per le societ\u00e0. Le prime mostre tenutesi a Salsomaggiore Terme, Mogliano Veneto e Montecatini Terme, permisero alla filatelia tematica italiana di sviluppare un proprio modo originale di collezionare che si diffuse in Italia ed all'estero.\nIl CIFT crebbe fino a diventare la pi\u00f9 numerosa associazione filatelica di categoria in Italia e, in campo della filatelia telematica, una delle prime al mondo. Oggi conta circa 500 soci italiani e stranieri.\nIl CIFT organizza oggi numerose manifestazioni e mette in palio numerosi premi. Due tra le ultime due manifestazioni tematiche Internazionali sono state quella di Genova (1992) ed Italia (1998).\nL'iscrizione al CIFT \u00e8 aperta a tutti i collezionisti, italiani e stranieri, a circoli filatelici ed associazioni culturali. I soci sono divisi nelle seguenti categorie: ordinari, sostenitori, circoli ed associazioni, onorari. Hanno fatto parte, e fanno parte tuttora del CIFT, collezionisti premiati con medaglie d'oro nazionali ed internazionali, nonch\u00e9 vincitori di gran premi nazionali ed Internazionali; 14 suoi soci sono stati iscritti nell'albo d'oro della filatelia italiana.\nGruppi tematici.\nI gruppi tematici sono un'emanazione del CIFT e organizzano i soci suddividendoli per aree tematiche. Ogni gruppo \u00e8 indipendente e permette un'auto organizzazione degli aderenti per la pianificazione delle mostre e la promozione dei singoli gruppi. I gruppi principali sono:"}
{"id": "90681", "revid": "92723", "url": "https://it.wikipedia.org/wiki?curid=90681", "title": "Godfried Danneels", "text": "Biografia.\nNacque il 4 giugno 1933 a Kanegem.\nRicevette l'ordine sacro il 17 agosto 1957, successivamente insegn\u00f2 e divenne poi professore di Teologia e direttore spirituale del seminario.\nIl 4 novembre 1977 papa Paolo VI lo nomin\u00f2 vescovo di Anversa; ricevette la consacrazione episcopale il 18 dicembre dello stesso anno.\nIl 19 dicembre 1979 papa Giovanni Paolo II lo promosse arcivescovo di Malines-Bruxelles e primate del Belgio e, il 15 settembre 1980, ordinario militare in Belgio.\nNel concistoro del 2 febbraio 1983 fu creato cardinale da papa Giovanni Paolo II.\nDal 1980 fu anche presidente della Conferenza episcopale belga, carica che mantenne fino al 2010. Fu inoltre membro del Consiglio della II Sezione della Segreteria di Stato, della Congregazione per il culto divino e la disciplina dei sacramenti, della Congregazione per l'evangelizzazione dei popoli, della Congregazione per l'educazione cattolica e della Congregazione per le Chiese orientali.\nIl 18 gennaio 2010 papa Benedetto XVI accolse la sua rinuncia al governo pastorale dell'arcidiocesi di Malines-Bruxelles per raggiunti limiti di et\u00e0.\nIl 27 febbraio 2010 Benedetto XVI lo sollev\u00f2, per raggiunti limiti d'et\u00e0, anche dall'ufficio di ordinario militare per il Belgio.\nAfferm\u00f2 di aver fatto parte di un gruppo, da lui stesso chiamato \"mafia di San Gallo\" unitosi per spingere Benedetto XVI a dimettersi e sostituirlo col card. Jorge Mario Bergoglio. Lo scopo fu raggiunto con l'elezione di papa Francesco il 13 marzo 2013.\nIl 4 giugno 2013, compiendo 80 anni, perse il diritto di entrare in conclave e votare per l'elezione del Romano Pontefice; decadde anche da tutti gli incarichi di Curia.\nMor\u00ec il 14 marzo 2019 a Malines all'et\u00e0 di 85 anni. In seguito ai solenni funerali presieduti il 22 marzo dal cardinale Jozef De Kesel in presenza delle pi\u00f9 alte cariche dello Stato, venne sepolto come i suoi predecessori nella cripta della cattedrale di San Rombaldo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90682", "revid": "599013", "url": "https://it.wikipedia.org/wiki?curid=90682", "title": "Terzo", "text": ""}
{"id": "90683", "revid": "2186522", "url": "https://it.wikipedia.org/wiki?curid=90683", "title": "Bandiera delle Figi", "text": "La bandiera delle Figi fu adottata il 10 ottobre 1970.\nDescrizione.\nLa bandiera \u00e8 basata sulla Blue Ensign britannica. Lo sfondo azzurro simboleggia l'Oceano Pacifico, che svolge un ruolo significativo nella vita degli isolani, sia per quanto riguarda l'industria della pesca sia per l'attrattiva turistica. L'Union Jack, posta nel cantone, collega il paese con il Regno Unito, di cui le Figi sono rimaste colonie fino alla fine degli anni '80. Lo scudo, posto nella parte destra della bandiera, deriva dallo stemma ufficiale del paese. Si tratta di uno scudo bianco con una croce rossa e una banda rossa nella parte alta dello scudo. Le immagini raffigurate sullo scudo rappresentano le principali attivit\u00e0 agricole delle isole. Nella parte superiore dello scudo, all'interno della banda rossa, un leone britannico tiene tra le zampe anteriori un baccello di cacao. In alto a sinistra \u00e8 rappresentata una canna da zucchero, in alto a destra una palma da cocco, in basso a sinistra una colomba della pace, e in basso a destra un casco di banane.\nLa bandiera attuale \u00e8 molto simile alla bandiera coloniale usata prima dell'indipendenza. La differenza principale con quella attuale \u00e8 la tonalit\u00e0 pi\u00f9 chiara di blu. Alcuni politici hanno chiesto la rimozione dell'Union Jack dalla bandiera nazionale, vedendo la sua presenza come un emblema coloniale britannico; altri, invece, sostengono la sua conservazione per motivi di continuit\u00e0 storica: infatti le bandiere di altri paesi indipendenti, come quella dell'Australia, della Nuova Zelanda e delle Tuvalu mantengono l'emblema britannico nelle loro bandiere nazionali."}
{"id": "90684", "revid": "110157", "url": "https://it.wikipedia.org/wiki?curid=90684", "title": "Tiarno", "text": "Tiarno \u00e8 stato un comune italiano in provincia di Trento.\nStoria.\nTiarno \u00e8 stato un comune italiano istituito nel 1928 con i territori di Tiarno di Sopra e Tiarno di Sotto in seguito all'annessione della Venezia Tridentina al Regno d'Italia. \nNel 1947 \u00e8 stato soppresso per ricostituzione dei comuni di Tiarno di Sopra e Tiarno di Sotto, i quali nel 2010 sono stati aggregati al comune di Ledro."}
{"id": "90685", "revid": "86599", "url": "https://it.wikipedia.org/wiki?curid=90685", "title": "Tione", "text": ""}
{"id": "90686", "revid": "554814", "url": "https://it.wikipedia.org/wiki?curid=90686", "title": "Tocco", "text": ""}
{"id": "90687", "revid": "103350023", "url": "https://it.wikipedia.org/wiki?curid=90687", "title": "Torano", "text": ""}
{"id": "90688", "revid": "287204", "url": "https://it.wikipedia.org/wiki?curid=90688", "title": "Torella", "text": ""}
{"id": "90690", "revid": "1784314", "url": "https://it.wikipedia.org/wiki?curid=90690", "title": "Giostra del Saracino (Arezzo)", "text": "La Giostra del Saracino \u00e8 un torneo equestre che si tiene due volte all\u2019anno ad Arezzo (giugno e settembre).\nPur con origini medievali, si disputa in era moderna dal 1931 e contrappone i quattro quartieri in cui \u00e8 suddivisa la citt\u00e0: il \"quartiere di Porta Crucifera\" (conosciuto anche come \"Colcitrone\"), il \"quartiere di Porta del Foro\" (conosciuto anche come \"quartiere di Porta San Lorentino\"), il \"quartiere di Porta Sant'Andrea\" e il \"quartiere di Porta Santo Spirito\" (noto anche come \"quartiere della Colombina\" e corrispondente all'antico quartiere di Porta del Borgo).\nLa Giostra del saracino.\nLa \"Giostra del Saracino\" si disputa nella Piazza Grande di Arezzo due volte l'anno:\nLa storia della Giostra.\nLe origini della Giostra.\nLa Giostra \u00e8 oggi disputata in costume medievale (XIV sec), a memoria della sua magnificenza al tempo del libero comune, ma presumibilmente ad Arezzo si svolgeva gi\u00e0 dal XIII secolo.\nSi tratta di un'antica competizione cavalleresca, che affonda le sue origini nel Medioevo e che consiste nel colpire un bersaglio, posto sullo scudo che \"Buratto\" (un automa girevole che impersona il \"Re delle Indie\") tiene sul braccio sinistro con un colpo di lancia al termine di una veloce carriera a cavallo. Il tutto senza farsi colpire dal \"mazzafrusto\", imbracciato dal Buratto stesso nel braccio destro, il quale viene azionato da un meccanismo a molla che aumenta l'azione di rotazione gi\u00e0 impressa dal colpo del cavaliere.\nIn principio, probabilmente, questo cavalcare contro un fantoccio era un esercizio militare, che lentamente avrebbe assunto i connotati di manifestazione nella quale si sfidavano i cavalieri durante particolari celebrazioni o semplicemente per dimostrare la propria abilit\u00e0.\nDi torneamenti e giostre visti in terra di Arezzo parla anche espressamente Dante Alighieri, all'inizio del XXII canto dell'Inferno, in alcune celebri terzine:\nRisale al 1260 la pi\u00f9 antica testimonianza di un torneo cavalleresco in Piazza Grande, indetto a celebrazione dell'investitura a cavaliere dell'ordine dello Speron d'oro di Ildebrandino Giratasca.\nSuccessivamente, due lettere inviate dai Tarlati, signori di Arezzo, alla Curia avignonese nel novembre 1331 menzionano tornei con le lance (detti \"\"hastiludia\") svoltisi in citt\u00e0 per celebrare il buon esito di una missione diplomatica in Francia che aveva portato a far togliere l'interdetto alla citt\u00e0. Inoltre lo stesso Statuto cittadino del 1327 prevedeva la possibilit\u00e0 di \"correr giostra\" nell'ambito dei festeggiamenti patronali; documenti che ci sono giunti ricordano poi almeno altre due Giostre (anche se \"ad tabulam,\" all'incontro) corse per tale ricorrenza nel 1491 e 1492.\nIl Rinascimento \u00e8 l'epoca della consacrazione di tali spettacoli. Con un provvedimento del 6 agosto 1535, le autorit\u00e0 aretine deliberano di giostrare \"ad burattum\" in occasione della festa di San Donato.\nA seguire, giostre in occasione della visita di personalit\u00e0 illustri sono disputate nel 1536 (alla presenza di Alessandro de' Medici, duca di Firenze), nel 1593 (in onore di Ferdinando I de' Medici, granduca di Toscana), nel 1612 (in onore di Cosimo II de' Medici) e nel 1616 (alla presenza di Francesco Maria II della Rovere, duca di Urbino). Un'altra nel 1556 era programmata per la possibile visita del Duca Cosimo I e altre ancora ne furono corse per ricorrenze o festivit\u00e0 aretine per tutto il XVI e XVII sec. Nel 1605 sappiamo anche che una giostra del Buratto Re dell'indie aretino fu fatta tenere a Pisa nel quadro di festeggiamenti durante un viaggio della corta medicea.\nDi una giostra, disputata il 16 dicembre 1677 organizzata dall'Accademia degli Oscuri in onore del proprio patrono San Niccol\u00f2 alla presenza del Barone de Sisi ci \u00e8 pervenuto il regolamento scritto (cd. \"capitoli\") e persino di un tabellone a punti. Questi \"capitoli\" (regolamenti) oggi sono ancora la base con cui si disputa la Giostra.\nUn'altra giostra, tenutasi nel 1684, \u00e8 dettagliatamente descritta dal poeta anghiarese Federigo Nomi, nel suo poema \"Il catorcio di Anghiari\"\".\nAnche nel XVII sec. sono ricordate varie Giostre, con la differenza che ora spesso \u00e8 la nuova classe borghese che vi si cimenta. Quindi, nel XIX secolo, sono documentate giostre disputate nel 1810 e 1811, in onore di Napoleone Bonaparte, se ne segnala un'altra nel 1813 e poi nel 1838, tenutesi al \"Prato\" di Arezzo.\nA testimonianza della continuit\u00e0 e radicamento della Giostra ad Arezzo a partire almeno dalla fine del settecento e gran parte del XIX sec. abbiamo varie memorie di Giostre \"popolane\": difatti il popolino nei sobborghi aveva sviluppato un proprio modello \"povero\" (senza cavallo) per festeggiamenti rionali.\nSempre al Prato si svolse, il 22 luglio 1904, un'ulteriore giostra, in occasione delle celebrazioni in onore di Francesco Petrarca, durante la quale si esibirono anche i \"Dragoni\" di casa Savoia.\nI quartieri nel medioevo.\nDagli \"Statuti\" del 1327 apprendiamo che in quell'anno Arezzo era suddivisa in \"quarti\", il cui nome derivava dalle maggiori porte della cinta muraria: \"quartiere di\" \"Porta Crucifera\", \"quartiere di\" \"Porta Sant'Andrea\", \"quartiere di\" \"Porta del Foro\" e \"quartiere di\" \"Porta Burgi\" (il cui territorio corrisponde a quello dell'attuale Porta Santo Spirito, e non dell'omonimo quintiere che prender\u00e0 parte alla sola edizione del 1931). La suddivisione amministrativa in Quarti interessava la vita politica, giudiziaria, civile e anche religiosa e si estendeva anche oltre le mura cittadine, arrivando al \"limes\" dello Stato di Arezzo, il cui territorio era diviso in tre fasce concentriche.\nLe prime due erano le \"\"Camparie\", che rappresentavano la zona subito fuori le mura, e le \"Cortine\", che si estendevano all'incirca per cinque miglia. Queste prime due ripartizioni prendevano direttamente il nome dalle quattro porte di appartenenza. Porta Crucifera controllava le Camparie e le Cortine a nord-est, Porta Sant'Andrea a sud-est, Porta del Foro a nord-ovest e Porta Burgi a sud-ovest. Poi vi era la terza fascia, formata da cinque \"Viscontarie\"\" che inglobavano quel territorio comprendente gli altri comuni e comunelli facenti parte del \"comitato\" aretino.\nLe Viscontarie erano chiamate \"di Montagna\", \"di Verona\", \"di Cegliolo\", \"del Piano d'Arezzo\" e \"della Valdambra\".\nNella loro porzione di Camparie, Cortine e Viscontarie, le quattro porte avevano potest\u00e0 in materia civile, di giustizia e di pagamento dei dazi.\nLe casate di citt\u00e0 e quelle del contado.\nIl corteo che oggi anticipa la Giostra vede sfilare anche gli emblemi e i cavalieri di alcune delle principali famiglie nobili della citt\u00e0 e del contado che nei territori abbinati ai quartieri possedevano la dimora o avevano avuto feudi e consorterie, quindi peso politico e militare al tempo del libero Comune.\nLa Giostra in et\u00e0 moderna.\nLa prima edizione dell'era moderna si svolse il 7 agosto 1931, data in cui ricorre la festa del patrono d'Arezzo, San Donato. Secondo l'aneddotica, la tradizionale manifestazione fu riproposta in seguito al ritrovamento, ad opera dal giornalista de La Nazione Alfredo Bennati nel 1930 presso la biblioteca civica, dei \"capitoli\" della Giostra corsa nel 1677. Si narra che il giornalista aretino fosse alla ricerca della ricetta di un dolce e che incapp\u00f2 casualmente in documenti medievali riguardanti Giostre medievali e del suddetto regolamento. La Giostra avrebbe avuto quale scopo quello d'allenare i cavalieri aretini nel combattere i predoni che dalle coste si avventuravano fino nell'entroterra. Per questo si raffigurava il Buratto come \"Re delle Indie\" e con fogge mediorientali.\nIl 7 agosto 1931 con impulso del podest\u00e0 Pier Lodovico Occhini si \"ricorreva Giostra\" ad Arezzo. Nei secoli la Giostra aveva avuto molti significati, dalla festa, alla ricorrenza, alla dimostrazione di magnificenza e della potenza della citt\u00e0 e anche occasioni di legittimazione e marcare le differenze di classe, con quelle dell'era contemporanea si pens\u00f2 di introdurre direttamente nell'organizzazione e in competizione tra loro i quartieri che in passato vi partecipavano solo indirettamente. Questa fu anche l'occasione per darle una cadenza fissa e ricorrente.\nIl \"sapersi adattare e mutare, conservando le sue peculiarit\u00e0, caratteristiche e carattere\" pu\u00f2 essere considerata una specifica e motivo di tanto successo della secolare vita della tradizione della Giostra del Saracino di Arezzo.\nIl popolo cittadino venne cos\u00ec suddiviso in cinque zone, detti \"rioni\": Porta Crocifera (colori bianco e verde), Porta Fori (giallo e cremisi), Porta Santo Spirito (azzurro e oro), Saione (bianco, rosso e verde) e Porta Burgi (verde, rosso e oro). A quest'ultimo \"rione\" and\u00f2 la vittoria della giostra cos\u00ec rivista. \u00c8 appunto sulla base di questa nuova struttura e tra i suoi contendenti che si fa partire il conto delle vittorie. La suddivisione proposta rappresentava le realt\u00e0 territoriali contemporanee, che sommavano quindi a realt\u00e0 storiche anche quartieri, circoscrizioni moderne.\nConsiderato per\u00f2 un anacronismo rispetto all'ambientazione medievale, si determin\u00f2 allora nei mesi dell'inverno tra 1931 e il 1932 di attenersi alla suddivisione territoriale della citt\u00e0 in Quarti. \"Porta Crocifera\" e \"Porta Fori\" mutarono i propri nomi in quelli attuali di \"quartiere di Porta Crucifera\" e \"quartiere di Porta del Foro\". Il rione di Saione fu inglobato da Porta Santo Spirito, mentre la zona assegnata l'anno prima a Porta Burgi venne in gran parte assorbita da Porta Crucifera, con unione anche degli emblemi invertendo il bipartito e aggiungendo i tre monti all'italiana sormontati dalla croce sul lato sinistro e spostando l'immagine della Pieve affiancata da due torri sul lato destro. Crucifera cedette lo stemma usato nel 1931 e parte del suo territorio alla ripristinato quartiere di Porta Sant'Andrea. L'unica dissonanza rispetto al Medioevo venne mantenuta dal quartiere di Porta Santo Spirito (denominazione di et\u00e0 pi\u00f9 tarda), che non ha mai sostituito la propria denominazione in quartiere di Porta Burgi, nell'abbinamento alla parte sud-ovest di Arezzo.\nI quartieri.\nQuartiere di Porta Crucifera.\nNoto anche come \"Colcitrone\".\nQuartiere di Porta del Foro.\nNoto anche come \"San Lorentino\".\nQuartiere di Porta Santo Spirito.\nNoto anche come \"quartiere della Colombina\".\nUltima vittoria: 1\u00ba settembre 2019 (Gianmaria Scortecci, Elia Cicerchia)\nIl Corteo Storico.\nLa Giostra odierna \u00e8 preceduta dall'esibizione degli Sbandieratori e accompagnata dal rullo dei tamburi e dal suono delle chiarine del \"Gruppo Musici della Giostra del Saracino\", indi seguita dall'entrata in Piazza di tutto il corteggio storico della Giostra. Oltre trecento figuranti (311 per la precisione) negli splendidi costumi d'epoca fanno il loro ingresso (secondo l'ordine stabilito nel 1961 sulla base di un \"canovaccio\" di regia di Fulvio Tului) in Piazza Grande, accompagnati dal calore e dagli applausi dei \"quartieristi\" stipati nelle tribune e ai lati della Piazza.\nIl primo ad entrare \u00e8 l\"'Araldo\", poi la \"Magistratura della Giostra\" (composta dal \"Primo Magistrato\" e da altri 7 magistrati), la \"Giuria\" (formata dal \"Primo Giudice\" e da altri 4 giudici), il \"Cancelliere\", i \"Famigli del Buratto\", i \"Valletti\" (che portano la \"Lancia d'oro\", il trofeo della Giostra), i \"Fanti del Comune\" e il \"Maestro di Campo\" (che rappresenta il comandante delle milizie e che sul campo \u00e8 la massima autorit\u00e0) affiancato dal proprio vice. \u00c8 quindi la volta del \"Gruppo Musici\" (33 chiarine, 11 tamburi, 1 \"portalabaro e 2 lucchi\") e degli sbandieratori, che impugnano le bandiere dei 39 comuni della Provincia di Arezzo. Questi realizzano un'esibizione, in ogni edizione ispirata ad un diverso tema, dalla pregevolissima fattura e con acrobazie di rara maestria.\nA questo punto entrano i \"figuranti\" dei quattro quartieri, preceduti dai rispettivi \"Rettori\" (le pi\u00f9 alte cariche quartieriste) e dai portatori degli emblemi delle Casate associate al quartiere. Il corteo di ogni quartiere consta di un \"paggetto\" (solitamente un bambino), 4 tamburini, i vessilliferi recanti gli emblemi delle rispettive Casate, 4 \"dame\" affiancate dai relativi \"paggi\", nonch\u00e9 12 \"armigeri\" e altrettanti \"balestrieri\" agli ordini di un \"Maestro d'Arme\". Entrano poi, al galoppo sulla lizza, quasi a provare il compito che di l\u00ec a poco li attende, gli 8 giostratori (2 per quartiere) che prenderanno parte alla gara. Infine sfilano a cavallo i 4 capitani dei quartieri seguiti rispettivamente dai rappresentanti delle nobili casate.\n\u00c8 quindi il turno dei Musici che intonano l\"'Inno della Giostra del Saracino\" (divenuto ormai un vero e proprio inno della citt\u00e0 di Arezzo), cantato da tutta la Piazza. Al termine l'Araldo legge alla Piazza la \"\"Disfida di Buratto\", una sorta di dichiarazione di guerra del Re delle Indie ai cavalieri aretini.\nSuccessivamente il Maestro di Campo risponde alla sfida lanciata dando l'ordine ai balestrieri dei quartieri di impugnare le armi e scagliare al cielo le frecce al grido \"Arezzo!\". Quindi avviene la formale richiesta del permesso di correr giostra alla Magistratura. In caso di risposta affermativa (come accade sempre) l'Araldo annuncia la prima carriera.\nLe carriere.\nLo svolgimento delle carriere della Giostra del Saracino \u00e8 disciplinata dal relativo \"Regolamento tecnico\"\".\nOgni quartiere dispone di due giostratori (o \"cavalieri\") e ha diritto a due \"carriere\", che vengono corse secondo l'ordine estratto sette giorni prima (la sera del sabato precedente nel caso della Giostra di giugno e la mattina della domenica precedente nel caso di quella di settembre) presso il Palazzo Civico.\nIn ogni carriera il giostratore impugna una lancia di legno douglas di 3,55 metri, del peso di 4,2\u00a0kg (art. 25 del Regolamento). Al segnale dato dal \"Maestro di Campo\", il cavaliere cavalca lungo la \"lizza\" (la striscia di terra battuta che percorre in obliquo Piazza Grande) e si lancia contro il \"Buratto\", un fantoccio metallico, caricato a molla e dotato, nella mano sinistra, di uno scudo e, nella destra, di un mazzafrusto a tre corde, ciascuna culminante con una palla di legno, rivestita di cuoio, dal peso di 250 grammi (art. 14).\nPrima di ogni carriera i \"Famigli\" (cio\u00e8, i responsabili) del Buratto caricano la molla di quest'ultimo (che permette al Buratto di ruotare su s\u00e9 stesso una volta colpito dalla lancia dei giostratori) e sullo scudo appongono un cartellone.\nIl cartellone.\nIl cartellone applicato allo scudo del Buratto \u00e8 di forma rettangolare e diviso in settori, a ciascuno dei quali corrisponde un punteggio riportato in numeri romani sul rispettivo settore.\nPer la precisione, il centro (segnato con un cerchio rosso) vale 5 punti e da esso si dipartono a mo' di croce 4 settori: quello in alto e quello a destra valgono 4 punti, quello in basso e quello a sinistra valgono 2. Ai lati della \"croce\" si trovano altri 4 settori: quello in alto a destra vale 3 punti, quello in basso a sinistra 1 punto, gli altri valgono 2. Infine il contorno (in alto, a destra e in basso) vale 1.\nLo scopo \u00e8 naturalmente quello di colpire con la lancia lo scudo cercando di realizzare il punteggio pi\u00f9 alto.\nIl mazzafrusto.\nIl colpo deve essere assestato con rapidit\u00e0 e secondo una traiettoria non troppo stretta, poich\u00e9 nel Buratto \u00e8 presente una molla che scatta al momento dell'impatto tra la lancia e lo scudo, facendolo ruotare su s\u00e9 stesso in senso antiorario: se il cavaliere \u00e8 lento o affronta il Buratto con una traiettoria \"troppo spavalda\", rischia di venir colpito dal mazzafrusto.\nPeraltro, le palle del mazzafrusto, prima di ogni carriera, vengono immerse in una polvere scura per lasciare un segno visibile sulla montura del giostratore colpito: in tal modo, l'eventuale impatto tra esse e la schiena del giostratore sar\u00e0 facilmente ravvisabile dalla Giuria e comporter\u00e0 la decurtazione di 2 punti (ai sensi dell'art. 37).\nLa decurtazione dei 2 punti pu\u00f2 essere decisa anche in presenza di una carriera giudicata troppo lenta: questa, ai sensi dell'art. 36 del regolamento, sussiste qualora il tempo di percorrenza della lizza superi i 4,85 secondi. Se il tempo della carriera, misurato tramite delle fotocellule, \u00e8 superiore a quello consentito, il punteggio viene decurtato di 2 punti anche in assenza di contatto con il mazzafrusto. Se, peggio, la carriera \u00e8 cos\u00ec lenta (e l'impatto tra la lancia e lo scudo \u00e8 cos\u00ec debole) che il Buratto non ruota, il giostratore perde tutti i punti. \nCirca la mancata rotazione, occorre per\u00f2 verificarne le cause: il 7 settembre 2003 il giostratore di Porta Santo Spirito Carlo Farsetti colp\u00ec, infatti, il Buratto a velocit\u00e0 normale, ma l'automa non ruot\u00f2, provocando oltretutto la rovinosa caduta del cavaliere. Immediatamente venne appurato un difetto ad una molla, cos\u00ec che la Giuria ordin\u00f2 la ripetizione della carriera.\nD'altra parte, se l'impatto \u00e8 cos\u00ec violento da \"disarmare\" il Buratto del suo mazzafrusto, il giostratore ottiene un punteggio supplementare, proporzionale al numero di palle che si sono staccate (1, 2 o 4 punti rispettivamente per 1, 2 o 3 palle; art. 37).\nNella storia della Giostra, solo due volte un cavaliere \u00e8 riuscito a disarmare il Buratto: accadde a Porta Sant'Andrea il 13 giugno 1937 e a Porta del Foro (giostratore Ghinassi) il 1\u00ba settembre 1963.\nLa lancia.\nIl giostratore deve sostenere l'urto con il Buratto e finire la \"carriera\" con la lancia ben salda in mano: nel caso in cui questa cada in terra, il cavaliere perde tutti i punti marcati (art. 42), a meno che egli non sia riuscito ad asportare l'intero mazzafrusto (art. 37). La stessa conseguenza si ha nel caso in cui il giostratore si rifiuti di presentarsi alla Giuria (art. 39 lett. a).\nD'altra parte, se l'impatto \u00e8 cos\u00ec forte da spezzare la lancia, il giostratore ottiene il doppio dei punti conseguiti sul tabellone (art. 43).\nRiconsegna della lancia e determinazione del punteggio.\nUna volta conclusa una carriera, i Famigli arrestano la rotazione del Buratto, coprono il cartellone, lo staccano e lo consegnano alla Giuria. Al contempo, il giostratore restituisce la lancia al Cancelliere, che a propria volta la consegna alla Giuria, e si volta per mostrare alla stessa il dorso della propria montura, affinch\u00e9 la medesima si sinceri che non vi siano macchie lasciate dal mazzafrusto. I giurati analizzano il cartellone, nonch\u00e9 la lancia medesima al fine di verificarne l'integrit\u00e0.\nFino al momento in cui si presenta alla Giuria, il giostratore deve rimanere a cavallo. Qualora, infatti, vi giungesse appiedato, vengono decurtati 2 punti dal punteggio ottenuto (art. 39 lett. b).\nEmanato e redatto il verdetto, i giurati lo consegnano al Cancelliere, che a sua volta lo porta dall'Araldo per la lettura alla Piazza.\nSulla base di quanto specificato sopra, il massimo punteggio conseguibile in una singola carriera \u00e8 il 14, che si ha nel caso in cui il giostratore centri il 5, spezzi la lancia e provochi il distacco delle 3 palle del mazzafrusto.\nDi fatto, il pi\u00f9 alto punteggio mai realizzato nella storia della manifestazione \u00e8 del giostratore di Porta Santo Spirito Carlo Farsetti che il 20 giugno 1999 ottenne un 10, centrando il 5 e spezzando la lancia.\nSpareggi.\nSe, una volta concluse le 2 carriere ordinarie, vi sono almeno due quartieri a parit\u00e0 di punti, si procede alle carriere di spareggio. Queste si corrono, fra i soli quartieri ancora in gara, finch\u00e9 non si ha disparit\u00e0 nei punteggi.\nVittoria.\nVince la Giostra del Saracino il quartiere che realizza il punteggio pi\u00f9 alto.\nAl Rettore del quartiere vincitore \u00e8 consegnata la Lancia d'oro, che poi viene portata in trionfo per le vie della citt\u00e0 fino al Duomo (dove i quartieristi cantano un \"Te Deum\" di ringraziamento alla \"Madonna del Conforto\" o a \"San Donato\" a seconda della dedica della Giostra) e poi alla sede del quartiere, ove i festeggiamenti dureranno per giorni, culminando con la cena della vittoria.\nLa settimana della Giostra.\nLa \"lizza\" e il buratto vengono posti in Piazza Grande una settimana prima dello svolgimento della Giostra, cos\u00ec da permettere ai giostratori e cavalli di prepararsi, con turni di prova di quarantacinque minuti al giorno per ogni Quartiere.\nIl gioved\u00ec antecedente alla Giostra di giugno e il venerd\u00ec antecedente alla Giostra di settembre, si svolge la cosiddetta \"provaccia\", ossia una prova generale di tutta la rappresentazione, gara compresa, con i figuranti privi dei costumi di scena. Tradizionalmente si pensa che chi vinca la provaccia si assicuri la perdita della futura Giostra, consolandosi comunque con un banchetto a base di porchetta offerto da un'associazione di macellai.\nDurante i dieci giorni che precedono la manifestazione, ogni quartiere organizza una serie di eventi e di attivit\u00e0 sociali, culturali e ricreative che ogni sera coinvolgono una enorme quantit\u00e0 di persone. Gli eventi di avvicinamento culminano con la \"cena propiziatoria\" alla vigilia della Giostra: una cena che prevede pi\u00f9 di mille commensali per ogni quartiere, allestita nei rispettivi spazi all'aperto, per le vie del centro della citt\u00e0.\nVideogiochi.\nIl 15 giugno 2010 viene distribuito un videogioco gratuito dedicato alla Giostra del Saracino realizzato in collaborazione con il Comune di Arezzo e l'Istituzione Giostra del Saracino.\nRealizzato con tecnologia Unity3D e giocabile direttamente dal web browser tramite il sito dedicato, il videogioco permette di calarsi nei panni del giostratore di uno dei quattro quartieri e correre una fedele rappresentazione del torneo, inclusa la lettura del punteggio alla piazza con la voce originale dell'Araldo storico della manifestazione, Gianfrancesco Chiericoni.\nSono previsti fino a quattro giocatori in multiplayer online e classifiche globali con un apposito albo d'oro virtuale.\nIl 14 agosto 2014 l'homepage del videogioco viene aggiornata con uno splash screen facente riferimento ad una imminente nuova versione del gioco. Nella pagina sono visibili un'immagine di gioco raffigurante l'araldo nell'atto di leggere l'esito di una carriera di gioco.\nDurante la prima settimana di settembre 2014 la nuova versione del sito viene attivata, con link alla versione 2.0 del videogioco per Android e, quasi un mese dopo, iOS. La nuova versione permette sfide online tramite dispositivi mobile (Android e iOS), una modalit\u00e0 offline in single player e multiplayer sullo stesso dispositivo, a turni, e una modalit\u00e0 di pratica. Con la pubblicazione di questa nuova versione la classifica della precedente versione del gioco \u00e8 stata congelata e resa disponibile per la sola consultazione, mentre una nuova classifica \u00e8 stata attivata dato la considerevole modifica nelle meccaniche di gioco.\nIl gioco mostra una nuova e pi\u00f9 fedele ricostruzione di Piazza Grande effettuata attraverso rilievi fotografici, riprese effettuate con un drone e calcoli delle misure utilizzando i riferimenti di Google Maps. Anche la posizione del sole ricalca perfettamente l'inclinazione della luce che si ha nella piazza all'ora della Giostra nel mese di settembre.\nIl posizionamento della lizza \u00e8 stato poi effettuato partendo da immagini fotografiche.\nTutti i modelli di Giostratori, Cavalli, figuranti e perfino l'araldo sono stati rivisti interamente, cos\u00ec come i cicli di animazione della corsa e del movimento del Giostratore in prossimit\u00e0 del buratto.\nLa meccanica di gioco \u00e8 stata interamente rivista per essere pi\u00f9 divertente e soprattutto fruibile su periferiche touch."}
{"id": "90693", "revid": "602145", "url": "https://it.wikipedia.org/wiki?curid=90693", "title": "San Gennaro nell'anfiteatro di Pozzuoli", "text": "San Gennaro nell'anfiteatro di Pozzuoli \u00e8 un dipinto a olio su tela (300x200 cm) realizzato nel 1636-37 dalla pittrice italiana Artemisia Gentileschi. Dopo essere stato conservato nel museo nazionale di Capodimonte per circa cinquant'anni, \u00e8 ritornato nella sua collocazione originaria a seguito della riapertura al culto della cattedrale di Pozzuoli.\nL'opera.\nIl quadro, di notevoli dimensioni, fa parte di un gruppo di tre dipinti realizzati da Artemisia Gentileschi per il duomo di Pozzuoli. Esso testimonia come, a Napoli, la pittrice romana abbia trovato un ambiente disposto a commissionarle non solo tele destinate a collezioni private, ma anche importanti opere devozionali da esporre nei luoghi di culto.\nLa scena rappresentata nel quadro si riferisce alle tormentate vicende che le fonti agiografiche narrano riguardo al martirio di San Gennaro. Dopo essere stato sottoposto ad altri tormenti, San Gennaro ed i suoi seguaci sono dati in pasto ad un branco famelico di orsi e di leoni. Le belve, anzich\u00e9 assalirlo, si acquietano subito e vanno a leccare i piedi del Santo (che, dopo questo vano tentativo di dargli la morte, sar\u00e0 poi decapitato).\nLa tela ci mostra l'istante in cui le belve sono ormai ammansite, mentre San Gennaro, che indossa la mitria vescovile, veste una piviale aperta su una tunica bianca e si appoggia al bastone pastorale, solleva la mano destra, quasi a voler benedire le fiere. Intorno a lui, i suoi seguaci esprimono stupore per il prodigio e venerazione per il santo vescovo. Sullo sfondo si osserva, fedelmente rappresentata, la facciata dell'anfiteatro romano (poich\u00e9 si tratta del Colosseo, qualche critico ritiene di doverlo attribuire ad un collaboratore romano di Artemisia); l'anfiteatro viene rappresentato quale quinta scenografica visto per\u00f2 dall'esterno (dunque incoerente con la presenza di belve libere), in quanto quello \u00e8 il suo aspetto pi\u00f9 conosciuto che lo faceva riconoscere tale.\nI modi stilistici del quadro non hanno la consueta forza drammatica propria della pittrice romana, ma si adattano ad un pi\u00f9 misurato e convenzionale linguaggio agiografico."}
{"id": "90695", "revid": "439868", "url": "https://it.wikipedia.org/wiki?curid=90695", "title": "Cleopatra (Artemisia Gentileschi)", "text": "Cleopatra \u00e8 un dipinto a olio su tela (97x71,5\u00a0cm) realizzato nel 1620 circa dalla pittrice italiana Artemisia Gentileschi. Fa parte della collezione della Fondazione Cavallini-Sgarbi, situata a Ferrara.\nL'opera.\nIl dipinto, gi\u00e0 attribuito a Guido Cagnacci, \u00e8 stato pressoch\u00e9 unanimemente \"restituito\" dalla critica ad Artemisia Gentileschi e si ritiene che appartenga al suo periodo fiorentino. La pittrice ritorner\u00e0 anche in seguito, in termini di maggior eleganza formale, sul tema di Cleopatra che si fa mordere da un aspide.\nIn questa corpulenta e scomposta figura femminile, dall'aspetto pi\u00f9 lascivo che drammatico, Artemisia mostra di aver appreso pienamente la lezione provocatoria del realismo caravaggesco, andando ben al di l\u00e0 di quanto le poteva derivare dall'apprendistato svolto sotto la guida del padre Orazio. \nOsserva, a questo riguardo, Vittorio Sgarbi:"}
{"id": "90698", "revid": "963244", "url": "https://it.wikipedia.org/wiki?curid=90698", "title": "J\u00f3zef Glemp", "text": "Biografia.\nRicevette l'ordine sacro il 25 maggio 1956. Successivamente studi\u00f2 diritto canonico. Il 4 marzo 1979 fu nominato da papa Giovanni Paolo II vescovo di Varmia, nella parte nord-orientale del Paese, e venne consacrato il 21 aprile 1979.\nIl 7 luglio 1981 fu promosso arcivescovo di Gniezno e di Varsavia, arcidiocesi all'epoca unite \"in persona episcopi\", rette quindi dal medesimo arcivescovo. Reggendo l'arcidiocesi di Gniezno divenne anche primate di Polonia.\nDal 18 settembre 1981 al 9 giugno 2007 fu ordinario per i fedeli di rito orientale residenti in Polonia e sprovvisti di ordinario del proprio rito.\nNel concistoro del 2 febbraio 1983 fu elevato al rango di cardinale da papa Giovanni Paolo II.\nPartecip\u00f2 al conclave del 2005 che elesse papa Benedetto XVI.\nIl 18 dicembre 2009, compiendo 80 anni, perse il diritto al voto attivo nel successivo conclave.\nPerse inoltre, nella medesima data, il titolo di primate di Polonia, concessogli in proroga fino a quel giorno da papa Benedetto XVI. Il titolo primaziale torn\u00f2 all'arcivescovo di Gniezno, sede storica del primate di Polonia.\nFu membro della Congregazione per le Chiese Orientali, del Pontificio Consiglio della Cultura e del Supremo Tribunale della Segnatura Apostolica.\nSi spense, dopo una lunga malattia, il 23 gennaio 2013 all'et\u00e0 di 83 anni.\nLe esequie, presiedute dal cardinale Stanis\u0142aw Dziwisz e concelebrate da numerosi presuli tra cui i cardinali Dominik Duka, P\u00e9ter Erd\u0151, Llu\u00eds Mart\u00ednez Sistach, Joachim Meisner e Josip Bozani\u0107, si sono tenute il 28 gennaio nella basilica arcicattedrale di San Giovanni Battista di Varsavia. La salma \u00e8 stata poi tumulata nella cripta degli arcivescovi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90699", "revid": "287204", "url": "https://it.wikipedia.org/wiki?curid=90699", "title": "Jozef Glemp", "text": ""}
{"id": "90700", "revid": "767487", "url": "https://it.wikipedia.org/wiki?curid=90700", "title": "Apocalypse Now Redux", "text": "Apocalypse Now Redux \u00e8 la versione restaurata e allungata (47 minuti in pi\u00f9) del film \"Apocalypse Now\" (1979), uscita nel 2001 con un nuovo montaggio e l'inserimento di una consistente quantit\u00e0 di scene scartate nella prima versione che conferiscono al film delle significative differenze tematiche ed espressive. Diretto da Francis Ford Coppola, il film \u00e8 liberamente ispirato al romanzo di Joseph Conrad \"Cuore di tenebra\". \u00c8 interpretato, fra gli altri, da Martin Sheen, Marlon Brando, Robert Duvall, Laurence Fishburne, Dennis Hopper e Harrison Ford.\nPresentato in anteprima fuori concorso in occasione del Festival di Cannes 2001 \"Apocalypse Now Redux\" ha avuto successo, ricevendo un buon riscontro dalla critica e dal pubblico. La nuova versione \u00e8 stata proposta anche in DVD.\nTrama.\nScene aggiunte rispetto ad \"Apocalypse Now\".\nIl nuovo doppiaggio presenta alcuni cambiamenti rispetto alla versione del 1979, con alcune espressioni edulcorate, per esempio il giudizio del tenente colonnello Kilgore sul delta del fiume Nung e la tipologia delle droghe che Chef acquista presso l'addetto allo spettacolo di \"Playboy\".\nColonna sonora.\nLa colonna sonora \u00e8 stata pubblicata il 31 luglio 2001 dall'etichetta Nonesuch. Il disco contiene le tracce originali di \"Apocalypse now\" con l'aggiunta dei brani relativi alle nuove scene (\"Clean's Funeral\", \"Love Theme\").\nAccoglienza.\nCritica.\nPaolo Mereghetti sottolinea il ritmo pi\u00f9 dilatato rispetto al film originale e il maggiore approfondimento dei temi della follia (individuale e collettiva) e del sesso. Non apprezza particolarmente il nuovo doppiaggio. Morando Morandini vede le parti aggiunte come delle interessanti digressioni dal filo conduttore principale del film, in particolare la parte dei francesi, relativamente alla quale rimarca l'inopportunit\u00e0 dell'uso di musica elettronica. Secondo Paolo Cherchi Usai \u00ab\"Apocalypse Now\" sta a \"Redux\" come l\"Odissea\" sta all\"Iliade\"\u00bb. David Stratton evidenzia come le nuove scene si inseriscano nel film con naturalezza. Secondo Kim Newman il film risulta meno travolgente ma pi\u00f9 intellettuale dell'originale.\nDistribuzione.\n\"Apocalypse Now Redux\" \u00e8 stato distribuito negli Stati Uniti e in Danimarca, Germania, Italia, Paesi Bassi, Polonia, Spagna, Regno Unito, Brasile, Messico, Australia e Giappone incassando circa 12,5 milioni di dollari.\nLa locandina per il mercato italiano evidenzia il nome del giovanissimo Laurence Fishbourne, reduce dal recente successo di \"Matrix\"."}
{"id": "90702", "revid": "17815", "url": "https://it.wikipedia.org/wiki?curid=90702", "title": "Bandiera filippina", "text": ""}
{"id": "90705", "revid": "2231812", "url": "https://it.wikipedia.org/wiki?curid=90705", "title": "Roccia", "text": "Una roccia \u00e8 un aggregato naturale di minerali (corpi inorganici formati in seguito a processi spontanei). Sebbene rocce di diversa origine e dalle diverse caratteristiche possono trovarsi a stretto contatto, la loro natura non dipende solo dalla sua origine, ma anche dalle condizioni fisico-ambientali in cui viene a trovarsi. La scienza che le studia la formazione \u00e8 detta petrologia, mentre quella che le descrive petrografia. \nDescrizione e formazione.\nAl contrario dei minerali, le rocce non possono essere espresse o definite mediante formule in quanto non presentano una composizione chimica definita; esse sono costituite da pi\u00f9 minerali, quindi fondamentalmente eterogenee. Le rocce omogenee, invece, contengono un unico tipo di minerale; in questo particolare caso la distinzione tra roccia e minerale diventa molto sottile: in genere alla roccia manca una vera continuit\u00e0 (vi \u00e8 praticamente sempre la presenza di impurit\u00e0).\nLe rocce ignee si formano quando il magma si raffredda nella crosta terrestre o la lava si raffredda sulla superficie del suolo o sul fondo del mare. Le rocce metamorfiche si formano quando le rocce esistenti sono soggette a pressioni e temperature cos\u00ec grandi da trasformarsi, cosa che si verifica, ad esempio, quando le piastre continentali si scontrano. Le rocce sedimentarie sono formate dalla diagenesi o dalla litificazione dei sedimenti, che a loro volta sono formati dall'erosione, dal trasporto e da eventuali deposito di sedimento delle rocce esistenti.\nClassificazione.\nLe rocce sono composte da granuli di minerali, che sono solidi omogenei formati da un composto chimico disposto in modo ordinato. I minerali aggregati che formano la roccia sono tenuti insieme da legami chimici. I tipi e l'abbondanza di minerali in una roccia sono determinati dal modo in cui \u00e8 stata formata. La maggior parte delle rocce contiene minerali di silicato, composti che includono tetraedri di ossido di silicio nel loro reticolo cristallino e rappresentano circa un terzo di tutte le specie minerali conosciute e circa il 95% della crosta terrestre. La proporzione di silice nelle rocce e nei minerali \u00e8 un fattore importante nel determinare i loro nomi e propriet\u00e0.\nLe rocce sono classificate in base a caratteristiche quali composizione minerale e chimica, permeabilit\u00e0, consistenza delle particelle costituenti e dimensione delle particelle. Queste propriet\u00e0 fisiche sono il risultato dei processi che hanno formato le rocce. Nel corso del tempo, le rocce possono trasformarsi da un tipo a un altro, come descritto da un modello geologico chiamato ciclo delle rocce. Questa trasformazione produce tre classi generali di roccia: ignea, sedimentaria e metamorfica. Queste tre classi sono suddivise in molti gruppi. Non ci sono, tuttavia, confini duri e veloci tra le rocce alleate. Aumentando o diminuendo le proporzioni dei loro minerali, passano attraverso le gradazioni dall'uno all'altro; le strutture distintive di un tipo di roccia possono quindi essere rintracciate gradualmente fondendosi con quelle di un altro. Quindi le definizioni adottate nei nomi delle rocce corrispondono semplicemente ai punti selezionati in una serie progressivamente graduata.\nIn geologia, a seconda del processo litogenetico che d\u00e0 loro origine, le rocce vengono distinte in tre grandi categorie:\nEstrazione.\nL'estrazione mineraria \u00e8 l'estrazione di minerali preziosi o altri materiali geologici dalla terra, da un corpo minerale, una vena o una cucitura. Il termine include anche la rimozione del suolo. I materiali recuperati dalle miniere includono metalli di base, metalli preziosi, ferro, uranio, carbone, diamanti, calcare, scisti bituminosi, sale di roccia, cloruro di potassio, aggregato di costruzione e pietra di dimensioni. L'estrazione mineraria \u00e8 necessaria per ottenere qualsiasi materiale che non pu\u00f2 essere coltivato attraverso processi agricoli o creato artificialmente in un laboratorio o in una fabbrica. L'estrazione mineraria in senso lato comprende l'estrazione di qualsiasi risorsa naturale (es. petrolio, gas naturale, sale o persino acqua) dalla terra.\nL'estrazione di rocce e metalli \u00e8 stata effettuata sin dalla Preistoria. I moderni processi di estrazione prevedono la ricerca di depositi di minerali, l'analisi del potenziale di profitto di una miniera proposta, l'estrazione dei materiali desiderati e infine la bonifica del terreno per prepararlo ad altri usi una volta che l'estrazione termina.\nI processi di estrazione possono creare impatti negativi sull'ambiente sia durante le operazioni di estrazione che per anni dopo la cessazione dell'estrazione. Questi potenziali impatti hanno portato la maggior parte delle nazioni del mondo ad adottare regolamenti per gestire gli effetti negativi delle operazioni minerarie.\nUtilizzo.\nL'uso della roccia ha avuto un impatto enorme sullo sviluppo culturale e tecnologico della razza umana, essendo stata usata dall'uomo e da altri ominidi per almeno 2,5 milioni di anni; le tecnologie e le tecniche dell'attivit\u00e0 litica hanno infatti segnato alcune delle tecnologie pi\u00f9 antiche e utilizzate continuamente. \nL'estrazione della roccia da parte dell'industria mineraria per il suo contenuto di metallo \u00e8 stata uno dei fattori pi\u00f9 importanti per il progresso umano e ha progredito a ritmi diversi in luoghi diversi, in parte a causa del tipo di metalli disponibili dalla roccia di una regione. \nSignificati simbolici.\nIn massoneria la pietra \u00e8 un simbolo importante ed \u00e8 uno dei \"gioielli immobili\" presenti in una loggia massonica. Rappresenta simbolicamente quanto necessario ai \"fratelli apprendisti\" per istruirsi nel lavoro latomistico, con il fine di pulimentarla, metafora del cambiamento da operare su di s\u00e9, per il proprio miglioramento umano e spirituale."}
{"id": "90707", "revid": "1784938", "url": "https://it.wikipedia.org/wiki?curid=90707", "title": "Maximilien de Robespierre", "text": "Fu uno dei protagonisti della rivoluzione francese e tra i padri della Prima repubblica francese. Eletto agli Stati generali del 1789 all'interno del Terzo Stato, e quindi membro dell'Assemblea nazionale costituente, si distinse per le posizioni radicali e intransigenti e la vicinanza alle istanze popolari. Divenne uno dei principali animatori del Club dei Giacobini, di cui fu pi\u00f9 volte eletto presidente. Rieletto nel 1792 alla Convenzione nazionale, fu tra i promotori della nascita della repubblica ed entr\u00f2 nel 1793 a far parte del Comitato di salute pubblica, divenendone il principale esponente, al punto che nel periodo del Terrore assunse di fatto la leadership indiscussa della Francia dopo l'esecuzione di Danton, formando un triumvirato con Georges Couthon e Louis Antoine de Saint-Just. Accusato di aspirare alla dittatura, nel luglio 1794, con il Colpo di stato del 9 termidoro fu dapprima messo in stato d'accusa e subito dopo fuori legge dalla Convenzione con un voto a cui parteciparono i deputati moderati, diversi giacobini e i pi\u00f9 violenti tra i rappresentanti in missione, quindi giustiziato il giorno successivo (28 luglio 1794) assieme ai suoi pi\u00f9 fedeli seguaci. Si instaur\u00f2 quindi un governo moderato che diede inizio al Terrore bianco anti-giacobino.\nBiografia.\nLe origini (1758-1769).\nMaximilien-Fran\u00e7ois-Marie-Isidore de Robespierre nacque ad Arras, cittadina della regione dell'Artois, nel nord della Francia, alle due di notte del 6 maggio 1758, da una famiglia i cui ascendenti paterni esercitavano la professione notarile nella Francia dell\"'ancien r\u00e9gime\" fin dal XVII secolo e appartenevano pertanto alla nobilt\u00e0 di toga. Era il primogenito dell'avvocato Fran\u00e7ois de Robespierre e di Jacqueline-Marguerite Carrault (1735-1764). Il 2 gennaio 1758, quando si sposarono, la madre era gi\u00e0 incinta del futuro rivoluzionario a fine luglio. Fu battezzato lo stesso giorno nella chiesa di Sainte-Marie-Magdeleine.\nLa coppia ebbe altri quattro figli: Marie-Marguerite-Charlotte, Henriette-Eulalie-Fran\u00e7oise (1761-1780) e Augustin-Bon-Joseph. Un ultimo figlio visse il solo giorno della nascita, il 4 luglio 1764. In conseguenza di complicazioni del parto, dieci giorni dopo, mor\u00ec prematuramente anche la madre e, secondo le memorie di Charlotte, il marito, molto sconvolto dalla gravissima perdita, abbandon\u00f2 la professione e poi i suoi quattro figli, affidandoli ai parenti pi\u00f9 stretti, e inizi\u00f2 a viaggiare poco dopo, morendo a Monaco di Baviera il 6 novembre 1777, ma questo i figli non lo seppero mai. Maximilien rimase profondamente turbato dalla morte dell'adorata madre e dall'abbandono del padre, verso il quale svilupp\u00f2 un rapporto sempre in bilico tra amore e odio, e non evoc\u00f2 mai il suo spiacevole ricordo.\nDopo la morte della madre, le due figlie furono accolte dalle zie paterne, Henriette ed Eulalie, che le mandarono nel convento di Manarres, un'istituzione caritatevole a Tournai che istruiva le ragazze povere dai nove ai diciotto anni, e i due figli furono allevati dai nonni materni, Jacques-Fran\u00e7ois Carrault, un venerabile birraio di Arras, e Marie-Marguerite Cornu. Fra l'altro, contrasse il vaiolo che gli lasci\u00f2 il volto leggermente butterato. Maximilien entr\u00f2 nel 1765 nel collegio di Arras, un istituto gratuito gestito dai padri oratoriani, grazie alle zie e ai nonni materni. La sorella Charlotte, nelle sue memorie, lo descrive come giovane serio e posato. Nel settembre 1769, grazie al suo impegno e alla raccomandazione del canonico Aym\u00e9 presso il vescovo di Arras, Hilaire de Conzi\u00e9, Maximilien ottenne una borsa di studio di 450 lire annue dall'abbazia reale di Saint-Vaast e pot\u00e9 cos\u00ec entrare nel prestigioso collegio Louis-le-Grand di Parigi, retto anch'esso dai padri oratoriani, per intercessione dei nonni, distinguendosi per la sua intelligenza e il carattere poco socievole.\nGli studi (1769-1780).\nIl suo profitto negli studi fu brillante ed era il migliore tra gli allievi. Nel liceo ebbe per compagni Camille Desmoulins, pi\u00f9 giovane di lui di due anni, Louis Fr\u00e9ron e i futuri ministri Lebrun-Tondu e Duport-Dutertre. Le testimonianze di Fr\u00e9ron e quelle dell'abate Proyart, prefetto del collegio, concordano nel descrivere Robespierre allievo studioso, assiduo, solitario, poco espansivo e sognatore. Ben voluto dagli insegnanti, l'11 giugno 1775, un giorno di pioggia, in presenza del direttore abate Jean-Baptiste Poignard d'Enthieuloye e del vicedirettore Proyart, su cinquecento alunni fu scelto dal suo maestro di eloquenza, l'abate Louis-Pierre H\u00e9rivaux, diventato repubblicano durante la rivoluzione, per pronunciare un elogio in versi latini da lui composto diretto al nuovo re Luigi XVI (H. Leuwers, nella sua biografia del 2014, dimostra per\u00f2 che l'incontro simbolico non possa aver avuto luogo se non nel 1773 o 1779), giunto con la moglie Maria Antonietta a visitare il collegio. Il sovrano, per\u00f2, si dimostr\u00f2 annoiato e prest\u00f2 poca attenzione alle parole del giovane Robespierre e, una volta terminato il tributo, fece un semplice cenno di mano ai suoi servitori per proseguire la loro visita a Parigi.\nI suoi maestri l'avevano introdotto allo studio dell'eloquenza e Maximilien aveva prontamente assimilato lo spirito dell'orazione classica. H\u00e9rivaux, ammirato dalla limpida forma letteraria e dal vigore delle sue orazioni, improntate alla morale stoica, ma ispirate anche dalla lettura delle \"Vite parallele\" di Plutarco, lo aveva soprannominato \u00abil Romano\u00bb. Come allora era in voga il classicismo nell'arte, cos\u00ec si ammiravano le virt\u00f9 austere delle figure storiche dell'antichit\u00e0 e le forme politiche della Grecia e della Roma repubblicane, bench\u00e9 incompatibili con l'assolutismo dominante in Francia e nell'Europa intera. Tra i contemporanei, l'uomo che sembrava incarnare virt\u00f9 antiche era certamente Jean-Jacques Rousseau, che una tradizione vuole aver ricevuto, nel 1778, una visita di Robespierre, come sembra confermare la \"Dedica di Maximilien Robespierre ai Mani di Jean-Jacques Rousseau\", un foglio scritto di pugno dal rivoluzionario nel 1791:\nGrazie all'educazione liberale, impar\u00f2 ad ammirare l'idealizzata Repubblica romana e la retorica di Cicerone, Virgilio, Livio, Tacito e Catone, cos\u00ec lontane dai regimi assolutistici e dai costumi del Settecento, ma soprattutto adorava la storia di Lucio Bruto, che seppe emulare appieno. Secondo il vicedirettore della scuola \"egli riponeva ogni interesse nello studio, trascurava tutto per lo studio, lo studio era il suo dio\".\nRobespierre ottenne il baccellierato in diritto il 31 luglio 1780 e il diploma di licenza il 15 maggio 1781, insieme con la lode e la somma di 600 franchi, la pi\u00f9 alta che fino ad allora un licenziato del Louis-le-Grand avesse mai ricevuto, devoluta a favore degli studi del fratello minore Augustin. Terminati gli studi presso il collegio Louis-le-Grand, Robespierre frequent\u00f2 brillantemente anche la prestigiosa universit\u00e0 della Sorbona.\nL'avvocato Robespierre (1781-1789).\nIscritto al registro degli avvocati del Parlamento di Parigi il 29 maggio 1781, Maximilien torn\u00f2 alla natia Arras per esercitarvi la propria professione, facendosi conoscere per il patrocinio di cause difficili e apparentemente perse. La situazione della sua famiglia era mutata. Erano morti il 10 giugno 1775 la nonna materna e il 16 marzo 1778 il nonno materno, lasciando ai suoi nipoti un'eredit\u00e0 di 4.000 lire, e l'amata sorella Henriette di languore alla scuola di Tournai il 5 marzo 1780, alla giovanissima et\u00e0 di 18 anni e tre mesi. Le due zie paterne si erano sposate entrambe all'et\u00e0 di quarantuno anni: Eulalie il 2 gennaio 1776, con Robert Deshorties, un anziano notaio dedicatosi al commercio, Henriette il 6 febbraio 1777 con il medico Gabriel-Fran\u00e7ois Du Rut.\nDomiciliato in un piccolo appartamento di rue Saumon con la sorella Charlotte, grazie anche alla presentazione delle sue credenziali da parte dell'avvocato Guillaume Liborel, noto principe del foro della cittadina, Maximilien s'iscrisse l'8 novembre 1781 al Consiglio provinciale di Artois, seguendo cos\u00ec le orme del padre e del nonno paterno, cominciandovi a esercitare l'avvocatura nel regno dal 16 gennaio 1782, e nel maggio vinse la sua prima causa, patrocinando dei nipoti che erano stati diseredati dai familiari a favore di altri per aver scelto di rimanere cattolici anzich\u00e9 seguire la conversione dello zio al calvinismo. La sua carriera forense, tuttavia, interrotta in seguito all'inizio del percorso politico verso la rivoluzione nel 1789, con la quale si fece un nome, non lo port\u00f2 a raggiungere gli stessi successi del padre.\nIl 9 marzo 1782 fu nominato dal vescovo de Conzi\u00e9 giudice del Tribunale vescovile. La Camera episcopale di Arras, composta da un balivo e da cinque avvocati, assicurava l'alta, la media e la bassa giustizia ad Arras, a Vitry, nel villaggio di Marc\u0153uil e in ventisei parrocchie della regione. Si rese conto che la funzione di giudice non faceva per lui. Allora, contrario per principio alla pena di morte, dovette tuttavia applicarla una volta nei confronti di un criminale e diede subito dopo le dimissioni.\nRobespierre continu\u00f2 pertanto a esercitare soltanto la libera professione di avvocato, distinguendosi nel delicato \"Affare Deteuf\". Egli difese una ragazza, Clementine Deteuf, guardarobiera della storica abbazia di Saint Sauveur d\u2019Anchin, a Pecquencourt, la quale, invano insidiata dal monaco Dom Brognart, per vendetta era stata falsamente accusata di furto da costui, che fu riconosciuto colpevole di diffamazione e condannato a risarcire la giovane Deteuf.\nNel maggio 1783, Robespierre si distinse nel cosiddetto \"Affare del parafulmine\", che il signor de Vissery de Bois-Val\u00e9, avvocato a Saint-Omer, era stato costretto a disinstallare dal tetto della sua casa per ordine delle autorit\u00e0 cittadine, le quali temevano avesse effetti nefasti. Bois-Val\u00e9, seguace dei \"Lumi\" e ammiratore della scienza, fece ricorso al Consiglio superiore dell'Artois e affid\u00f2 il suo patrocinio a Robespierre, il quale pronunci\u00f2 un'arringa rimasta famosa che gli valse la vittoria nella causa. Ne scrisse anche il \"Mercure de France\": \u00abIl signor Robespierre, giovane avvocato di raro talento, ha dimostrato in questo affare, che era la causa delle scienze e delle arti, un\u2019eloquenza e una sagacia che danno un\u2019ottima idea delle sue capacit\u00e0\u00bb.\nNel 1789 difese un certo Dupont, il quale, incarcerato ingiustamente per dodici anni con la semplice emissione di una lettre de cachet, richiedeva di ritornare in possesso di una sua legittima eredit\u00e0. Nel processo, Robespierre si scagli\u00f2 contro quell\u2019odioso sistema, richiedendone la soppressione: \u00abCome pu\u00f2 ammettere l\u2019autorit\u00e0 regia che dei privati, armati di \"lettres de cachet\" in bianco, che possono riempire a loro buon grado con i nomi di presunti criminali, tengano nei propri portafogli il destino di molti uomini, rievocando cos\u00ec il ricordo storico di quei famosi autori delle liste di proscrizione la cui mano tracciava, su tavolette insanguinate, la vita o la morte di una moltitudine di Romani?\u00bb.\nL'accademico Robespierre.\nIntanto, dalla fine del 1782, Maximilien era andato ad abitare con la sorella in una casa in rue des J\u00e9suites, dove visse fino alla partenza per Parigi. Il 15 novembre 1783, Robespierre fu ricevuto nell\u2019Acad\u00e9mie di Arras grazie ai patrocini del collega Antoine-Joseph Buissart, con il quale aveva collaborato nell\"Affare del parafulmine\", e di Dubois de Fosseux, amico suo e di Gracchus Babeuf. Nell'occasione della cerimonia di insediamento, tenuta il 21 aprile 1784, vi lesse la dissertazione su \"L\u2019origine dell\u2019opinione che estendeva a tutti i componenti di una famiglia parte dell\u2019ignominia associata alla pena infamante subita da un colpevole\", che mand\u00f2 all\u2019Acad\u00e9mie di Metz, ottenendo il secondo premio, consistente in una medaglia e 400 lire. La memoria fu oggetto della recensione di Pierre Louis de Lacretelle nel \"Mercure de France\".\nRobespierre pubblic\u00f2 anche le memorie \"Elogio di Gresset\", inviata al concorso bandito dall'Acad\u00e9mie di Amiens del 1785, nella quale proponeva una legislazione pi\u00f9 favorevole nei confronti dei figli illegittimi, e l\"Elogio del presidente Dupaty\", pubblicato nel 1789, in ricordo di Mercier Dupaty, presidente del Parlamento di Bordeaux, deceduto l\u2019anno prima, un magistrato conosciuto e apprezzato da Robespierre studente a Parigi, nonch\u00e9 un filantropo avversario della barbarie delle pene in vigore a quei tempi.\nIl 15 novembre 1785, fu accolto nel circolo letterario e musicale \u00abRosati\u00bb, fondato ad Arras il 15 giugno 1778, che contava tra i suoi soci la migliore societ\u00e0 della cittadina: dal capitano Lazare Carnot al musicista Pierre Cot, dal poeta Legay al conte de la Roque Rochemont. Al candidato veniva consegnato un diploma rosa, profumato di rosa, con un timbro a forma di rosa, sul quale erano scritti dei versi, al quale egli era tenuto a rispondere, improvvisando dei versi. E Robespierre improvvis\u00f2:\nIl 4 febbraio 1786, fu eletto direttore dell\u2019Acad\u00e9mie Royale des Belles-Lettres di Arras. Qui sostenne, seguendo l\u2019opinione razionalista, il principio dell\u2019eguaglianza dei sessi e il diritto delle donne a far parte delle Accademie scientifiche e umanistiche, favorendo cos\u00ec, nel febbraio del 1787, l'ingresso nell'Accademia di Arras di due letterate, Marie Le Masson Le Golft e Louise-F\u00e9licit\u00e9 de K\u00e9ralio.\nRobespierre e le donne.\nRobespierre non si spos\u00f2 mai e non ebbe figli. Ad Arras, coltiv\u00f2 tuttavia diverse relazioni femminili. Ebbe un idillio con un\u2019amica della sorella, M.lle Dehay, con la giovane inglese Ophelia Mondien, alla quale dedic\u00f2 un madrigale che si \u00e8 conservato, e con una certa M.lle Henriette. Tenne anche una corrispondenza con una signora dell\u2019alta societ\u00e0, forse Madame Necker, e frequent\u00f2 la casa di Madame Marchand, futura direttrice del \"Journal du Pas-de-Calais\". \nSecondo la sorella Charlotte, M.lle Ana\u00efs Deshorties, figlia di primo letto del marito di sua zia Eulalie, lo am\u00f2 e fu ricambiata con un corteggiamento che dur\u00f2 dal 1789 fin verso il 1791. Deshorties spos\u00f2 poi, nel 1792, un amico dello stesso Robespierre, l\u2019avvocato Leduc. Pierre Villiers sostiene che Robespierre avrebbe avuto, nel 1790, una relazione con una giovane ventiseienne di modesta condizione e che sia stato fidanzato con una delle figlie del padrone della sua casa di Parigi, \u00c9l\u00e9onore Duplay, la quale sper\u00f2 di poter sposare Maximilien. La sorella Charlotte scrive che Maximilien, \"sommerso di lavoro com\u2019era, interamente assorbito dalle sue funzioni di membro del Comitato di Salute Pubblica, poteva forse occuparsi di amori e di matrimoni?\" Charlotte Robespierre sostiene anche che \u00c9l\u00e9onore corteggiava inutilmente il fratello, dal momento che Maximilien non era minimamente interessato a lei.\nIl membro della Convenzione Monnel, nelle sue \"Memorie di un prete regicida\", afferma che \u00c9l\u00e9onore e Robespierre erano segretamente sposati, e il loro matrimonio era stato organizzato da Saint-Just, cosa invece negata non solo da Charlotte, ma che non trova conferme in alcun documento, anche se la Duplay non si sposer\u00e0 mai, e dopo la morte di Maximilien verr\u00e0 chiamata \"la vedova Robespierre\".\nCome molti personaggi di potere, esercit\u00f2 un certo fascino sulle donne. Ne \u00e8 una testimonianza fra tante la lettera di una giovane di Nantes del 13 pratile anno II (1\u00ba giugno 1794): \"Dall\u2019inizio della rivoluzione sono stata innamorata di te, ma, essendo sposata, ho saputo vincere la mia passione. Oggi che sono una donna libera, in quanto ho perso mio marito nella guerra in Vandea, voglio dichiararmi, in presenza dell\u2019Essere Supremo\".\nDeputato dell'Assemblea costituente (1789-1791).\nGi\u00e0 al tempo del collegio, Robespierre non aveva mostrato interesse per alcuna confessione religiosa, come notarono con scandalo i suoi maestri, ma non per questo si riconosceva con lo scetticismo o il materialismo degli Enciclopedisti. Figlio del proprio tempo, aveva assimilato le idee dei \"philosophes\", avvicinandosi con convinzione alle idee di Rousseau, e riteneva che la religione svolgesse un'importante funzione sociale. Se essa rappresentava per lui soltanto un'illusione, riconosceva che quell'illusione poteva essere almeno una consolazione per le masse dei diseredati e degli umili. Al servizio di costoro aveva messo le risorse della sua eloquenza \u00abelegante e castigata\u00bb. Aveva difeso un'inserviente, accusata ingiustamente di furto da un abate solo perch\u00e9 non era sottostata ai suoi desideri, e la cameriera di Lazare Carnot, che si voleva privare di un\u2019eredit\u00e0. Con le sue memorie accademiche aveva denunciato i pregiudizi di chi condannava i figli per gli errori dei padri e gli abusi del sistema giudiziario, lassista con i forti e inesorabile con i deboli.\nCon tutto ci\u00f2, Robespierre sarebbe probabilmente rimasto un illuminato avvocato di provincia se la crisi dell\"'ancien r\u00e9gime\" non fosse rapidamente precipitata. Nel 1788 si apr\u00ec la campagna per l'elezione dei rappresentanti agli Stati generali, convocati per il maggio 1789, e Robespierre present\u00f2 la memoria \"\u00c0 la Nation art\u00e9sienne, sur la n\u00e9cessit\u00e9 de r\u00e9former les \u00c9tats d\u2019Artois\", nel quale criticava il sistema elettorale in vigore, che non garantiva un\u2019equa rappresentanza dei cittadini, sbilanciata a favore della classe nobiliare. Denunci\u00f2 anche i tentativi di alcuni nobili di presentarsi candidati per il Terzo Stato e le manovre dei notabili durante le assemblee elettorali con il pamphlet \"Les ennemis de la patrie d\u00e9masqu\u00e9s par ce qui s\u2019est pass\u00e9 dans l\u2019Assembl\u00e9e du Tiers \u00e9tat de la ville d\u2019Arras\".\nEletto tra i ventiquattro rappresentanti del Terzo Stato, il 25 marzo 1789 scrisse il Cahiers de dol\u00e9ances a favore della corporazione dei ciabattini, la pi\u00f9 povera e numerosa della provincia, e indirizz\u00f2 un \"Avis aux habitants de la campagne\", garantendosi un appoggio degli elettori della provincia di Arras sufficiente per essere scelto, il 26 aprile 1789, tra i dodici deputati dell\u2019Artois. A Versailles prese alloggio, con tre deputati contadini, nella locanda del \"Renard\", in rue Sainte-Elisabeth.\nNell\u2019Assemblea Costituente, Robespierre intervenne la prima volta il 18 luglio 1789; prese la parola sessantanove volte in quell\u2019anno, centoventicinque volte nel 1790 e ben trecentoventotto nei primi nove mesi del 1791. Prese parte al Giuramento della Pallacorda, con il quale il Terzo Stato si trasform\u00f2 in Assemblea nazionale costituente, e si iscrisse al Club bretone, destinato successivamente a diventare il noto Club dei Giacobini. Rimase a Versailles durante la presa della Bastiglia, ma il 17 luglio si rec\u00f2 a Parigi insieme a un centinaio di deputati per incontrare i patrioti che avevano preso parte all'insurrezione: \u00abHo visto la Bastiglia, mi ci ha condotto un reparto di quella valorosa milizia cittadina che l\u2019ha presa [...] Non potevo separarmi da questo luogo la cui vista suscita oggi in tutti i cittadini onesti soltanto soddisfazione e il pensiero della libert\u00e0\u00bb.\nNei suoi interventi relativi alla redazione della nuova Costituzione, si batt\u00e9 perch\u00e9 non fossero concessi privilegi. Il 21 settembre 1789 si oppose alla concessione al re del diritto di veto sulle leggi approvate dall\u2019Assemblea e, il 5 ottobre, dichiar\u00f2 che \u00abnessun potere pu\u00f2 stare al di sopra della nazione e nessun potere che emani dalla nazione pu\u00f2 imporre la sua censura alla Costituzione che la nazione si \u00e8 data\u00bb. Si oppose al sistema elettorale, formulato dall\u2019Assemblea, che divideva i cittadini in \u00abpassivi\u00bb, \u00abattivi\u00bb, ed \u00abelettori\u00bb, e che richiedeva che il deputato dovesse almeno possedere una propriet\u00e0 fondiaria e pagare un contributo di un marco d\u2019argento, che a suo dire avrebbe sostituito all\u2019aristocrazia del sangue l\u2019aristocrazia del denaro. A questo proposito, il 22 ottobre, dichiara all\u2019Assemblea che:\nQuando, nell'ottobre 1789, l'Assemblea Costituente trasfer\u00ec la propria sede da Versailles a Parigi, Robespierre prese alloggio in un appartamento sito al terzo piano del numero 8 (oggi n\u00ba 64) della rue de Saintonge, dove, dal 1790, l\u2019ufficiale dei dragoni e autore drammatico Pierre Villiers afferma - nel 1802 - di averlo servito come segretario. Continu\u00f2 a frequentare il Club bretone di Versailles, che intanto aveva mutato il proprio nome in quello di \"Soci\u00e9t\u00e9 des Amis de la Constitution\" e si un\u00ec anche all\u2019omologa \"Soci\u00e9t\u00e9\" di Parigi, pi\u00f9 nota con il nome di Club dei Giacobini, per il fatto di essere situata nei locali dell\u2019ex-convento dei Giacobini di rue Saint-Honor\u00e9, vicino alle Tuileries. Robespierre divenne presto il maggior animatore delle sedute del circolo e intrattenne rapporti con i gruppi patriottici della provincia parigina.\nAll'Assemblea nazionale Robespierre vot\u00f2 a favore, tra gli altri provvedimenti, della Costituzione Civile del Clero, dell'abolizione della tortura, dell\u2019uguaglianza dei cittadini di fronte alla legge, dell\u2019abolizione dei cosiddetti \"reati immaginari\" come l'omosessualit\u00e0 o l'eresia.\nIn questo periodo era contrario alla pena di morte, che molti volevano abolire, ma che alla fine rimase, e sar\u00e0 usata in modo massiccio nelle fasi successive della Rivoluzione, seppure in maniera egualitaria, con la ghigliottina come unica pena. Nel 1791 Robespierre si era pronunciato in questi termini, ispirandosi a Cesare Beccaria e al codice leopoldino del Granducato di Toscana (1786):\nLa fine della Costituente e la caduta della monarchia (1791-1792).\nIn seguito alla fuga a Varennes di Luigi XVI e della famiglia reale (20-21 giugno 1791), Robespierre inizialmente fu tra i promotori, al Club dei Giacobini, di una petizione per la revisione dell'ordinamento politico della nazione, che sottintendeva la soppressione della monarchia e l'istituzione della repubblica; la petizione, nata all'interno del Club dei Cordiglieri, port\u00f2 a una grave spaccatura in seno ai giacobini, con la conseguente scissione dell'ala moderata e monarchica che fond\u00f2 il partito dei Foglianti. Robespierre ritorn\u00f2 quindi sulle sue decisioni e non prese parte ai tumulti del Campo di Marte del 17 luglio, ma - in seguito alla repressione che ne deriv\u00f2 - prefer\u00ec per un breve periodo trovare riparo presso il giacobino Maurice Duplay, dove di l\u00ec a poco si sarebbe trasferito in via definitiva. In settembre, con la pacificazione derivante dall'amnistia concessa dal re in seguito alla definitiva approvazione della costituzione, propose in Assemblea la non ricandidabilit\u00e0 dei deputati della Costituente alla successiva Assemblea legislativa, in parte con l'obiettivo di evitare che il gruppo fogliante potesse acquisire eccessivo potere. La proposta fu approvata e gli valse la fama di integerrimit\u00e0 e incorruttibilit\u00e0.\nNel periodo della Legislativa, dopo un breve ritorno ad Arras, rifiutate le cariche pubbliche che gli erano state proposte, si impegn\u00f2 alla difesa della costituzione, fondando un proprio giornale, \"Le D\u00e9fenseur de la Constitution\", e animando le sedute del Club dei Giacobini, dove si schier\u00f2 contro l'ipotesi di una guerra all'Austria, rea di proteggere le forze degli \u00c9migr\u00e9, i monarchici che avevano lasciato la Francia e minacciavano l'invasione armata del paese. Tali posizioni lo videro comunque minoritario in seno ai Giacobini, schierati a maggioranza a favore del conflitto. Robespierre si scontr\u00f2 in particolare con il gruppo dei cosiddetti Girondini, guidato da Jacques Pierre Brissot, a cui il re avrebbe affidato per un breve tempo il governo nelle prime fasi della guerra della prima coalizione.\nOrmai convinto del tradimento della monarchia in seguito ai primi rovesci del conflitto (che aveva ampiamente previsto), fu tra gli ideatori - con Danton e Desmoulins - della Giornata del 10 agosto 1792 che port\u00f2 alla caduta di Luigi XVI, e si schier\u00f2 a favore dello scioglimento della Legislativa e della convocazione di elezioni per una Convenzione nazionale con lo scopo di dotare la Francia di un nuovo assetto politico, di tipo repubblicano. Nel settembre 1792 fu quindi eletto, primo nel collegio di Parigi, deputato dalla Convenzione.\nL'entrata nel Comitato di salute pubblica (1793).\nCon l'abolizione della monarchia, il 21 settembre 1792, e la nascita della Repubblica, il potere pass\u00f2 nelle mani della Convenzione nazionale. Nonostante l'impegno profuso da Robespierre nelle elezioni di settembre per contenere l'ascesa dei Girondini, furono questi ultimi in un primo momento a controllare la maggioranza della Convenzione. Tuttavia, con il crescere del malcontento popolare a Parigi, le difficili fasi della guerra e il tradimento del generale Dumouriez, vicino ai Girondini, Robespierre fu tra gli ispiratori insieme a Jean-Paul Marat e Jacques-Ren\u00e9 H\u00e9bert delle giornate dal 31 maggio al 2 giugno 1793, al termine delle quali i leader girondini furono epurati dalla Convenzione. La maggioranza pass\u00f2 quindi nelle mani dei Montagnardi, l'ala pi\u00f9 radicale vicina a Robespierre, Marat e Danton. Nel luglio 1793 Robespierre fu nominato membro del Comitato di salute pubblica, l'organo pi\u00f9 propriamente \"esecutivo\" della Convenzione, in seguito alla fuoriuscita di Danton, e ne assunse di fatto la leadership.\nIl periodo del Terrore (1793-1794).\nRobespierre, alla fine del 1792, chiese la condanna a morte di Luigi XVI, attuata il 21 gennaio 1793, come una misura eccezionale, in quanto egli era al tempo, in linea di massima, contrario alla pena capitale, anche se successivamente si convinse che andasse invece usata nel tempo della guerra e della rivoluzione: \nEntrato nel Comitato di salute pubblica, il 27 luglio 1793, in veste di suo rappresentante intraprese un\u2019azione politica volta ad alleviare la miseria delle classi pi\u00f9 umili e a recepire le indicazioni dei sanculotti. Seppure contrario alla guerra, fu tra i pi\u00f9 attivi nel rafforzare militarmente l'esercito repubblicano, attraverso provvedimenti di controllo dell\u2019economia, per esempio la razione minima sul pane, sul sale e sulla farina. Questi e altri provvedimenti sarebbero stati ripresi dalla Costituzione del 1793, sebbene questa non sia mai effettivamente entrata in vigore.\nPreoccupato dagli eventi bellici, dai tentativi contro-rivoluzionari e deciso a estirpare ogni residuo della monarchia e dell\u2019Ancien R\u00e9gime, decise di sostenere la politica del cosiddetto Terrore, decisa dal Comitato nel suo insieme, nel corso del quale si procedette all\u2019eliminazione fisica di tutti i possibili nemici della rivoluzione francese.\nIl 6 novembre 1793, Robespierre, intuendo la corruzione diffusa, annot\u00f2 nel suo diario che bisognava \"salvare l\u2019onore della Convenzione e della Montagna; distinguere tra i principali responsabili della corruzione e quelli che sono stati sviati per debolezza\".\nIl 14 novembre (24 brumaio) 1793, Fran\u00e7ois Chabot rivel\u00f2 a Robespierre un complotto politico-finanziario in cui erano implicati esponenti politici, aziende, banchieri e governi esteri, il cosiddetto \"scandalo della Compagnia Francese delle Indie Orientali\".\nChabot rifer\u00ec che Robespierre, pur volendo cominciare i processi, gli consigli\u00f2 di rivolgersi al Comitato di sicurezza generale e di risparmiare i \"patriotes\", cio\u00e8 i Giacobini pi\u00f9 fidati. Tra i Giacobini inizi\u00f2 una battaglia politico-giudiziaria. Molti furono gli arrestati tenuti in carcere senza interrogatorio. L\u2019anno seguente, Chabot fin\u00ec ghigliottinato, assieme a Fabre d\u2019\u00c9glantine, uno dei realizzatori del calendario rivoluzionario francese.\nRobespierre e le leggi terroristiche.\nIl numero delle vittime causate dal periodo del Terrore \u00e8 quantificabile con difficolt\u00e0. Aurelio Musi ne conta 16.594. Secondo altri storici, i morti sarebbero stati 70.000, prevalentemente appartenenti alla media borghesia. Altri ancora parlano, con le approssimazioni del caso, di circa 35.000 esecuzioni, delle quali ben 12.000 senza processo. La metodica cancellazione di ogni forma di dissenso fu eseguita anche mediante l\u2019incarcerazione di circa 100.000 persone, alcuni studiosi arrivano addirittura a stimarne 300.000, soltanto perch\u00e9 sospettate di attivit\u00e0 controrivoluzionaria.\nVa ricordato che la Rivoluzione, secondo la sensazione di molti suoi sostenitori, era attaccata sia dall\u2019estero che internamente e che Robespierre non deteneva affatto un potere assoluto e dittatoriale, ma solo una maggiore autorit\u00e0 morale in quanto leader della fazione maggioritaria; \u00e8 altres\u00ec difficile comprendere, data la sua propensione iniziale contro la pena capitale per principio, il perch\u00e9 di un cambiamento cos\u00ec netto da permettere ai tribunali di applicare processi sommari in gran numero, e quanto ne fosse davvero responsabile personalmente; senza dubbio non fu a conoscenza di ogni condanna, n\u00e9 la ordin\u00f2 (come affermarono i suoi nemici), ma non vide o non volle vedere la degenerazione in atto nei principi rivoluzionari, o forse ritenne questa fase indispensabile per la rigenerazione di un sistema ritenuto completamente corrotto. Egli riteneva che senza un\u2019educazione del popolo, la sola repressione sarebbe stata completamente inutile, perch\u00e9, afferm\u00f2 \u201cL\u2019immoralit\u00e0 \u00e8 la base del dispotismo, come la virt\u00f9 \u00e8 l\u2019essenza della Repubblica. Il terrore senza la virt\u00f9 \u00e8 funesto\u201d. Il suo voto personale cont\u00f2 sempre, comunque, solo 1/12 di quelli dell\u2019intero Comitato, in caso i suoi l'avessero messo in minoranza, n\u00e9 Robespierre disponeva di un esercito personale con cui imporre un regime. Queste misure drastiche erano quindi considerate necessarie dall\u2019intero Comitato e anche dalla Convenzione, pi\u00f9 che decise dall'Incorruttibile. In particolare, fu l\u2019atteggiamento di Jacques-Ren\u00e9 H\u00e9bert - cambiato dopo la morte di Jean-Paul Marat, il 13 luglio 1793, e la crisi dell\u2019estate - che divenne sempre pi\u00f9 radicale. Anche lo stesso Marat era stato considerato il principale artefice dell\u2019istituzione del Terrore e della strage dei Girondini, e questo fu il motivo del suo assassinio da parte di Charlotte Corday, che intendeva vendicare i suoi compagni di lotta.\nTra le persone ghigliottinate durante questo periodo, con sentenze pronunciate in gran parte dai comitati rivoluzionari creati da Georges Jacques Danton, vi furono nobili come la regina Maria Antonietta d\u2019Asburgo-Lorena (alcuni oggetti della regina, tra cui un libro di preghiere con annotazioni a mano, furono trovati nei cassetti di Robespierre) e il chimico Antoine-Laurent de Lavoisier, oltre che rivoluzionari come lo stesso Danton, leader dei Giacobini Moderati e avvicinatosi agli Indulgenti, considerato troppo moderato e favorevole ad una conciliazione con i Girondini e i monarchici costituzionali, seguito da Camille Desmoulins e, pi\u00f9 tardi, Chaumette ed H\u00e9bert, tutti capi popolari, e il duca Filippo d\u2019Orl\u00e9ans, soprannominato \"Filippo \u00c9galit\u00e9\" (uguaglianza), nobile e cugino del re - che aveva appoggiato la rivoluzione e votato a favore della condanna a morte del re - nonch\u00e9 padre del futuro re Luigi Filippo. Per questi eventi si disse che \"la Rivoluzione divora i suoi figli\".\nInoltre, fu decapitata Olympe de Gouges, fondatrice del Centre Soc\u00ecal e Girondina, che si batteva attivamente per i diritti delle donne e aveva difeso Maria Antonietta, mentre il girondino Marchese di Condorcet, matematico e filosofo, venne arrestato e si suicid\u00f2 in carcere. Dopo la morte di Danton, Robespierre divenne il membro pi\u00f9 importante del Comitato di Salute Pubblica.\nRobespierre contro Arrabbiati, Hebertisti e Indulgenti.\nLe giornate del 4 e 5 settembre 1793, in cui i sanculotti invasero la Convenzione e le imposero l\u2019applicazione delle rigide misure del Terrore, furono un successo personale per H\u00e9bert e una sconfitta per il pi\u00f9 moderato Robespierre. I rappresentanti in missione, che in gran parte avrebbero contribuito a rovesciare Robespierre - molti fecero carriera nel Direttorio e in epoca napoleonica - approfittando dell\u2019avere carta bianca dal Comitato, si macchiarono di stragi di civili nella guerra di Vandea e nei vari luoghi di scontro: Carrier a Nantes, Collot d'Herbois e Fouch\u00e9 (futuro capo della polizia politica di Napoleone) a Lione, Tallien a Bordeaux, Barras e Fr\u00e9ron a Tolone. Nel frenare gli eccessi dei rappresentanti, si distinse il fratello minore Augustin. Saputo tutto, Robespierre li richiam\u00f2 immediatamente a Parigi, minacciandoli di sanzioni e processi. Tuttavia, la Convenzione riusc\u00ec temporaneamente a non farli giudicare. L'Incorruttibile era da sempre contrario alla guerra, anche per esportare la Rivoluzione \"sulla punta delle baionette\", in quanto \"nessuno ama i missionari armati\" e, secondo lo storico Albert Mathiez, \"Robespierre rappresent\u00f2, nel periodo del Terrore, la moderazione, l\u2019indulgenza e l\u2019onest\u00e0\". Dal settembre 1793 al gennaio 1794, gli Arrabbiati, seguaci dell\u2019ex prete costituzionale Jacques Roux, e gli H\u00e9bertisti (o \"esagerati\") sottomisero la Convenzione ad una pressione continua, e gli ultimi sollecitarono la Legge dei Sospetti, con cui si poteva condannare a morte senza un vero processo, e la Legge del Massimo Generale in materia economica, mentre i giacobini erano in difficolt\u00e0, accerchiati politicamente tra molti fronti diversi.\nRobespierre riusc\u00ec infine ad imporre la sua linea, e i giacobini fecero eliminare i capi pi\u00f9 temuti delle fazioni rivali.\nDurante il Terrore, come accennato, fu ghigliottinato anche H\u00e9bert, accusato di estremismo con le sue proposte proto-comuniste che allontanavano il sostegno della borghesia - l'asse portante della Rivoluzione - che cadde vittima delle leggi sui processi sommari che lui stesso aveva voluto con forza. Roux, sostenitore dell\u2019abolizione della propriet\u00e0 privata, socialista e quasi anarchico, si suicid\u00f2 in prigione dopo l\u2019arresto.\nIl 4 febbraio 1794, Robespierre riusc\u00ec ad ottenere l'abolizione della schiavit\u00f9 nelle colonie francesi, con un voto della Convenzione, obiettivo che si prefiggeva con alterne vicende dal 1789, ma che non era mai riuscito a realizzare.\nRobespierre riusc\u00ec alla fine a ricompattare il governo, ma la situazione gli stava sfuggendo di mano, diventando ingovernabile.\nA causa di ci\u00f2, Robespierre, che non era mai stato n\u00e9 un estremista n\u00e9 un violento, divenne contrario a ogni affievolimento del processo rivoluzionario e a ogni tentativo moderato: fu per questo soprannominato \"l'Incorruttibile\", dalla fine del 1790, da Camille Desmoulins. Alla fine, forse consapevole dei complotti che si stavano preparando contro il suo governo, concesse il suo assenso e sostenne una legge pi\u00f9 radicale e repressiva nei confronti dei \"nemici della Rivoluzione\", la cosiddetta Legge del 22 pratile anno II, richiesta da Bertrand Bar\u00e8re (uno dei Termidoriani) il punto massimo della legislazione d\u2019emergenza rivoluzionaria, che eliminava gli appelli dai tribunali. Robespierre e il suo gruppo dirigente erano consapevoli della gravit\u00e0 di queste leggi, ma le ritennero il male minore, di fronte alla prospettiva della fine della Repubblica, come afferm\u00f2 Saint-Just: \"Tutto ci\u00f2 che sta succedendo \u00e8 orribile, ma necessario\".\nGli attentati e il temporaneo ritiro dalla Convenzione.\nRobespierre era ormai ritenuto il capo del governo rivoluzionario. Lui, Saint-Just e Couthon erano considerati i triumviri della Francia. Egli, inoltre, assumeva sempre pi\u00f9 un atteggiamento di superiorit\u00e0 e distacco. Il capo giacobino sopportava male le critiche che gli erano rivolte di ambizione e di aspirazione alla dittatura. Scarsamente portato ai rapporti sociali, con la sua diffidenza e intransigenza verso tutti, nemici della rivoluzione e colleghi politici, rischiava di isolarsi e di inimicarsi gli altri componenti della fazione montagnarda.\nTuttavia, conscio dell\u2019odio che la Convenzione Nazionale arriv\u00f2 per\u00f2 a provare per lui nel periodo finale del governo montagnardo-giacobino, durante il cosiddetto Grande Terrore, era convinto che il suo destino fosse nelle mani dell\u2019esercito francese, che avrebbe ristabilito l\u2019autorit\u00e0 dei Giacobini, dato che avrebbe significato la vittoria della linea di Robespierre e la salvezza della Rivoluzione dai tentativi dei monarchici. Paradossalmente, fu invece proprio la vittoria dell\u2019esercito repubblicano a Fleurus, in Belgio, contro l\u2019armata alleata di Inghilterra, Paesi Bassi ed Austria, il 26 giugno 1794, a contribuire alla fine dell\u2019Incorruttibile. La tensione nel Comitato era molto alta, secondo Barras, Collot d'Herbois colp\u00ec con un pugno Robespierre nel corso di una discussione molto vivace e costringendo quest\u2019ultimo a prendere le distanze da quel momento dal Comitato ove era in minoranza..Scampato a numerosi attentati, come quelli ad opera dei realisti C\u00e9cile Renault ed Henri Admirat (il quale fer\u00ec invece Collot d'Herbois, che qualcuno ritenne implicato), spesso minacciato dai rivali politici, fin\u00ec per non partecipare pi\u00f9 alle riunioni della Convenzione, comparendo raramente al Comitato e al Club, fino a quasi gli ultimi giorni, quando si prepar\u00f2 ad attaccare pubblicamente coloro che avevano \"disonorato la Repubblica\", i corrotti e i rappresentanti in missione accusati di eccessiva violenza.\nDurante i quarantatr\u00e9 giorni della sua assenza dalla vita pubblica, i pi\u00f9 sanguinosi del Grande Terrore, Robespierre, come riferiscono le guardie che lo sorvegliavano a distanza, viveva in casa Duplay e girava per le strade di Parigi senza scorta, passeggiando in campagna, con la sola compagnia del suo cane, e sedeva a lungo in riva alla Senna, immobile, meditando o assorto nei suoi pensieri. Oltre al cane Brount, ritratto con lui in alcuni dipinti, Robespierre possedeva inoltre un pappagallo che era ancora in vita nel 1854 e di propriet\u00e0 di Madame Le Bas (la sorella di \u00c9l\u00e9onore Duplay).\nIl ritorno sulla scena e il piano dei Termidoriani.\nRobespierre ritorn\u00f2 a farsi vedere al Comitato il 23 di luglio.\nFinito il clima eccezionale di guerra, si era delineato quindi nella Convenzione un complotto per eliminare Robespierre. Il governo rivoluzionario del Comitato di Salute Pubblica, dominato da Robespierre, Saint-Just e Couthon, si era configurato sempre pi\u00f9 come sistema di potere ristretto dittatoriale al servizio di un'idea di Repubblica basata sull\u2019eguaglianza civile e soprattutto economica che, in realt\u00e0, non era appoggiata neppure dalle classi sociali pi\u00f9 deboli, ormai stanche del Terrore. L\u2019astratta incorruttibilit\u00e0 di Robespierre, la sua scarsa elasticit\u00e0 e la sua decisione di attaccare i suoi colleghi dei comitati proprio nel momento in cui sembravano disposti ad un compromesso, contribu\u00ec fortemente, facilitando il formarsi contro di lui di un'eterogenea coalizione, a far crollare subitaneamente il governo rivoluzionario terroristico-giacobino, quelli che sarebbero stati chiamati Termidoriani, dall\u2019omonimo colpo di Stato avvenuto nel mese di Termidoro. Tra questi vi erano molti Giacobini (molti di loro gi\u00e0 coinvolti con le stragi di civili come rappresentanti in missione) come Jean-Lambert Tallien con la sua amante e futura moglie Teresa Cabarrus (soprannominata poi \u201cNostra Signora del Termidoro\u201d), da lui fatta liberare dal carcere, il futuro leader del Direttorio Paul Barras (anch\u2019egli molto amico della Cabarrus), Collot d\u2019Herbois, Louis-Marie-Stanislas Fr\u00e9ron ma anche l\u2019ex hebertista Joseph Fouch\u00e9 con i moderati della Pianura Fran\u00e7ois-Antoine de Boissy d\u2019Anglas e, soprattutto, il potente abate Emmanuel Joseph Siey\u00e8s (autore di parte del progetto di Costituzione del 1789), \"eminenza grigia\" del gruppo rivoluzionario e gi\u00e0 forte sostenitore del Terrore, dopo essersi avvicinato ai Giacobini successivamente al 1792.\nPolitiche in materia religiosa.\nLa lotta per la libert\u00e0 di culto.\nIl 10 novembre 1793, la Convenzione aveva partecipato alla festa della Ragione in Notre-Dame sconsacrata o, meglio, profanata. Tutte le chiese di Parigi vennero chiuse e ci furono assalti ai beni ecclesiastici ed episodi di violenza ad opera di hebertisti e sanculotti.\nIl 21 novembre, Robespierre afferm\u00f2 che \"L'ateismo \u00e8 aristocratico\", proseguendo l'accusa dicendo che, con il pretesto di distruggere la superstizione, alcuni volevano fare dell\u2019ateismo una specie di religione, pertanto bisognava opporsi a coloro che \"pretendono di turbare la libert\u00e0 dei culti in nome della libert\u00e0 e di attaccare il fanatismo con un nuovo fanatismo\". Concluse: \"Proscrivere il culto? La Convenzione non ha mai fatto questo passo temerario n\u00e9 mai lo far\u00e0\". Nonostante questo, il cattolicesimo verr\u00e0 di fatto bandito per molti mesi.\nIl 28 novembre ritorn\u00f2 sull\u2019argomento al Club dei Giacobini, opponendosi all\u2019idea che \"un popolo religioso non pu\u00f2 essere repubblicano\". \"Non tollereremo che si innalzi lo stendardo della persecuzione contro alcun culto\" \u00e8 la chiusura del discorso.\nIl 6 dicembre 1793, Robespierre far\u00e0 votare alla Convenzione un decreto in cui \u00e8 stabilito che \"La Convenzione Nazionale proibisce qualsiasi violenza o minaccia contraria alla libert\u00e0 dei culti\".\nIl 16 dicembre, Robespierre respinge la proposta di Bourdon de l\u2019Oise, che voleva espellere dal Club dei Giacobini tutti i preti, anche se costituzionali.\nIl culto dell'Essere Supremo.\nTuttavia, Robespierre, temendo l\u2019influenza e il ritorno delle masse alla religione cattolica, che egli stesso aveva fatto tornare legale con il ristabilimento della libert\u00e0 religiosa, proclam\u00f2 religione di Stato il culto laico e deista dell\u2019 \"Essere Supremo\", basato sulle teorie di Rousseau, e in parte di Voltaire, ma il suo decreto gli attir\u00f2 l\u2019ostilit\u00e0 sia dei cattolici sia degli atei.. Robespierre prese anche le difese del clero costituzionale, i religiosi che si erano opposti ai preti refrattari, giurando fedelt\u00e0 alla Repubblica, e accett\u00f2 anche l\u2019invito di una famiglia amica di tenere a battesimo il loro bambino, segno della sua volont\u00e0 di conciliazione con i cattolici repubblicani. Molti atei e coloro che gli rimproveravano la sua spiritualit\u00e0 rousseauiana, spesso lo ridicolizzavano a parole. Anche Condorcet, portavoce dei salotti illuministi, enciclopedista e scettico verso il deismo, aveva affermato che \"Robespierre \u00e8 un prete e non sar\u00e0 mai altro che un prete\".\nNelle intenzioni di Robespierre, il culto dell\u2019Essere Supremo avrebbe dovuto celebrare l\u2019unit\u00e0 nazionale e favorire la pacificazione, con la vittoria in guerra e la possibile fine del periodo di emergenza del Terrore.\nSe la precedente scristianizzazione aveva di fatto proibito ogni culto, soprattutto quello cattolico, tranne la celebrazione simbolica della Dea Ragione, ponendo sui cimiteri la scritta: \"La morte \u00e8 un sonno eterno\", il nuovo culto nazionale tentava una conciliazione tra opposte visioni. Robespierre fece votare una legge sul riconoscimento di questa nuova forma di spiritualit\u00e0, in cui si affermava all\u2019articolo 1 che \"il popolo francese riconosce l\u2019Essere Supremo e l\u2019immortalit\u00e0 dell\u2019anima\". La frase venne apposta anche su molte chiese, riconvertite a templi della Ragione o dell\u2019Essere Supremo, senza che vi si celebrasse alcun culto. Gli articoli 2 e 3, infatti, dichiaravano che \"il solo culto che si conviene all\u2019Essere Supremo \u00e8 la pratica dei doveri dell\u2019uomo\", cio\u00e8 l\u2019odio verso i tiranni, il rispetto dei deboli, la pratica della giustizia, ecc. Gli altri articoli confermano la libert\u00e0 di culto e la laicit\u00e0, ma puniscono gli assembramenti aristocratici e le istigazioni fanatiche. Per Robespierre si trattava di una \"religione naturale\", un culto razionale, con istituzione di feste consacrate alle virt\u00f9 civiche, con lo scopo, secondo lui, \"di sviluppare il civismo e la morale repubblicana\".\nIl culto dell\u2019Essere Supremo fu un culto eminentemente deista, influenzato dal pensiero dei filosofi del secolo dei Lumi, e concepiva una divinit\u00e0 che non interagisce con il mondo naturale e non interviene nelle faccende terrene degli uomini, e si concretizz\u00f2 in una serie di feste civiche, destinate a riunire periodicamente i cittadini e a \"rifondare\" la Citt\u00e0 attorno all\u2019idea divina, ma soprattutto a promuovere valori sociali e astratti come l\u2019Amicizia, la Fraternit\u00e0, il Genere Umano, l\u2019Infanzia, la Giovent\u00f9 o la Gioia.\nL'8 giugno 1794 (il 20 pratile), Robespierre e altri deputati celebrarono la Festa dell\u2019Essere Supremo al Campo di Marte. L\u2019Incorruttibile svolse una specie di ruolo di \"sacerdote\" del nuovo culto, guidando una processione che segn\u00f2 l\u2019apogeo del suo prestigio, ma anche l\u2019inizio della sua fine. Molti deputati lo insultarono e lo minacciarono apertamente. Questa fase coincise con il suo temporaneo ritiro dalla Convenzione.\nLa caduta.\nVenuto meno il pericolo di un\u2019invasione straniera, le misure eccezionali, emanate durante il Terrore, iniziarono a sembrare eccessive e i loro responsabili a essere malvisti, anche perch\u00e9 il crescente clima di terrore faceva s\u00ec che chiunque si sentisse un possibile bersaglio e futura vittima, in particolare dopo che era stato ghigliottinato anche Danton, uno dei capi pi\u00f9 accesi e popolari. Tale cambiamento di situazione internazionale assicur\u00f2 un ampio sostegno al colpo di Stato organizzato dagli avversari politici di Robespierre anche all\u2019interno dell\u2019Assemblea della Convenzione.\nRobespierre distingueva tra governo costituzionale, che protegge una Repubblica, e governo rivoluzionario, che deve costruirla.\nSecondo Ren\u00e9 Levasseur, \"lungi dal chiedere la fine del Governo rivoluzionario, come qualcuno ha detto, egli raccomand\u00f2 di mantenerlo, pur insistendo che venisse epurato dei furfanti e dei traditori che si erano infiltrati nelle sue file. Quanto al terrore, egli voleva che se ne alleggerisse il peso nei confronti del popolo, ma che diventasse pi\u00f9 giusto e pi\u00f9 severo verso gli aristocratici e i nemici della civica virt\u00f9\".\nI nemici di Robespierre misero in giro voci diffamatorie sul fatto che volesse restaurare la monarchia costituzionale istituita nel 1791, ponendo sul trono il delfino Luigi Carlo (Luigi XVII), di nove anni, allora prigioniero dopo l\u2019esecuzione della regina Maria Antonietta nel 1793, e nominare s\u00e9 stesso reggente del regno, o che volesse direttamente \"farsi re\" come Cesare, sposando la sorella maggiore del delfino, la principessa Maria Teresa Carlotta, anche lei prigioniera. Altri lo calunniarono, dicendo avesse finanziato Catherine Th\u00e9ot, un\u2019anziana predicatrice nota per diffondere una profezia secondo cui Robespierre era un nuovo Messia, e coinvolta a livello popolare nelle cerimonie del culto dell'Essere Supremo. Dopo quattro settimane di assenza, finalmente, il 26 luglio 1794, Robespierre si present\u00f2 alla Convenzione, dove tenne un discorso di pi\u00f9 di due ore. Egli ammon\u00ec sulla possibilit\u00e0 di una cospirazione contro la Repubblica, minacci\u00f2 alcuni deputati che avevano, a suo parere, agito ingiustamente e avevano ecceduto nei loro poteri e che andavano dunque puniti, infine sugger\u00ec che il Comitato di salute pubblica e quello della sicurezza generale, suo avversario da molto tempo, fossero rinnovati.\nTali velate minacce crearono grande agitazione nella Convenzione. Robespierre non aveva fatto nomi e ci si chiese chi fossero i deputati destinati ad essere puniti. Tutti erano peraltro sorpresi che l\u2019Incorruttibile imputasse il terrore agli eccessi di quel Comitato di Salute Pubblica di cui lui stesso era membro.\nLa maggioranza del Comitato di Salute Pubblica era determinata ad agire prontamente. La Convenzione, di primo acchito, mossa dall\u2019eloquenza di Robespierre, approv\u00f2 la sua mozione:\nRobespierre, privo dell'appoggio della maggioranza della Comune parigina, disse a Jacques-Louis David l'8 termidoro che \u00abse bisogna soccombere, ebbene, amici miei, mi vedrete bere la cicuta con calma\u00bb. David lo sostenne: \u00abio la berr\u00f2 con te\u00bb. Il giorno dopo Robespierre sar\u00e0 arrestato ma David era assente dalla Convenzione perch\u00e9 malato, dir\u00e0, bench\u00e9 Bertrand Bar\u00e8re, uno dei congiurati termidoriani, nelle sue memorie afferma di averlo dissuaso dall'andare all'Assemblea, salvandogli di fatto la vita.\nIl giorno successivo, il 27 luglio, o secondo il calendario rivoluzionario il 9 Termidoro, a dimostrazione che il clima era decisamente cambiato, quando Saint-Just, molto vicino a Robespierre, inizi\u00f2 a parlare alla Convenzione, fu continuamente interrotto da violente proteste. Jean-Lambert Tallien (spinto da una drammatica lettera dell'amante detenuta Teresa Cabarrus), Billaud-Varenne e Vadier attaccarono nuovamente Robespierre e numerose furono le grida di \"Abbasso il tiranno!\".\nQuando Robespierre esit\u00f2 nel replicare a questi attacchi, si alz\u00f2 il grido \"C'est le sang de Danton qui t\u2019\u00e9touffe\" (\u00c8 il sangue di Danton che ti soffoca). Segu\u00ec una rissa in cui Tallien sguain\u00f2 un pugnale e minacci\u00f2 Robespierre in mezzo alla Convenzione.\nRobespierre tent\u00f2 invano di continuare a parlare, ma, alle cinque del pomeriggio, lui, Couthon e Saint-Just, con due altri giovani deputati, il fratello minore Augustin de Robespierre e Philippe-Fran\u00e7ois-Joseph Le Bas, gli unici rimasti nella convenzione a sostenere Robespierre, furono dichiarati fuorilegge e decaduti dal voto assembleare, e arrestati. Robespierre ebbe parole di rassegnazione prima di essere arrestato: \"La Repubblica \u00e8 perduta\u2026 i briganti trionfano\".\nEsecuzione e conseguenze in Francia.\nNessuna prigione accett\u00f2 per\u00f2 di incarcerarlo e, nelle ore successive, Robespierre si ritrov\u00f2 libero grazie ad una sortita di Saint-Just, con gli altri suoi sostenitori e fu condotto dalle truppe della Comune di Parigi all\u2019H\u00f4tel de Ville, dove fu raggiunto dai suoi fedeli, guidati da Payan e Coffinhal.\nErano tuttavia passati i giorni in cui la Comune poteva dettar legge alla Convenzione. Il Club, spinto da Collot d'Herbois e Bar\u00e8re, non mand\u00f2 i propri rappresentanti al Comune. I sanculotti erano stanchi e avrebbero agito di malavoglia, pensando che la fine del governo giacobino avrebbe favorito lo sblocco dei salari. Alla notizia della liberazione di Robespierre, la Convenzione si riun\u00ec nuovamente e dichiar\u00f2 fuori legge i membri della Comune e i deputati da questi liberati. La Guardia nazionale, sotto il comando di Barras, ebbe grandi difficolt\u00e0 nel raggiungere l\u2019H\u00f4tel de Ville.\nNella mattinata del 28 luglio 1794, le Guardie Nazionali fedeli alla Convenzione, si impadronirono, senza trovare ulteriore resistenza, dell\u2019H\u00f4tel de Ville e arrestarono numerosi dirigenti giacobini fedeli a Robespierre, tra cui nuovamente Saint-Just, il paraplegico Couthon, Le Bas, poco dopo suicida con un colpo di pistola, e Augustin, il quale, nel tentativo di sfuggire alla cattura, si gett\u00f2 dalla finestra sul selciato, dove fu raccolto in fin di vita. Su ci\u00f2 che successe a Maximilien le opinioni degli storici divergono.\nC\u2019\u00e8 chi sostiene che egli cerc\u00f2 di opporre resistenza, ma un colpo di pistola, sparato dal gendarme Charles-Andr\u00e9 Merda, gli fracass\u00f2 la mascella. Altri storici, fra cui Thomas Carlyle e, soprattutto, Albert Mathiez, accreditano la tesi del tentato suicidio. Altra ipotesi quella dello sparo accidentale dell\u2019arma impugnata dallo stesso Robespierre per propria difesa, nel momento in cui lo stesso cadde in terra nei momenti concitati della tentata fuga per le scale del palazzo. A capo delle guardie vi era L\u00e9onard Bourdon, ex hebertista, che aveva avuto contrasti con Robespierre all\u2019epoca della campagna per l\u2019ateismo di stato, sostenuto da Bourdon contro Robespierre.\nI chirurghi, incaricati di bendargli la mascella rotta, per evitare che non potesse essere ghigliottinato perch\u00e9 infermo, riferirono che l\u2019Incorruttibile non emise un lamento, bench\u00e9 il dolore fisico dovesse essere molto forte, per una frattura di quel genere. Per tutto il tempo, Robespierre continu\u00f2 a guardare in alto, in un atteggiamento quasi mistico, mentre diversi termidoriani lo insultavano.\nTutti i prigionieri catturati, una ventina, vennero condotti alla Conciergerie per un formale atto di riconoscimento da parte del presidente del Tribunale rivoluzionario, il temuto pubblico ministero Antoine Quentin Fouquier-Tinville, e quindi inviati, senza processo, dopo circa quattordici ore dalla cattura, alla ghigliottina in Place de la R\u00e9volution, tra la folla esultante per la fine del tiranno Robespierre. Sia Augustin che Maximilien erano moribondi. Robespierre era ferito e fortemente frastornato, con una vistosa fasciatura alla mascella, e pare avesse anche la febbre molto alta. Un testimone oculare, Desessarts, afferm\u00f2 che era in condizioni pietose: \"Il suo volto era in parte coperto da panni sporchi e insanguinati. Quel poco che si vedeva dei suoi tratti era orribilmente sfigurato. Non dava alcun segno di sensibilit\u00e0. I suoi occhi erano chiusi, si aprirono solo quando fu trascinato verso il patibolo\". In tutto il tragitto verso l'esecuzione non disse una parola, solo ebbe un forte grido di dolore quando gli tolsero la fasciatura per salire ed essere messo sulla ghigliottina. La mascella per\u00f2, ormai fracassata, si stacc\u00f2 dalla parte destra, e Robespierre perse grandi quantit\u00e0 di sangue. Gli esecutori, viste le condizioni in cui si trovava, ormai moribondo, affrettarono cos\u00ec il procedimento.\nLa stessa sorte tocc\u00f2, il giorno dopo, ad altri ottanta seguaci di Robespierre, facendo quindi diminuire nettamente l\u2019influenza giacobina in Francia.\nIl corpo di Robespierre, come quello degli altri giustiziati, dopo che le loro teste erano state mostrate al popolo com\u2019era uso, fin\u00ec in una fossa comune del Cimitero degli Errancis, cosparso di calce viva. L\u2019ossario del cimitero verr\u00e0 traslato da Luigi XVIII nelle cosiddette Catacombe di Parigi, dove, tra migliaia di resti, \u00e8 probabile si trovino tuttora quelli dell\u2019Incorruttibile.\nLa scultrice Marie Tussaud, fondatrice del celebre museo delle cere \"Madame Tussauds\", esegu\u00ec un calco mortuario della testa di Robespierre, realizzandone un modello in cera (fornendo la base per molte ricostruzioni). Nel 2013, basandosi su questo modello, alcuni ricercatori hanno ricostruito, con tecniche di antropologia forense, il presunto vero volto di Robespierre (perlomeno quello che aveva poco prima di morire), rivelando che, come quello di Danton, era segnato dal vaiolo che colp\u00ec regolarmente la Francia nel XVIII secolo. L\u2019Incorruttibile avrebbe sofferto di altre patologie, tra cui la sarcoidosi, una malattia del sistema immunitario, ad eziologia non chiara, che causa vari sintomi, descritti da testimoni dell\u2019epoca, come problemi alla vista, sangue dal naso, astenia, frequenti ulcere alle gambe e lesioni della pelle del volto. La diagnosi retrospettiva \u00e8 stata quella di sarcoidosi diffusa, con compromissione degli occhi, delle vie respiratorie, del fegato e del pancreas.\nCon la morte di Robespierre fin\u00ec il periodo del Terrore giacobino e inizi\u00f2 il governo dei Termidoriani, tra cui vi erano, oltre agli ex giacobini come Barras e Tallien e qualche hebertista, anche molto pi\u00f9 estremi di Robespierre tra cui Louis-Marie-Stanislas Fr\u00e9ron e Joseph Fouch\u00e9, riciclatisi come moderati e uomini d\u2019ordine, molti ex indulgenti dantoniani, membri della Pianura come Emmanuel Joseph Siey\u00e8s e alcuni sopravvissuti girondini e realisti, espressione della borghesia moderata e che diedero corso per un certo periodo al cosiddetto Terrore bianco, volto ad eliminare gli oppositori e segnatamente i giacobini; emisero numerose condanne a morte, come numero quasi pari alle precedenti, diffamando ogni azione politica di Robespierre e dei giacobini, e vi furono stragi sommarie e omicidi di presunti giacobini. Il club venne messo fuori legge a novembre (con esso diversi giacobini congiurati), anche se non cess\u00f2 le sue attivit\u00e0, anche utilizzando altri nomi, in Francia e nelle cosiddette repubbliche sorelle di qualche anno dopo. La maggioranza della nazione accolse con favore la caduta di Robespierre e dei giacobini. Essa ritenne che questo momento decisivo segnasse la fine del rigore e dell\u2019estremismo del governo rivoluzionario e del Terrore. La coalizione che aveva eliminato Robespierre ben presto si disgreg\u00f2 e furono le correnti moderate della Convenzione, affiancati da Tallien, Fr\u00e9ron e Rov\u00e8re, che dominarono il periodo termidoriano. Sorsero nuovi giornali aderenti alla nuova situazione politica, ricomparvero speculatori e finanzieri.\nSolo una minoranza della piccola borghesia e dell\u2019artigianato, impegnata nel governo rivoluzionario in periferia e nei club, comprese l\u2019importanza della caduta di Robespierre e della vittoria dei moderati della Convenzione. In questi ambienti, l\u2019amarezza, la preoccupazione e la disperazione furono diffusi. Alcuni patrioti si suicidarono, ad Arras e a N\u00eemes si parl\u00f2 di marciare in aiuto di Robespierre. La madre della Duplay, arrestata con gli altri familiari, si impicc\u00f2 in cella. Alcuni rifiutarono di credere alle notizie. I Termidoriani avevano ora il potere e la forza per dominare la situazione e repressero facilmente le opposizioni dei partigiani di Robespierre in tutta la nazione. Si procedette ad arresti ed epurazioni immediate contro i cosiddetti \"bevitori di sangue\", identificati con i giacobini pi\u00f9 vicini a Robespierre.\nValutazioni storiche della figura di Robespierre.\nRobespierre rimane una figura storica molto controversa, ma che ha comunque affascinato gli storici, non soltanto francesi. Lo storico Albert Soboul, ad esempio, ha sottolineato la bont\u00e0 delle sue riforme, ma ha anche ricordato la sua severit\u00e0 durante il periodo del Terrore. Simon Schama invece punta il dito contro i collaboratori di Robespierre, e rimprovera all\u2019Incorruttibile l\u2019estremizzazione del concetto rivoluzionario. Il contemporaneo Honor\u00e9 Gabriel Riqueti de Mirabeau disse di lui: \"Quest\u2019uomo andr\u00e0 lontano, perch\u00e9 egli crede in tutto ci\u00f2 che dice\".\nContribu\u00ec alla diffusione del pensiero di Robespierre anche il rivoluzionario italo-francese Filippo Buonarroti, suo sostenitore, che lasci\u00f2 la Francia dopo la cospirazione di Babeuf. Buonarroti sostenne che \"il popolo non ha mai avuto un amico pi\u00f9 devoto e sincero. Grandi sforzi sono stati fatti per infangare la sua memoria; ora lo si accusa di aver mirato alla dittatura, ora lo si ritiene responsabile di ogni necessaria misura di rigore presa dal governo rivoluzionario. Ma felici, diciamo, sarebbero state la Francia e l\u2019umanit\u00e0 se Robespierre fosse stato un dittatore e avesse potuto porre in atto le sue grandi riforme\" e \"nella Convenzione tocc\u00f2 a Robespierre combattere simultaneamente il realismo, la cupidigia borghese e l\u2019immoralit\u00e0 degli uomini pubblici. Sua costante preoccupazione fu di riformare sia i comuni sia l\u2019ordine sociale creando istituzioni che servissero da base al maestoso edificio dell\u2019uguaglianza e della repubblica popolare\".\nSecondo uno dei maggiori studiosi della Rivoluzione, nonch\u00e9 biografo di Robespierre, Albert Mathiez \"la figura di Robespierre \u00e8 stata talmente falsata negli ultimi vent\u2019anni, anche da storici repubblicani, che parlare delle idee religiose dell\u2019Incorruttibile pu\u00f2 sembrare oggi impresa rischiosa\". Mathiez lo definisce anche come padre delle moderne socialdemocrazie. Per Anatole France fu \"il pi\u00f9 grande statista apparso sulla scena tra il 1789 e il 1794\", mentre per la scrittrice George Sand fu \"il pi\u00f9 grande uomo della rivoluzione e uno dei pi\u00f9 grandi della storia\". Edgar Quinet afferm\u00f2 invece che \"i contemporanei non hanno mai creduto che Robespierre fosse estraneo al Terrore; soltanto alcuni storici hanno sostenuto il contrario\", in polemica con Louis Blanc. Michel Vovelle accusa la storiografia dominante di trattare benevolmente Danton e Napoleone Bonaparte, e che quest\u2019ultimo caus\u00f2 molti pi\u00f9 morti di Robespierre.\nAnche Max Gallo, noto biografo di Napoleone, ha espresso un giudizio positivo, distinguendo nettamente Robespierre da altri rivoluzionari come Lenin o Stalin. La storiografia di area conservatrice e cattolica mantiene invece un giudizio negativo su di lui e sulla rivoluzione in generale, mentre quella di area ebraica lo vede con favore per il suo attivismo nella causa dell\u2019emancipazione del popolo israelita dai ghetti, e la sua decisa pronuncia contro razzismo e antisemitismo.\nGiuseppe Mazzini, patriota repubblicano italiano, pur deprecando gli eccessi del governo giacobino, da lui attribuiti al voler applicare formule troppo astratte e filosofiche alla realt\u00e0, cit\u00f2 anche proposizioni di Robespierre nei suoi scritti, mentre la sua concezione politico-religiosa, in parte ispirata a Rousseau, trova notevoli somiglianze con quella dell\u2019Incorruttibile. Era infatti stato amico, pur divergendo su molte idee, del vecchio giacobino Filippo Buonarroti, e simpatizzante giacobino era stato anche il padre Giacomo ai tempi della Repubblica Ligure. Una stazione della metropolitana di Parigi, nonch\u00e9 alcuni luoghi pubblici, portano il suo nome, mentre spesso si sono rilevate polemiche su nuove intitolazioni di vie e piazze, in Francia e all\u2019estero, come in Italia. \u00c8 ricordato inoltre nel gruppo scultoreo dell'altare della Convenzione al Pantheon di Parigi.\nNella cultura di massa.\nVideogiochi.\nRobespierre \u00e8 presente come antagonista in \"\" dove bisogner\u00e0 screditarlo.\nCompare anche, con altri protagonisti della Rivoluzione Francese, in \"We. the Revolution\".\nScritti di Robespierre.\nLa principale opera letteraria di Robespierre \u00e8 \"Il terrore e la virt\u00f9\" (1793), nel quale egli sosteneva con grinta le motivazioni che lo avevano spinto ad attuare il Terrore e la necessit\u00e0 di prolungarlo. I suoi scritti precedenti, invece, non ci sono giunti in maniera organica; le opere di Robespierre, ritenute a volte vere e proprie analisi di filosofia della politica, sono costituite in maggioranza da discorsi. La \"Soci\u00e9t\u00e9 des \u00e9tudes robespierristes\" ha pubblicato (1910-1967) le \"\u0152uvres di M. Robespierre\", in cui sono presenti le opere edite, parte della corrispondenza, i giornali pubblicati e quasi tutti i discorsi pronunciati dall\u2019Incorruttibile. Nel 2000, \u00e8 stata fatta un riedizione anastatica delle \"\u0152uvres\". Nel 2007 \u00e8 uscito l\u2019XI volume delle \"\u0152uvres \"contenente alcune integrazioni non presenti nei precedenti dieci volumi. Nel novembre del 2011 sono stati acquistati dalle \"Archives nationales\" alcuni manoscritti di Robespierre che compariranno probabilmente nel XII volume delle \"\u0152uvres\", in uscita dal 2012-2013. Uno di essi \u00e8 del 1791 e parla della situazione finanziaria della Francia. Una sottoscrizione popolare ha raccolto inoltre 120.000 euro per acquistare all\u2019asta altri manoscritti dalla casa d\u2019aste inglese Sotheby\u2019s, messi all\u2019incanto nel 2012."}
{"id": "90711", "revid": "92723", "url": "https://it.wikipedia.org/wiki?curid=90711", "title": "Abramo", "text": " La sua storia \u00e8 narrata nel \"Libro della Genesi\" ed \u00e8 ripresa nel \"Corano\". Secondo \"Genesi\" (), il suo nome originale era Abram \u05d0\u05b7\u05d1\u05b0\u05e8\u05b8\u05dd [\u0294a\u03b2.\u02c8ra\u02d0m], poi cambiato da Dio in Abraham.\nNon esistono testimonianze indipendenti da \"Genesi\" dell'esistenza di Abramo: secondo l'esegesi storico-critica non sarebbe quindi possibile attestare la sua storicit\u00e0. La cronologia interna alla Bibbia colloca Abramo verso il 2000 a.C. La redazione del testo biblico che parla di lui pare essere opera di un redattore sacerdotale, ai tempi dell'esilio babilonese (tra il VII e il VI secolo a.C.). Come in genere succede per i testi riguardanti i patriarchi, non si tratta di biografie, n\u00e9 di racconti storici nel senso comune del termine, ma di fissazione per iscritto di tradizioni orali. La Torah lo riporta nativo di Ur dei Caldei, una citt\u00e0 dell'area babilonese nell'odierno Iraq.\nAlcuni studiosi ritengono che i racconti su Abramo siano il risultato di tensioni tra gli ebrei: quelli che erano rimasti in Giuda durante la cattivit\u00e0 babilonese affermavano il proprio diritto alla terra sulla base di una discendenza da Abramo, mentre i giudei di ritorno dall'esilio attribuivano autorit\u00e0 esclusivamente alla Torah e legavano il diritto alla terra all'Alleanza stretta da Dio con Mos\u00e8 secondo la tradizione dell'Esodo.\nIl nome.\nIl nome nella sua forma Abram (\u05d0\u05b7\u05d1\u05b0\u05e8\u05b8\u05dd) occorre nel \"Tanakh\" solo in Genesi 11,26 e 17,5; in Neemia 9,7 e in I Cronache 1,26. La forma Abraham appare nelle restanti occasioni e tale nome non compare in alcun altro scritto precedente. Incerte forme quali, ad esempio, \"A-ba-am-ra-ma\", \"A-ba-ra-ma\" e \"A-ba-am-ra-am\" sono presenti solo in alcuni testi in lingua accadica risalenti al XIX secolo a.C. e altre forme sono presenti in ulteriori testi rinvenuti nell'area mesopotamica, ma senza alcun certo collegamento con le forme dell'ebraico Abram o Abraham. Il nome riporta il semitico \"\u2019a\u1e07\" (\u05d0\u05b8\u05d1, sostantivo maschile) con il significato di \"padre\", la seconda parte del nome pu\u00f2 provenire dall'accadico \"ra'\u00e2mu\" (\"amare\") o dalla forma del semitico occidentale \"rwm\" (\"stare in alto\"), quindi \"padre amato\" o \"padre glorificato\". Il tradizionale significato biblico per Abraham come \"padre di una moltitudine\" (\u05d5\u05dc\u05d0\u05be\u05d9\u05e7\u05e8\u05d0 \u05e2\u05d5\u05d3 \u05d0\u05ea\u05be\u05e9\u05de\u05da \u05d0\u05d1\u05e8\u05dd \u05d5\u05d4\u05d9\u05d4 \u05e9\u05de\u05da \u05d0\u05d1\u05e8\u05d4\u05dd \u05db\u05d9 \u05d0\u05d1\u05be\u05d4\u05de\u05d5\u05df \u05d2\u05d5\u05d9\u05dd \u05e0\u05ea\u05ea\u05d9\u05da / \u00abNon ti chiamerai pi\u00f9 Abram ma ti chiamerai Abraham perch\u00e9 padre di una moltitudine di popoli ti render\u00f2\u00bb, Genesi 17,5) \u00e8 una popolare etimologia, anche se potrebbe nascondere un collegamento indiretto con l'arabo \"ruh\u00e2m\" (\"numeroso\"), pi\u00f9 probabilmente \u00e8 solo una variante dialettale con l'inserimento della \"h\", fenomeno gi\u00e0 conosciuto nell'aramaico ma anche altrove.\nAlexandre Saint-Yves d'Alveydre propone questa interessante assonanza del nome con quello di Brahman affermando che: \u201cAbraham \u00e8, come Brahm\u00e2, il Patriarca dei Limbi e del Nirvana... I Brahmi dicono \"estinguersi in Brahm\u00e2\", cos\u00ec come gli Ebrei dicono \"addormentarsi nel seno di Abramo\", vale a dire ritornare nei Limbi.\u201d\nPadre di popoli.\nL'islam considera Abramo antenato del popolo arabo, attraverso Ismaele. Questa parentela con gli Aramei semiti della fine del II millennio a.C. e con i proto-Arabi della prima met\u00e0 del I millennio a.C. era piuttosto sentita dagli ebrei antichi, tanto che le genealogie di \"Genesi\" la evidenziano in pi\u00f9 punti.\nPer ricerche storico-fenomenologiche sembra che i discendenti dell'ultima moglie di Abramo, Ketura (sposata dopo la morte di Sara), possano essere riconosciuti in sedici gruppi protoarabi di nomadi.\nL'ebraismo, il cristianesimo, l'islam e la Fede Bahai vengono anche dette religioni abramitiche, con riferimento alla loro dichiarata discendenza comune da Abramo.\nIl racconto biblico.\nIl collegamento con le precedenti genealogie e la prima emigrazione.\nLa genealogia contenuta in \"Genesi\" \u00e8, dopo il breve riferimento alla famiglia di Caino (), l'elenco dei patriarchi da Adamo a No\u00e8 () e la discendenza di No\u00e8 (), la quarta inserita nel \"Libro della Genesi\" e serve a stabilire un legame tra la storia di No\u00e8 e quella di Abramo. Questa quarta genealogia \u00e8 posta dopo il racconto della torre di Babele (), quando i popoli sono stati messi in confusione da Dio con l'inserimento nella storia umana delle diverse lingue.\nAbram, figlio di Terach e fratello di Nacor e Aran, viveva nella citt\u00e0 di Ur con la propria famiglia. Qui spos\u00f2 la sorellastra Sarai, figlia dello stesso padre, ma di madre diversa. Terach, Abram, Sarai e Lot (il figlio di Aran, che era nel frattempo morto) si spostarono a Carran, citt\u00e0 della Mesopotamia settentrionale, l'attuale Harran in Turchia). L\u00ec mor\u00ec Terach, all'et\u00e0 di 205 anni.\nDio parla ad Abramo.\nUn giorno Dio parl\u00f2 ad Abramo, ordinandogli di lasciare la sua terra e di dirigersi nella terra che lui gli avrebbe indicato. Tre sono le promesse che Dio fa ad Abramo:\nAbram, che aveva a quel punto 75 anni e non era ancora riuscito ad avere figli a causa della sterilit\u00e0 di Sara, obbed\u00ec: radun\u00f2 tutti i suoi beni e part\u00ec, lasciando Harran, con sua moglie e il nipote Lot. Quando arriv\u00f2 nel paese di Canaan nei pressi di Sichem, Dio gli apparve in un luogo chiamato Betel (\"Casa-di-Dio\") e gli fece la promessa che quella terra sarebbe appartenuta alla sua discendenza. L\u00ec, Abram costru\u00ec un altare. Poi piant\u00f2 la tenda tra Betel e Ai e costru\u00ec un altro altare. Infine, si diresse verso il Neghev.\nFuga in Egitto.\nPer salvarsi dalla carestia a Canaan, Abramo fugg\u00ec in Egitto, raccomandando a Sara di spacciarsi per sua sorella, nel timore che la bellezza di lei, pur a 65 anni, potesse attrarre su di lui la violenza degli Egizi; tale sotterfugio, un tema \"trasmesso dalla tradizione in varie forme\", sar\u00e0 poi usato anche dal loro figlio Isacco con sua moglie Rebecca () e nuovamente da Abramo con Sara in (in entrambi i casi vittima della menzogna sar\u00e0 il re Abimelech di Gerar). Nonostante questa precauzione, giunsero voci riguardanti ci\u00f2 al faraone, che fece condurre i coniugi a palazzo. Abramo lasci\u00f2 che Sara giacesse con il faraone e in cambio gli venne regalato del bestiame. Il faraone caccia i due dall'Egitto, quando viene a sapere di essere stato ingannato da Abramo (\"Allora il faraone convoc\u00f2 Abram e gli disse: \u00abChe mi hai fatto? Perch\u00e9 non mi hai dichiarato che era tua moglie? Perch\u00e9 hai detto: \u00c8 mia sorella, cos\u00ec che io me la sono presa in moglie? E ora eccoti tua moglie: prendila e v\u00e0ttene!\u00bb\") poich\u00e9 Sara \u00e8 in realt\u00e0 anche moglie del patriarca, oltre che sorella (sorellastra), in quanto figlia del padre di Abramo, Terach, con una donna diversa dalla madre del marito. (\"Genesi\", ).\nLot a Sodoma.\nAbram torn\u00f2 nel Neghev dall'Egitto, dove si separ\u00f2 dal nipote Lot, che scelse di trasferirsi nelle vicinanze della citt\u00e0 di Sodoma (\"Genesi,\" ).\nNello stesso luogo dove tempo prima Dio gli aveva parlato, Abram ebbe una nuova rivelazione da Dio: in lui sarebbero state benedette tutte le genti, gli avrebbe concesso una discendenza numerosa come le stelle del cielo e i granelli di sabbia del mare.\nNella Bibbia \u00e8 citato a questo punto un conflitto militare tra diversi re, difficilmente identificabili. Anche i re di Sodoma e Gomorra furono coinvolti nel conflitto: sconfitti entrambi, le due citt\u00e0 furono sottoposte a saccheggio e Lot preso prigioniero. Uno scampato al massacro avvert\u00ec Abram del destino del nipote e questi organizz\u00f2 i propri uomini per liberare Lot, raggiungendo quei re a Dan e sgominandoli.\nIl re di Sodoma raggiunse Abram per riscattare i suoi uomini, ma Abram gli restitu\u00ec tutto quanto era suo senza chiedergli nulla. In questa occasione apparve Melchisedec, \"sacerdote del Dio Altissimo\" e re di Salem (Gerusalemme), che benedisse Abram al suo ritorno.\nAbram diventa Abramo.\nIn una nuova visione, Dio conferm\u00f2 ad Abram l'Alleanza, che si sarebbe estesa a tutta la sua discendenza. Sara era sterile e avanti negli anni, quindi Abram ritenne opportuno accettare il suggerimento di Sara di avere un figlio con la schiava egiziana Agar, che chiam\u00f2 Ismaele.\nMa Dio apparve nuovamente ad Abramo tredici anni pi\u00f9 tardi, confermando che Sara gli avrebbe dato un figlio legittimo nonostante l'et\u00e0 avanzata, e cambi\u00f2 (\"Genesi\", ) il nome da \u05d0\u05b7\u05d1\u05b0\u05e8\u05b8\u05dd (\"Avr\u00e0m\", traslitterato solitamente con \"Abram\") in \u05d0\u05b7\u05d1\u05b0\u05e8\u05b8\u05d4\u05b8\u05dd (\"Avrah\u00e0m\", adattato in lingua italiana come \"Abramo\") e quello di sua moglie Sarai in Sara. In questa occasione Dio dett\u00f2 anche il precetto della circoncisione, come segno dell'alleanza di Abramo e della sua casa a Dio.\nIsacco.\nIn seguito, un giorno, Abramo vide davanti alla sua tenda tre uomini e li invit\u00f2 a riposarsi. Diede loro dell'acqua per lavarsi i piedi e Sara prepar\u00f2 delle focacce e del vitello da mangiare. Essi si riposarono e mangiarono. Al momento di andare via, assicurarono che Sara, l'anno successivo, avrebbe avuto un figlio. Sara, all'udire queste parole si mise a ridere, perch\u00e9 era troppo vecchia per avere un bambino. Allora i viandanti risposero dicendo che niente \u00e8 impossibile a Dio. Sul punto di andarsene, i viandanti rivelarono ad Abramo la volont\u00e0 di Dio di distruggere Sodoma e Gomorra. Abramo intercedette allora per i giusti che sarebbero morti insieme agli empi e ottenne da Dio la promessa che se in tutta Sodoma e Gomorra avesse trovato solo \"dieci giusti\", a motivo di quei dieci, avrebbe sicuramente risparmiato le citt\u00e0 dalla distruzione.\nL'anno dopo, a primavera, Sara - che aveva 90 anni, mentre Abramo ne aveva 100 - ebbe un figlio e lo chiam\u00f2 Isacco, cio\u00e8 \u00absorriso di Dio\u00bb. In seguito a ci\u00f2 scoppi\u00f2 una violenta gelosia tra Sara e Agar, al punto che Abramo decise di allontanare nel Deserto di Paran Agar e suo figlio Ismaele, dando loro un pane e un otre d'acqua.\nQuando Isacco era gi\u00e0 un ragazzo, Dio mise alla prova Abramo: gli disse di andare sul monte Moria e di sacrificare suo figlio Isacco. Abramo accett\u00f2, ma mentre legava Isacco per il sacrificio, apparve un angelo che gli disse di fermarsi perch\u00e9 Dio aveva apprezzato la sua ubbidienza, benedicendolo \"con ogni benedizione\".\nMorte di Abramo.\nAbramo venne seppellito vicino a sua moglie Sara nel campo di Macpela, vicino a Hebron (, ossia \"Amico [di Dio]\"), nel paese di Canaan, che egli stesso aveva comperato dagli Ittiti come terreno sepolcrale molti anni prima.\nAbramo nell'Islam.\nNella cultura islamica, Abramo (, Ibr\u0101h\u012bm), figlio di \u2018\u0100zar (da alcuni fatto corrispondere al Terah biblico, da altri ritenuto uno zio paterno), \u00e8 considerato un profeta di grandissimo carisma, tanto che a lui volentieri si rifaceva Maometto nel ricordare il cammino salvifico additato all'umanit\u00e0 da Allah per il tramite di Inviati e profeti. Al suo ultimo figlioletto, avuto da Marya al-Qibtiyya, Maometto dar\u00e0 proprio per questo il beneaugurante nome di Ibr\u0101h\u012bm.\nNel Corano si ricorda un suo passato di ricerca di Dio attraverso lo spettacolo degli astri e di \"han\u012bf\" (puro monoteista non inserito in alcuna religione), prima di approdare merc\u00e9 Allah alla vera fede.\nNel Corano \u00e8 ricordato spesso come \"amico [di Dio]\" (\"Khal\u012bl\"). A lui e a suo figlio Ism\u0101\u02bf\u012bl viene affidato da Allah il compito di ricostruire la Ka\u02bfba, fatta da Lui calare dal Cielo ma distrutta poi dal Diluvio Universale.\nL'intera s\u016bra 14 \u00e8 intitolata ad Abramo, ma il personaggio viene citato solo poche volte. Si racconta del Sacrificio del figlio di Abramo, che la tradizione \u00e8 divisa nell'identificare con Ismaele o Isacco, ma prevale la prima interpretazione. Il racconto \u00e8 reperibile nella s\u016bra A\u1e63 \u1e62\u0101ff\u0101t ay\u0101t 100 - 107. In ricordo di questo evento, il decimo giorno del mese Dh\u016bl \u1e24ijja o \"Mese del Pellegrinaggio\" la \u2018\u012ad al A\u1e0d\u1e25\u0101 (\"Festa del Sacrificio\", nota nel mondo islamico con molti nomi, tra cui \u2018\u012ad al Qurb\u0101n \"Festa dell'Offerta\" o \u2018\u012ad al Kab\u012br \"Festa Grande\").\nLa filosofia di Kierkegaard analizza la fede di Abramo.\nSecondo il racconto biblico, Dio comanda ad Abramo (senza dare nessuna spiegazione) di sacrificare il figlio, l'unico suo figlio \"legittimo\", Isacco.\nS\u00f8ren Kierkegaard in una delle sue pi\u00f9 importanti opere, ovvero \"Timore e tremore\", analizza e spiega la grande fede di Abramo nell'accettare tale sacrificio, \"senza colpo ferire\". Per l'etica del tempo in cui visse il patriarca, tale comportamento era inspiegabile. In \"Timore e tremore\", Kierkegaard analizza il personaggio Abramo spiegando le ragioni etiche-religiose di un simile comportamento. In una delle versioni della sua opera a cura di Cornelio Fabro, il curatore rileva che Abramo \u00e8 chiamato dal filosofo danese \u00aberoe della fede\u00bb e \u00abmodello del cristianesimo straordinario\u00bb.\nInfatti Abramo non valic\u00f2 con inopportune riflessioni \"i limiti della Fede [...] Il padre della fede rimase nella fede lungi, dai limiti, da quei confini in cui la fede svanisce in riflessioni\".\nIl gesto di Abramo secondo Fabro \u00abrivela l'essenza della religiosit\u00e0 e ci porta alla soglia della fede cristiana: la religione (la fede) \u00e8 il fondamento della morale, non la morale il fondamento della fede\u00bb.\nAbramo, \u00abnon dubit\u00f2: non si mise a sbirciare a destra e a sinistra per trovare qualche scappatoia. Egli sapeva che era Dio, l'Onnipotente, che lo metteva alla prova: sapeva che si poteva esigere da lui il sacrificio pi\u00f9 duro: ma sapeva anche che nessun sacrificio \u00e8 troppo duro quando \u00e8 Dio che lo vuole\u00bb.\nKierkegaard mette qui in evidenza che \"l'etica religiosa\" mostrata da Abramo fu superiore a qualsiasi altro 'tipo' di etica. Un uomo etico nel tempo di Abramo si sarebbe comportato diversamente. Isacco era s\u00ec figlio suo, ma anche di Sara, sarebbe stato quindi giusto ed \"etico\" che per un sacrificio cos\u00ec grande ne parlasse con sua moglie e con persone vicine alla sua famiglia come Eliezer. Era eticamente opportuno che parlasse di quel comando ricevuto da Dio e del suo proposito di eseguirlo. Ma non lo fece.\nL'omicidio, anche quello sacrificale, oltre che da Dio, era condannato anche dalla societ\u00e0 cui faceva parte Abramo. Inoltre era eticamente sbagliato che qualsiasi padre sopprimesse il proprio figlio.\nEcco invece che qui Kierkegaard spiega in contrapposizione alla normale etica, l'etica superiore, quella di Dio che include \"la fede senza riserve in Lui\". Abramo non tentenna, non pensa a nessuna conseguenza, non fa calcoli, non ha dubbi di nessun genere, ripone la sua totale fiducia in Dio. Se Dio comanda, qualunque sia il suo comando, ci sar\u00e0 senza dubbio una valida ragione anche se non da noi compresa, e \"quella ragione\" che ha a che fare con una grande fede senza riserve, surclassa ogni altra ragione e ogni altro comportamento decisionale.\nLa critica storica.\nStoricit\u00e0.\nFino alla seconda met\u00e0 del XX secolo importanti archeologi come William Foxwell Albright e biblisti come Albrecht Alt credevano che i patriarchi e le matriarche fossero individui reali (o composizioni credibili di persone) e che avessero vissuto nell'\"et\u00e0 patriarcale\", ovvero il II millennio a.C.\nA partire dagli anni '70, tuttavia, questa visione sub\u00ec crescenti critiche da parte degli studiosi: in particolare, John van Seters e Thomas L. Thompson sottolinearono la mancanza di prove convincenti che i patriarchi fossero vissuti nel II millennio a.C. e notarono come alcuni testi biblici riflettessero le condizioni e le tematiche del I millennio a.C. Van Seters esamin\u00f2 le storie patriarcali e sostenne che i loro nomi, ambiente sociale e messaggi suggerivano fortemente che fossero creazioni risalenti all'Et\u00e0 del Ferro. Arrivati all'inizio del XXI secolo gran parte degli archeologi avevano ormai perso ogni speranza di recuperare qualsiasi prova che rendesse storicamente credibili le figure di Abramo, Isacco e Giacobbe.\nDi conseguenza, numerosi studiosi biblici hanno confinato il personaggio nel mito, negandone una sostanziale veridicit\u00e0 storica, sottolineando tra l'altro come il nome di Abramo non compaia nei testi e nei profeti risalenti al periodo precedente l'esilio di Babilonia, per i quali invece viene usato il termine pi\u00f9 generico di \"padri\" per indicare la generazione dell'Esodo.\nL'origine del racconto.\nL'origine della figura di Abramo \u00e8 attualmente fonte di controversia tra gli studiosi: la sua storia, come quella degli altri Patriarchi e dell'Esodo, ebbe con ogni probabilit\u00e0 una sostanziale tradizione orale, essendo peraltro egli menzionato nel Libro di Ezechiele e nel Libro di Isaia, scritti prima del Libro della Genesi. L'opinione attuale degli studiosi \u00e8 che il Pentateuco abbia raggiunto la forma attuale durante il periodo in cui la Giudea era dominata dall'Impero Achemenide (VI-IV secolo a.C.).\nNel Libro di Ezechiele, scritto durante l'esilio babilonese (prima met\u00e0 del VI secolo a.C.), il profeta Ezechiele, in esilio anch'egli a Babilonia, afferma che coloro che sono rimasti in Giuda rivendicano la propriet\u00e0 della terra sulla base dell'eredit\u00e0 di Abramo; il profeta dice per\u00f2 loro che essi non hanno alcuna pretesa perch\u00e9 non osservano la Legge di Dio. Il Libro di Isaia testimonia similmente la tensione tra il popolo di Giuda e gli ebrei post-esilici di ritorno (i \"g\u00f4l\u00e2\"), affermando che Dio \u00e8 il padre di Israele e che la storia di Israele inizia con l'Esodo e non con Abramo. Tali tensioni sono testimoniate anche dal Libro di Esdra e dal Libro di Neemia, lasciando intendere che la figura di Abramo fosse preminente tra coloro che erano rimasti in Giuda durante l'esilio.\nL'orientalista Mario Liverani ha proposto di vedere nel nome Abramo l'eponimo mitico di una trib\u00f9 palestinese del XIII secolo a.C., quella dei Raham, di cui si \u00e8 trovata menzione nella stele di Seti I trovata a Bet-She'an e risalente all'incirca al 1289 a.C. La trib\u00f9 abitava probabilmente nella zona circostante o vicina a Bet-She'an, in Galilea (la stele infatti si riferisce a lotte avvenute nella zona). Le trib\u00f9 semitiche seminomadi e pastorali dell'epoca usavano anteporre al proprio nome il termine \"ban\u016b\" (\"figli di\"), per cui si ipotizza che i Raham chiamassero loro stessi \"Banu Raham\". Inoltre, molte di esse interpretavano i legami di sangue tra i membri della trib\u00f9 come una discendenza comune da un antenato eponimo (cio\u00e8 che ha dato il nome alla trib\u00f9), anzich\u00e9 come risultato di legami intra-tribali. Il nome di questo mitico antenato eponimo veniva costruito con il patronimico (prefisso) \"Ab\u016b\" (\"padre\"), seguito dal nome della trib\u00f9; nel caso dei Raham, sarebbe stato \"Abu Raham\", poi divenuto \"Ab-raham\", Abramo. Il Viaggio di Abramo da Ur a Harran si spiegherebbe come un riflesso retrospettivo della vicenda del ritorno degli ebrei dall'esilio di Babilonia.\nIpotesi Sumera.\nEtimologicamente il suo nome originale Ab.Ram, che in sumero significa \"padre amato\", non \u00e8 accadico; secondo i racconti biblici, infatti, Abramo nacque ad Ur, citt\u00e0 sumera, da dove pure veniva tutta la sua famiglia. La sua epoca viene collocata nel periodo Isin-Larsa (ovvero Ur III) circa 650 anni prima dell'esodo d'Egitto. Il padre Terah (anche il suo nome etimologicamente si traduce dal sumero in \"Prete Oracolo\") sarebbe stato un cultore della divinit\u00e0 sumera Nanna, venerata sia a Ur sia a Harran, e secondo leggende ebraiche posteriori sarebbe stato anche un costruttore di statue di divinit\u00e0 sumere. Anche la moglie/sorellastra aveva un nome sumero, Sarai, equivalente a \"Principessa\". L'omicidio, anche quello sacrificale, era contemplato dalla societ\u00e0 sumera di cui faceva parte Abramo, mentre era eticamente sbagliato tra le popolazioni semitiche che qualsiasi padre sopprimesse il proprio figlio.\nSostanzialmente Abramo dopo essersi spostato dalla terra di Sumer intorno al 2050 a.C. spinto da Elamiti ed Amorriti nella citt\u00e0 di Harran, adott\u00f2 solo in et\u00e0 molto inoltrata usi e costumi delle altre culture afro-mediorientali semitiche ed egizie che aveva a quel punto incontrato, circoncidendosi, adottando il dio locale semita \"EL\", abolendo i sacrifici umani, adattando il suo nome e quello della moglie alla lingua locale semita.\nSecondo alcuni studiosi l'arrivo di Abramo in Palestina e le vicende della sua integrazione tra la popolazione locale furono redatte come modello per un'integrazione pacifica degli ebrei reduci dall'esilio babilonese tra le popolazioni della Palestina a loro contemporanea.\nIpotesi Siriaca.\nFino a quando la storia dell'antico Israele \u00e8 stata scritta seguendo come modello il racconto biblico, si \u00e8 dato per scontato anche che Abramo fosse originario, come citato testualmente sulla Bibbia, della citt\u00e0 di \"Ur dei Caldei\" (cio\u00e8 la Ur sumera). Questa idea \u00e8 seguita ancora oggi non solo in ambienti conservatori protestanti ma anche in altri ambiti.\nVerso la fine dell'Ottocento i filologi tedeschi hanno cominciato a contestare il modello storico biblico, ipotizzando che l'Abramo storico fosse un personaggio originario di Urfa nella Siria settentrionale, o dell'Urartu o altre localit\u00e0 ancora nell'odierna Turchia..\nGli argomenti usati per questa ipotesi erano sostanzialmente tre:\nSecondo questa ipotesi, Abramo avrebbe seguito le migrazioni generatesi con la forte pressione demografica su terreni che si stavano progressivamente desertificando. Poich\u00e9 gli Amorrei erano popoli semi-nomadi di cultura pastorale, appariva pi\u00f9 probabile e sensata la migrazione dalla Siria del nord alla ricerca di pascoli, piuttosto che dalla opulenta Caldea.\nIpotesi Mitannica-Egizia.\nUna diversa collocazione storica di Abramo viene fornita da Flavio Barbiero, che ipotizza la sua appartenenza all'alta nobilt\u00e0 del regno di Mitanni al tempo in cui in Egitto regnava Thutmose III, nella prima met\u00e0 del XV secolo a.C.\nSecondo Barbiero, Abramo e il nipote Lot lasciarono il paese d'origine in qualit\u00e0 di ostaggi dopo la sconfitta del loro regno da parte del faraone, destinati a governare i protettorati egizi della Palestina.\nFilmografia.\nNella grandissima produzione biblica a cui il cinema \u00e8 sempre ricorso, ad Abramo hanno prestato il volto celebri star di Hollywood, tra i quali si ricordano:"}
{"id": "90713", "revid": "125393039", "url": "https://it.wikipedia.org/wiki?curid=90713", "title": "Bandiera del Gabon", "text": "La bandiera del Gabon \u00e8 stata adottata il 9 agosto 1960.\nLa bandiera \u00e8 composta da tre bande orizzontali di uguali dimensioni. I colori delle bande sono (dall'alto in basso): verde, rappresentante la foresta pluviale del paese e l'industria del legname, giallo, il giallo simboleggia il sole, ed il blu, rappresenta il mare.\nIl tricolore orizzontale verde, giallo e blu combina i colori francesi con quelli panafricani.\nLa bandiera aveva originariamente una striscia gialla pi\u00f9 ridotta e il tricolore francese nel cantone."}
{"id": "90715", "revid": "86341", "url": "https://it.wikipedia.org/wiki?curid=90715", "title": "Bandiera della Giamaica", "text": "La bandiera della Giamaica \u00e8 stata adottata il 6 agosto 1962, giorno della sua indipendenza dalla Federazione delle Indie Occidentali e dal Regno Unito.\nLa bandiera \u00e8 composta da due bande diagonali gialle che formano una croce che divide la bandiera in quattro triangoli. I triangoli laterali sono di colore nero, mentre gli altri due sono di colore verde; ci\u00f2 ne fa l'unica bandiera di uno stato sovrano che non presenta almeno uno tra i colori rosso, blu o bianco.\nI colori.\nI tre colori usati sono stati scelti per ricordare le origini della popolazione e le ricchezze dell'isola:\nUna seconda interpretazione \u00e8 pi\u00f9 simbolica:\nI tre colori sono gli stessi dell'emblema dell'African National Congress (ANC). \nCome altre nazioni dei Caraibi, la Giamaica usa come bandiera navale una Croce di San Giorgio rossa su sfondo bianco, con la bandiera nazionale nel cantone. \n\u00c8 usata come bandiera di comodo."}
{"id": "90716", "revid": "125654697", "url": "https://it.wikipedia.org/wiki?curid=90716", "title": "Bandiera di Gibuti", "text": "La bandiera di Gibuti presenta due bande orizzontali di uguali dimensioni, di colore blu (sopra) e verde (sotto), con un triangolo isoscele bianco sul lato del pennone, che reca al centro una stella a cinque punte rossa. \nI colori usati possono essere visti come simboli della terra (verde), del mare e del cielo (blu) e della pace (bianco), mentre la stella rossa rappresenta l'unione. La bandiera venne issata la prima volta nel giorno dell'indipendenza di Gibuti, il 27 giugno 1977."}
{"id": "90717", "revid": "1123126", "url": "https://it.wikipedia.org/wiki?curid=90717", "title": "Juan Luis Cipriani Thorne", "text": "Biografia.\nFormazione e ministero sacerdotale.\nQuarto di undici fratelli, i suoi genitori sono soprannumenari dell'Opus Dei. Da ragazzo si dedica allo sport ed \u00e8 un giocatore di pallacanestro, nazionale peruviano negli anni sessanta e nel 1969 \u00e8 parte della squadra che vince il campionato sudamericano di basket. Consegue l'istruzione primaria presso il \"Colegio Inmaculado Coraz\u00f3n\" (1948-1953) e frequenta gli studi medi superiori presso il \"Colegio Santa Mar\u00eda Marianistas\" di Lima. Si laurea in ingegneria industriale all'Universit\u00e0 Nazionale d'Ingegneria. Nel 1974, mentre lavora come ingegnere, decide di studiare teologia, frequentando a Roma la Pontificia Universit\u00e0 della Santa Croce della prelatura dell'Opus Dei e, in Spagna, l'Universit\u00e0 di Navarra. La sua \u00e8 una vocazione tardiva; dopo la laurea in teologia, riceve l'ordine sacro il 21 agosto 1977, all'et\u00e0 di 34 anni.\nAl ritorno in Per\u00f9, \u00e8 professore di Teologia morale presso la Facolt\u00e0 di Teologia pontificia e civile di Lima e direttore spirituale presso il seminario di Lima tra il 1981 e il 1983, cappellano e professore della Scuola di Dirigenza a Lima, occupandosi di Etica imprenditoriale e cappellano e professore presso la Scuola Superiore di Montemar a Lima. Nel 1986 \u00e8 vicario regionale dell'Opus Dei in Per\u00f9 e vicecancelliere dell'Universit\u00e0 di Piura. \u00e8 stato il primo appartenente dell'Opus Dei a partecipare a un conclave per l'elezione di un papa (conclave 2005)\nMinistero episcopale.\nNominato vescovo ausiliare di Ayacucho il 23 maggio 1988, il 3 luglio dello stesso anno riceve l'ordinazione episcopale. Il 23 maggio 1991 viene nominato amministratore apostolico di Ayacucho; il 13 maggio 1995 viene promosso arcivescovo della medesima sede. Partecipa alla mediazione dei numerosi conflitti interni del Paese, causati dal terrorismo di estrema sinistra. Viene accusato di non aver fornito assistenza alle vittime di violenza, accuse che respinge. \u00c8 nominato mediatore nel controverso episodio dell'assalto presso l'ambasciata giapponese a Lima ad opera del Movimento Rivoluzionario Tupac Amaru. La mediazione tuttavia fallisce con l'uccisione di tutti i terroristi da parte della polizia militare peruviana in un blitz il 22 aprile 1997.\nArcivescovo di Lima e cardinale.\nIl 9 gennaio 1999 viene nominato arcivescovo di Lima, primate del Per\u00f9.\nElevato al rango di cardinale da papa Giovanni Paolo II nel concistoro del 21 febbraio 2001, \u00e8 membro della Congregazione per il Culto Divino e la Disciplina dei Sacramenti, della Congregazione per le Cause dei Santi e della Pontificia Commissione per l'America Latina.\nAlla morte di papa Giovanni Paolo II giunge a Roma per partecipare ai funerali e al conclave per l'elezione del nuovo pontefice della Chiesa Cattolica. Durante il pontificato di Benedetto XVI \u00e8 nominato membro della commissione incaricata per il sinodo dei vescovi sull'eucaristia sia nel 2005 che nel 2008.\nIl 25 gennaio 2019 papa Francesco accetta la sua rinuncia alla guida dell'arcidiocesi, presentata per raggiunti limiti di et\u00e0.\nCritiche.\nCipriani ha ricevuto numerose critiche ed \u00e8 stato al centro di numerose polemiche da parte delle associazioni difensive dei diritti umani. In particolare su diversi aspetti:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90719", "revid": "125208226", "url": "https://it.wikipedia.org/wiki?curid=90719", "title": "Bandiera della Giordania", "text": "La bandiera della Giordania \u00e8 ispirata a quella della rivolta araba contro l'Impero ottomano, durante la prima guerra mondiale. Essa consiste di tre bande orizzontali (dall'alto in basso, nera, bianca e verde) e di un triangolo rosso posto sul lato del pennone, che reca al centro una stella bianca a sette punte. I colori delle bande orizzontali rappresentano i califfati abbaside, omayyade e fatimide. Il triangolo rosso rappresenta la dinastia hashemita e la rivolta araba. La stella a sette punte, che \u00e8 l'unica caratteristica che contraddistingue la bandiera giordana da quella della rivolta, oltre all'inversione della banda bianca e quella verde, ha un doppio significato: indica i sette versi della prima \"s\u016bra\" del Corano ed anche l'unione dei popoli arabi."}
{"id": "90720", "revid": "121233846", "url": "https://it.wikipedia.org/wiki?curid=90720", "title": "Bandiera di Grenada", "text": "La bandiera di Grenada \u00e8 stata adottata nel 1974.\nLe sette stelle rappresentano le sette parrocchie della nazione, con quella centrale inserita in un cerchio rosso che si riferisce alla diocesi di Saint George's, la capitale. Il rosso, il giallo e il verde simboleggiano rispettivamente il coraggio, il sole e l'agricoltura.\nConosciuta in passato anche come \"Spice Island\" (\"isola delle spezie\") per la gran quantit\u00e0 di noce moscata, chiodi di garofano, cannella e curcuma (detta \"zafferano delle indie\") che vi cresce; questa caratteristica \u00e8 ben evidenziata infatti nella parte sinistra verde della bandiera, dove \u00e8 stata inserita una noce moscata stilizzata."}
{"id": "90721", "revid": "322321", "url": "https://it.wikipedia.org/wiki?curid=90721", "title": "\u00d3scar Rodr\u00edguez Maradiaga", "text": "Biografia.\nEntrato nella Congregazione salesiana nel 1961, ha ricevuto l'ordine sacro il 28 giugno 1970. \u00c8 laureato in filosofia, in teologia e in teologia morale (ottenuti al Pontificio Ateneo Salesiano di Roma), ha il diploma in psicologia clinica e in psicoterapia (ottenuti a Innsbruck, in Austria) e ha condotto gli studi di pianoforte, armonia e composizione e sassofono.\nDal 1963 al 1975 \u00e8 stato insegnante elementare, poi professore di chimica, di fisica, di musica sacra ed infine di teologia morale ed ecclesiologia.\nNominato vescovo titolare di Pudenziana e ausiliare di Tegucigalpa il 28 ottobre 1978, ha ricevuto l'ordinazione episcopale a Tegucigalpa l'8 dicembre 1978. L'8 gennaio 1993 \u00e8 nominato arcivescovo di Tegucigalpa.\n\u00c8 famoso per le sue battaglie contro la droga e la corruzione, che lo hanno costretto a girare con la scorta.\nNella chiesa latino-americana gli \u00e8 stata riconosciuta la dote di saper unire modernit\u00e0 e tradizione.\nNei giorni successivi all'attacco all'Iraq, alla fine di marzo del 2003, ha dichiarato che \"le vere armi distruttive di massa che stanno minando l'umanit\u00e0 sono la povert\u00e0 e l'ingiustizia\", che \"bisogna ripensare il diritto internazionale\" e i Paesi pi\u00f9 piccoli, per esempio dell'America Latina \"non possono negoziare come i vassalli di un impero\".\nLa porpora cardinalizia.\n\u00c8 stato elevato al rango di cardinale da papa Giovanni Paolo II nel concistoro del 21 febbraio 2001, del titolo di Santa Maria della Speranza, divenendo il primo cardinale della storia dell'Honduras.\n\u00c8 membro della Congregazione per il Clero, del Pontificio Consiglio della Giustizia e della Pace, del Pontificio Consiglio delle Comunicazioni Sociali, della Pontificia Commissione per l'America Latina e del Consiglio Speciale per l'America della Segreteria Generale del Sinodo dei Vescovi.\nIl 13 aprile 2013 papa Francesco lo ha nominato membro con funzione di coordinatore del Consiglio dei cardinali, il gruppo chiamato a consigliarlo nel governo della Chiesa universale e a studiare un progetto di revisione della Curia romana.\nCritiche e controversie.\nAccuse di antisemitismo.\nNel 2009 Maradiaga \u00e8 stato accusato di antisemitismo da Alan Dershowitz, professore di diritto dell'Harvard University, attivista per i diritti civili e commentatore delle vicende mediorientali per numerose testate giornalistiche. Dershowitz lo accusa di abusare sistematicamente della locuzione \"the Jews\" (\"gli ebrei\"), tacciando questa categoria, \"the Jews\", di cospirare contro la Chiesa cattolica, di aver montato un caso mediatico sopra i casi giudiziari che hanno coinvolto numerosi ecclesiastici cattolici in vicende di pedofilia. Dershowitz obietta come tale categoria collettiva, \"the Jews\", non esista nella realt\u00e0 se non negli incubi degli antisemiti stessi.\nGolpe militare del giugno 2009.\nNel contesto della grave tensione che ha spaccato la societ\u00e0 honduregna nel giugno 2009, a causa del colpo di Stato in cui \u00e8 stato deposto il presidente Manuel Zelaya, il cardinal Maradiaga, con la Santa Sede tramite il nunzio Luigi Bianco, e insieme con gran parte della Chiesa cattolica del Paese, si \u00e8 schierato dalla parte del nuovo presidente golpista \"ad interim\" Roberto Micheletti e si \u00e8 pronunciato contro un eventuale ritorno in patria dello stesso Zelaya. La motivazione portata dai vertici della Chiesa cattolica locale \u00e8 stata quella di volere evitare una guerra civile.\nScandalo finanziario.\nNel dicembre 2017 \u00e8 coinvolto in uno scandalo riguardante presunti stipendi e investimenti milionari che sarebbero stati operati dal cardinale stesso e dall'allora vescovo ausiliare, Juan Jos\u00e9 Pineda Fasquelle.\nLettera di Carlo Maria Vigan\u00f2 sul caso McCarrick.\nNell'agosto 2018, in seguito ad una lettera di denuncia di Vigan\u00f2 della copertura da parte della gerarchia ecclesiastica degli abusi omosessuali del cardinale McCarrik, difende McCarrick dalle accuse di Vigan\u00f2, qualificando il suo comportamento come \u00abqualcosa di ordine privato\u00bb, e il tutto come \u00abuna faccenda amministrativa\u00bb.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90723", "revid": "793215", "url": "https://it.wikipedia.org/wiki?curid=90723", "title": "Bandiera del Guatemala", "text": "La bandiera del Guatemala \u00e8 un bicolore in tre bande verticali, di uguali dimensioni: la centrale \u00e8 bianca e le laterali celesti.\nTradizionalmente il celeste simboleggia gli oceani Pacifico e Atlantico, il bianco la purezza dei valori della nazione. Nei fatti la bandiera deriv\u00f2 da quella degli Stati Uniti dell'America Centrale, con i colori centroamericani, anche se la versione guatemalteca pone le bande in verticale piuttosto che in orizzontale come il disegno originale.\nStoria.\nLa banda centrale \u00e8 caricata dell'emblema con il quetzal, l'uccello simbolo di libert\u00e0 dei Maya, e la data del 15 settembre 1821 che ricorda l'indipendenza dell'America centrale dalla Spagna. Sono presenti anche due fucili e due spade incrociate, per rammentare la disponibilit\u00e0 del Guatemala a difendersi con la guerra, ma insieme si notano due rami di ulivo a significare che il paese predilige comunque la pace.\nNel 2008 \u00e8 stata adottata una bandiera rappresentativa delle popolazioni indigene chiamata \"Bandera de los pueblos\" (\"Bandiera dei popoli\"), esposta insieme alla bandiera nazionale in tutti gli eventi in cui sia presente il Presidente della Repubblica. La bandiera \u00e8 divisa in quattro parti di colore rosso, giallo, bianco e nero che rappresentano rispettivamente i popoli Xinca, Garifuna, Maya e Ladino."}
{"id": "90725", "revid": "125392731", "url": "https://it.wikipedia.org/wiki?curid=90725", "title": "Bandiera della Guinea", "text": "La bandiera della Guinea \u00e8 stata adottata il 10 novembre 1958. \u00c8 composta da un tricolore a bande verticali con i classici colori panafricani (rosso al lato del pennone, giallo e verde).\nL'adozione di questi tre colori simboleggia \"la continuit\u00e0 del movimento di emancipazione umana\". ."}
{"id": "90727", "revid": "2225", "url": "https://it.wikipedia.org/wiki?curid=90727", "title": "Maximilien Robespierre", "text": ""}
{"id": "90728", "revid": "767487", "url": "https://it.wikipedia.org/wiki?curid=90728", "title": "Charlot ai giardini pubblici", "text": "Charlot ai giardini pubblici (\"Getting Acquainted\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio fu completato il 22 novembre 1914 e distribuito negli Stati Uniti dalla Mutual Film il 5 dicembre. Fu l'ultimo film in ordine di produzione a cui Chaplin lavor\u00f2 per la Keystone, e il penultimo in ordine di uscita. In italiano \u00e8 stato trasmesso in TV coi titoli Charlot ai giardini e Charlot e la moglie gelosa, mentre in inglese \u00e8 noto anche come \"A Fair Exchange\", \"Exchange Is No Robbery\" e \"Hello Everybody\".\nTrama.\nCharlot e Ambrose si trovano al parco con le rispettive consorti, ma iniziano a flirtare l'uno con la moglie dell'altro. Entrambi si imbattono anche in un turco che protegge la propria fidanzata armato di pugnale, e vengono perseguitati da un poliziotto che crede che uno dei due sia il molestatore seriale che sta cercando. Le mogli finiscono per fraternizzare vista la sventura comune, ma decidono di salvare i mariti quando stanno per essere arrestati entrambi. Il poliziotto trova infine il molestatore, e le due coppie riprendono ognuna la propria strada.\nDistribuzione.\nData di uscita.\nLe date di uscita internazionali sono state:"}
{"id": "90730", "revid": "125652917", "url": "https://it.wikipedia.org/wiki?curid=90730", "title": "Bandiera del Gambia", "text": "La bandiera nazionale del Gambia consiste di un tricolore a bande orizzontali di colore rosso (in alto), blu e verde. I colori sono separati da due strisce bianche. Il rosso simboleggia il Sole e la savana. Il blu simboleggia il fiume Gambia, che scorre attraverso la nazione. Il verde simboleggia la terra e le foreste della nazione. Le strisce bianche rappresentano la pace."}
{"id": "90731", "revid": "767487", "url": "https://it.wikipedia.org/wiki?curid=90731", "title": "Uranopoli", "text": "Uranopoli, conosciuta anche come Ouranopoli, secondo la traslitterazione ufficiale greca moderna, \u00e8 una localit\u00e0 della penisola calcidica, nella Grecia nord orientale, da cui partono i traghetti diretti verso il Monte Athos (\u00c1ghion \u00d3ros = Monte Santo). La cittadina ha un buon numero di alberghi economici e di taverne, dal momento che \u00e8 frequentata durante tutto l'anno dai numerosi pellegrini (circa 30.000, di cui il 10% stranieri) che visitano la repubblica monastica.\nAd Ouranopoli si ritira il \"Dhiamonitirion\", rilasciato dalle autorit\u00e0 monastiche, che permette di visitare il Monte Santo e di essere ospitati dai monasteri.\nLa moderna Ouranopoli deriva dal vecchio nome del Monte Athos cio\u00e8 monte Uranopolis. Monte sul quale il sole splendeva in continuazione. Si narra che la Vergine Maria unitamente a san Giovanni abbiano fatto naufragio ai piedi di questa montagna e in onore della Vergine Maria non \u00e8 pi\u00f9 stato possibile l'accesso ad alcun'altra donna. Su monte Uranopolis \u00e8 stato ambientato un romanzo di natura religiosa.\nPochi km pi\u00f9 a nord-ovest di Ouranopoli, tra le localit\u00e0 di N\u00e9a Rhodia e Tripit\u00ec, l'esercito di Serse scav\u00f2 un canale (detto canale di Serse) per permettere alle navi della flotta persiana di superare indenne il tempestoso capo del Monte Athos. Tracce del canale sono ancora visibili. Da Tripit\u00ec salpa anche il traghetto per l'isola di Amoulian\u00ec, ben visibile da Ouranopoli."}
{"id": "90737", "revid": "2225", "url": "https://it.wikipedia.org/wiki?curid=90737", "title": "Robespierre", "text": ""}
{"id": "90738", "revid": "1003477", "url": "https://it.wikipedia.org/wiki?curid=90738", "title": "Bandiera della Guinea-Bissau", "text": "La bandiera della Guinea-Bissau \u00e8 stata adottata nel 1973, dopo che la nazione ottenne l'indipendenza dal Portogallo. La bandiera presenta i tradizionali colori panafricani: una banda verticale rossa dal lato del pennone, e due bande orizzontali gialla (sopra) e verde (sotto), oltre alla Stella nera dell'Africa, posta al centro della banda rossa. Il disegno della bandiera \u00e8 influenzato dalla bandiera del Ghana. I colori hanno lo stesso significato: il rosso per il sangue dei martiri, il verde per le foreste e il giallo per le ricchezze minerarie."}
{"id": "90739", "revid": "1527148", "url": "https://it.wikipedia.org/wiki?curid=90739", "title": "Investitori qualificati", "text": "Un investitore qualificato (in inglese \"accredited investor\", investitore accreditato) \u00e8 un investitore non istituzionale ma che han caratteristiche di dimensione e/o competenze professionali che ne fanno un attore con speciali qualifiche. In particolare, in Italia si definiscono cos\u00ec gli investitori retail con un giro d'affari superiore ai 2 milioni di euro.\nQuesta distinzione sussiste perch\u00e9 esistono delle regole a protezione del segmento retail. Il fatto di distinguere fra qualificati e non, permette di utilizzare con gli investitori qualificati procedure pi\u00f9 rapide e meno vincolanti, in quanto si presuppone che abbiano maggiori abilit\u00e0 e conoscenze.\nL'opposto dell'investitore qualificato/accreditato \u00e8 l'investitore istituzionale.\nL'investitore qualificato pu\u00f2 essere un high net worth individual (individuo con alto patrimonio netto) che investe parte del suo portafoglio in finanziamenti di private equity che avvengono tramite l'acquisto di azioni over the counter OTC di startup e altre imprese nano-cap. In tal caso, si parla di angel investor, anche se quest'ultimo non necessariamente \u00e8 un investitore qualificato (in pi\u00f9, gli angel investor possono agire in reti/network informali).\nDefinizione.\nL'art. 100, comma 1 lett. a) del Decreto legislativo 24 febbraio 1998, n. 58 rimanda, per quanto riguarda la definizione di investitore qualificato, ai regolamenti della Consob. L'art. 1, comma 1-bis della legge sulle cartolarizzazioni (Legge 30 aprile 1999, n. 130) fa uso della definizione di investitore qualificato, attribuendo nel caso specifico dei poteri paragonabili agli investitori professionali."}
{"id": "90741", "revid": "767487", "url": "https://it.wikipedia.org/wiki?curid=90741", "title": "Specie di Syringa", "text": "Elenco delle Specie di \"Syringa\" (Serenella) :"}
{"id": "90747", "revid": "1433658", "url": "https://it.wikipedia.org/wiki?curid=90747", "title": "Asta di apertura", "text": "L'asta di apertura (cos\u00ec come l'asta di chiusura) serve a far s\u00ec che il primo (ultimo) prezzo di ogni giorno non sia determinato casualmente dai primi (ultimi) due attori che hanno stipulato un contratto.\nAnche dopo la chiusura della fase di negoziazione, il mercato borsistico continua a essere influenzato dai flussi informativi generati dagli eventi macro-politici, dalle informazioni diffuse dalle societ\u00e0 quotate e dai mercati esteri. Tutti questi eventi sono in grado di influenzare le aspettative degli investitori, senza tradursi immediatamente in prezzi. Queste aspettative si traducono nel prezzo di apertura, la cui determinazione \u00e8 frutto della sedimentazione di tutte le informazioni generate fino a quel momento.\nL'asta di apertura serve perci\u00f2 a fissare prezzi significativi. In questa fase tutti gli intermediari operativi sul mercato possono immettere ordini, che si aggiungono a tutte le proposte che sono gi\u00e0 sul book. Essendo un'asta, si trova un equilibrio. Il sistema di trading della Borsa ordina tutte le proposte di negoziazione per ogni titolo: gli acquisti in ordine decrescente, le vendite in ordine crescente. Gli ordini possono essere inseriti a prezzo limitato o al prezzo di asta.\nNel book di pre-apertura gli ordini sono inseriti ma non eseguiti. Secondo una serie di regole stabilite da Borsa Italiana, il sistema di negoziazione elabora e diffonde in tempo reale il prezzo teorico di apertura. Gli intermediari possono vedere gli ordini gi\u00e0 immessi e modificare i propri.\nPer evitare variazioni improvvise del prezzo di apertura determinabili mediante l'inserimento o - pi\u00f9 facilmente - la cancellazione degli ordini negli ultimi istanti, il momento di termine della fase di immissione ordini \u00e8 calcolato casualmente all'interno dell'ultimo minuto della fase di pre-apertura, in modo tale che nessun intermediario possa avere la certezza di essere l'ultimo a inserire o cancellare ordini.\nAl termine della fase di pre-apertura l'ultimo prezzo teorico viene controllato e, se non oltrepassa i limiti di variazione per quel determinato titolo, viene validato e considerato come prezzo effettivo di apertura. A questo prezzo vengono concluse tutte le proposte di acquisto immesse in fase di pre-asta con prezzo superiore al prezzo di apertura e quelle di vendita con prezzo inferiore allo stesso, fino ad esaurimento delle quantit\u00e0. Successivamente si passa alla fase successiva della seduta di Borsa: la negoziazione continua.\nQualora durante la negoziazione continua di uno strumento finanziario il prezzo del \ncontratto in corso di conclusione superi uno dei limiti di variazione dei prezzi, la negoziazione continua dello strumento finanziario \nviene automaticamente sospesa e contestualmente viene attivata una fase di asta \ndi volatilit\u00e0."}
{"id": "90748", "revid": "125197347", "url": "https://it.wikipedia.org/wiki?curid=90748", "title": "Bandiera della Guyana", "text": "La bandiera della Guyana \u00e8 stata adottata nel 1966 a seguito dell'indipendenza del Paese. Venne disegnata dallo statunitense Whitney Smith, eminente vessillologo. \nLa bandiera \u00e8 composta da un triangolo equilatero rosso con bordo nero, posto sul lato del pennone, che \u00e8 sovrapposto ad un triangolo isoscele giallo con bordo bianco, il cui vertice tocca il lato al vento della bandiera. \nIl verde simboleggia i campi e le foreste che ricoprono la Guyana, il bianco i numerosi fiumi, il giallo il futuro dorato che i suoi cittadini devono crearsi grazie alle risorse minerarie, il rosso lo zelo e il sacrificio nella costruzione della nazione e il nero la perseveranza.\nLa bandiera \u00e8 soprannominata \"The Golden Arrowhead\" (\"La punta di freccia dorata\")."}
{"id": "90750", "revid": "226458", "url": "https://it.wikipedia.org/wiki?curid=90750", "title": "Asta di chiusura", "text": "L'asta di chiusura (cos\u00ec come l'asta di apertura) serve a far s\u00ec che l'ultimo (primo) prezzo di ogni giorno non sia determinato casualmente dagli ultimi (primi) due attori che hanno stipulato un contratto.\nIl prezzo dell'asta di chiusura \u00e8 importante perch\u00e9 incorpora un forte valore segnaletico; inoltre gli scambi nell'asta di chiusura rappresentano generalmente una parte importante di quelli che contribuiscono alla determinazione del prezzo di riferimento, calcolato come media (ponderata per le quantit\u00e0) dei prezzi dei contratti corrispondenti all'ultimo 10% delle quantit\u00e0 scambiate nella seduta (sono esclusi i contratti conclusi attraverso la funzione cross-order). \nIn un intervallo di circa dieci minuti gli ordini immessi dagli intermediari sono inseriti sul book di negoziazione, ma non sono incrociati. Al termine della fase di pre-asta il sistema determina il prezzo dell'asta chiusura secondo una serie di regole a cascata (massimizzazione delle quantit\u00e0, minimizzazione dello sbilancio, minore oscillazione rispetto al prezzo di controllo, prezzo pi\u00f9 elevato) e incrocia gli ordini corrispondenti, secondo le priorit\u00e0 di prezzo e tempo. Nel corso della fase di pre-asta, il sistema di negoziazione diffonde in tempo reale il livello del prezzo teorico di asta, basato sulla situazione corrente del book.\nAl fine di minimizzare le possibilit\u00e0 che l'inserimento o la cancellazione di ordini a opera di un singolo intermediario possano determinare brusche oscillazioni del prezzo di asta senza che gli altri possano reagire, il momento di termine della fase di pre-asta \u00e8 determinato casualmente dal sistema all'interno dell'ultimo minuto della sessione e non \u00e8 conoscibile ex ante."}
{"id": "90751", "revid": "729019", "url": "https://it.wikipedia.org/wiki?curid=90751", "title": "Ipercapnia", "text": "L'ipercapnia (dal greco \"hyper\": oltre, e \"kapnos\": fumo) \u00e8 l'aumento nel sangue della concentrazione di anidride carbonica (CO2). L'anidride carbonica \u00e8 un prodotto di scarto dei processi metabolici cellulari. Nei liquidi corporei si scioglie e forma l'acido carbonico, che durante l'espirazione, viene eliminato dai polmoni sotto forma di anidride carbonica. Se questo meccanismo diviene difettoso, l'acido carbonico determina l'acidosi respiratoria accumulandosi nel sangue.\nL'opposto dell'ipercapnia \u00e8 l'ipocapnia.\nCause.\nIpercapnia \u00e8 generalmente causata da ipoventilazione, malattie polmonari, diminuzione dello stato di coscienza. Pu\u00f2 anche essere causata da annegamento, o dall'esposizione ad ambienti contenenti concentrazioni anormalmente elevate di anidride carbonica (di solito per attivit\u00e0 vulcaniche o geotermiche) o sue esalazioni. Pu\u00f2 anche essere un effetto iniziale dovuto alla somministrazione troppo elevata di ossigeno in pazienti affetti da apnee notturne. In questa situazione, l'ipercapnia pu\u00f2 anche essere accompagnata da acidosi respiratoria. L'iperventilazione ansiosa (sindrome da iperventilazione) causa ipocapnia e pu\u00f2 portare, passando per uno stadio fugace di ipercapnia riflessa, ad uno stato di alcalosi respiratoria.\n\u00c8 dimostrato sperimentalmente che l'ipercapnia non pu\u00f2 essere causata dall'uso di mascherine chirurgiche.\nSintomi e segni.\nI sintomi e segni di ipercapnia comprendono l'arrossamento della pelle, frequenza cardiaca elevata, dispnea, extrasistole, spasmi muscolari, riduzione dell'attivit\u00e0 cerebrale, aumento della pressione sanguigna, aumento del flusso ematico cerebrale. Possono presentarsi anche mal di testa, stato confusionale e letargia. L'ipercapnia pu\u00f2 indurre un aumento della gittata cardiaca, un aumento della pressione arteriosa ed una propensione verso le aritmie. In caso di grave ipercapnia (dovuta p. es. a respirazione in aria con pressione parziale di CO2 superiore a 10 kPa o 75 mmHg), la sintomatologia progredisce verso il disorientamento, il panico, l'iperventilazione, le convulsioni, la perdita di coscienza, e pu\u00f2 portare fino alla morte.\nValori di laboratorio.\nL'ipercapnia viene generalmente definita come un livello di anidride carbonica presente nel sangue di oltre 45 mmHg. Dal momento che nel sangue l'anidride carbonica \u00e8 in equilibrio con il bicarbonato, l'ipercapnia pu\u00f2 anche provocare un alto valore di concentrazione di bicarbonato plasmatico (HCO3-)."}
{"id": "90752", "revid": "42298794", "url": "https://it.wikipedia.org/wiki?curid=90752", "title": "Negoziazione continua", "text": "La negoziazione continua \u00e8 una fase della giornata di quotazioni in borsa che ha la funzione di dare liquidit\u00e0 al mercato. \u00c8 compresa fra l'asta di apertura e l'asta di chiusura.\nDura circa 8 ore e vi si svolgono quasi tutte le transazioni; ogni operatore immette le proprie proposte, che possono essere eseguite con molta rapidit\u00e0. Si possono immettere nel book ordini al meglio (e quindi con pi\u00f9 alta priorit\u00e0) o a prezzo limitato.\nIl book \u00e8 dinamico: quando ci sono due ordini eseguibili questi sono regolati e spariscono. Quelli al meglio sono eseguiti subito, gli altri quando \u00e8 stata trovata la controparte. La priorit\u00e0 \u00e8 su prezzo e, subordinatamente, su tempo.\nUn altro modo di immettere ordini \u00e8 \"curando il prezzo\": all'operatore viene dato il compito di cercare di massimizzare l'interesse su un particolare titolo."}
{"id": "90753", "revid": "1543377", "url": "https://it.wikipedia.org/wiki?curid=90753", "title": "Consensus", "text": "Con il termine consensus, o pi\u00f9 esattamente consensus forecast, si definisce in ambito finanziario la media delle previsioni emesse dagli analisti finanziari in merito alle \"performance\" previste dei risultati finanziari e dell'andamento della quotazione di una societ\u00e0 o di uno strumento finanziario quotati in Borsa.\nI principali operatori di mercato (istituti di credito, banche d'affari, societ\u00e0 di rating, SIM) emettono periodicamente delle analisi sull'andamento generale delle societ\u00e0 quotate, sulla base delle quali vengono indicate anche previsioni relative ad alcuni parametri di valutazione delle stesse, quali ad esempio l'utile per azione, il fatturato, l'indebitamento finanziario. Sulla base di queste previsioni, vengono inoltre indicati parametri pi\u00f9 direttamente inerenti ai mercati finanziari, prima di tutto il cosiddetto \"target price\", ossia la quotazione sulla quale il titolo dovrebbe assestarsi in un lasso di tempo indicato, solitamente non superiore ad alcuni mesi, e consigli per gli eventuali investitori, ossia di acquistare (\"buy\"), mantenere (\"hold\") o vendere (\"sell\") i titoli della societ\u00e0 oggetto dell'analisi.\nIl consensus, quale media di queste analisi e di queste previsioni, pu\u00f2 essere considerato la previsione pi\u00f9 attendibile, in quanto consente di eliminare i \"picchi\" positivi o negativi delle singole valutazioni emesse dagli analisti.\nCollegamenti esterni.\nEsempi di operatori che forniscono (generalmente a pagamento) previsioni:"}
{"id": "90755", "revid": "7748", "url": "https://it.wikipedia.org/wiki?curid=90755", "title": "Mercanti di liquore", "text": ""}
{"id": "90756", "revid": "169529", "url": "https://it.wikipedia.org/wiki?curid=90756", "title": "Network Information System", "text": "Il Network Information System (NIS) \u00e8 il sistema informatizzato usato da Borsa Italiana per la trasmissione in tempo reale delle informazioni.\nFinalit\u00e0.\nIl mercato cerca di privilegiare informazioni diffuse a mercato chiuso per evitare sospensioni del titolo (trading halt) durante la seduta di Borsa; il tema del timing della diffusione dell'informazione si trasferisce perci\u00f2 sull'evitare che il mercato abbia sospensioni. D'altra parte per\u00f2 la legge dice che le imprese devono comunicare le informazioni importanti al pubblico e lo debbano fare attraverso il mercato.\nPer questo nasce il NIS, che collega via Internet Borsa Italiana, le societ\u00e0 quotate, la Consob e le agenzie di stampa. Le societ\u00e0 inviano al NIS, che inoltra alla Borsa e alla Consob. Quindi dopo 15 minuti mandano le informazioni anche alle agenzie di stampa: Borsa e Consob in questo lasso di tempo decidono se trattenere il comunicato."}
{"id": "90758", "revid": "536103", "url": "https://it.wikipedia.org/wiki?curid=90758", "title": "Sospensione (finanza)", "text": "Una sospensione delle contrattazioni (\"trading halt\") di un titolo quotato in Borsa, che viene effettuata per dare tempo per la diffusione di informazioni rilevanti al \"mercato\". In assenza di informazioni infatti il \"mercato\" non pu\u00f2 ben funzionare, non essendo in grado di riequilibrarsi.\nDurante questo periodo la Borsa invita le societ\u00e0 a diffondere informazioni per ristabilire la parit\u00e0 informativa. "}
{"id": "90765", "revid": "782150", "url": "https://it.wikipedia.org/wiki?curid=90765", "title": "Psicoterapia dinamica breve", "text": "La psicoterapia dinamica breve \u00e8 una forma di psicoterapia psicodinamica che deriva dalla terapia psicoanalitica, ma focalizza l'attenzione dello specialista su specifici problemi d'ordine emotivo.\nCon questo scopo, lo psicoterapeuta si sforza di sviluppare un rapporto terapeutico efficace nel giro di un breve arco di tempo. A differenza della psicoanalisi classica, di cui comunque assume la matrice metateorica dinamica, la psicoterapia dinamica breve si prefigge il compito di risolvere difficolt\u00e0 particolari in un numero limitato di sedute.\nDescrizione.\nEssa, da alcuni punti di vista, ritorna alle origini della psicoanalisi, perch\u00e9 i primi trattamenti effettuati da Sigmund Freud (\"Studi sull'Isteria\") su pazienti isterici furono di breve durata; fu solo nella fase della maturit\u00e0 che egli si interess\u00f2 di pi\u00f9 allo studio del funzionamento psichico che alla vera terapia, e la lunghezza dei trattamenti si allung\u00f2.\nGi\u00e0 alcuni dei primi e pi\u00f9 importanti allievi di Freud si distaccarono dalle sue idee, cercando metodi che potessero abbreviare il processo terapeutico.\nS\u00e1ndor Ferenczi nel suo lavoro: \"L'ulteriore sviluppo di una Terapia Attiva in Psicoanalisi\" (1920) sent\u00ec l'esigenza profonda di introdurre \"modalit\u00e0 tecniche attive\", \"incoraggiando direttamente i pazienti alla produzione di associazioni e fantasie\" il pi\u00f9 possibile inerenti al problema che si stava trattando, ed evitando le associazioni libere futili e fuorvianti.\nOtto Rank, ne \"Il Trauma della Nascita\" (1924), insistette sull'idea di fissare un limite temporale al trattamento psicoanalitico.\nAlfred Adler rinunci\u00f2 all'uso del lettino, e decise di effettuare le sedute di fronte al paziente (posizione \"vis-\u00e0-vis\").\nLe prime esperienze cliniche tentate per rendere la psicoanalisi pi\u00f9 breve e pi\u00f9 efficace furono descritte da Alexander e French (1946): \"il compito del terapeuta \u00e8 di provocare nel paziente una ri-esperienza delle emozioni conflittuali nel transfert, perch\u00e9 questo pu\u00f2 provocare un cambiamento terapeutico\", ri-esperienza che Alexander chiam\u00f2 \"esperienza emozionale correttiva\".\nMichael Balint nel 1955 cominci\u00f2 a sperimentare forme brevi di psicoterapia, e fond\u00f2 il \"Brief Psychotherapy Workshop\" presso la celebre \"Tavistock Clinic\", con un gruppo di clinici di grande perizia.\nLa loro idea di partenza fu quella di circoscrivere la \"zona del conflitto\" del paziente, sulla quale concentrare il lavoro terapeutico. Balint coni\u00f2 per definirla il termine \"Focus\".\nA met\u00e0 degli anni '60, David Malan postul\u00f2 il rapporto tra i criteri di selezione dei pazienti, la tecnica terapeutica impiegata e la qualit\u00e0 dei risultati che era possibile ottenere, dimostrando con una grande quantit\u00e0 di materiale clinico che la psicoterapia dinamica breve era in grado di ottenere risultati duraturi anche nel trattamento di difficolt\u00e0 molto strutturate.\nNel 1972, Peter Sifneos propose la sua \"Psicoterapia Breve Mobilizzante l'Ansia\" (STAPP), con un approccio simile a quello di Malan, ma ancor pi\u00f9 rigidamente \"focale\".\nNegli ultimi 25 anni la psicoterapia dinamica breve ha fatto notevoli progressi, soprattutto grazie alle innovazioni nella condotta della seduta introdotte da Habib Davanloo con la sua \"Psicoterapia Intensiva Dinamica Breve\" (1990): egli dimostr\u00f2, con un grande numero di casi videoregistrati, la possibilit\u00e0 di promuovere un cambiamento profondo con un atteggiamento molto attivo e incisivo da parte del terapeuta, spesso in meno di 40 sedute (anche per i disturbi del carattere). Ci\u00f2 viene ottenuto, piuttosto che con la selezione dei pazienti, attraverso la mobilizzazione delle emozioni di Transfert, ed il lavoro diretto con la Resistenza, che conseguentemente si rende evidente nella relazione terapeutica."}
{"id": "90766", "revid": "212348", "url": "https://it.wikipedia.org/wiki?curid=90766", "title": "Junk bond", "text": ""}
{"id": "90767", "revid": "702184", "url": "https://it.wikipedia.org/wiki?curid=90767", "title": "Terapia comportamentale", "text": "La terapia comportamentale (o \"terapia del comportamento\") \u00e8 una psicoterapia che ha come obiettivo principale la modifica dei comportamenti disadattivi dei pazienti. \u00c8 la prima forma di psicoterapia che sia stata sottoposta a verifica sperimentale sistematica. Nata come applicazione al campo clinico dei principi sperimentali dell'apprendimento, evidenziati in laboratorio, si \u00e8 rapidamente affermata a partire dagli anni '50, sostituendo gradualmente precedenti modalit\u00e0 di intervento psicologico, molto diffuse ma prive di alcun fondamento sperimentale.\nDescrizione.\nLa terapia comportamentale si focalizza principalmente sul comportamento del paziente, cio\u00e8 quell'attivit\u00e0 osservabile - in rapporto con l'ambiente - che \u00e8 fonte di problemi, quali sofferenza o disadattamento. Tali comportamenti, spesso chiamati \"sintomatici\", sono esaminati in relazione ai contesti in cui sono emersi e a quelli in cui si manifestano abitualmente. Un assunto centrale \u00e8 che tali reazioni comportamentali siano state apprese, seguendo le leggi dell'apprendimento sociale e cognitivo (\"cognitive-social learning\"), ovvero condizionate da specifiche contingenze ed esperienze. \nLa terapia comportamentale origina dagli studi di psicologia sperimentale sul condizionamento classico di Ivan Pavlov (1849-1936) e sul condizionamento operante di Burrhus Skinner (1904-1990); ad essi si aggiunsero i contributi di Joseph Wolpe (1915-1997) sulla desensibilizzazione, di Hans Eysenck (1916-1997) sulla \"teoria dei tratti\" (primo ponte funzionale verso l'integrazione tra approcci comportamentisti e del primo cognitivismo) e di Victor Meyer con la formulazione condivisa del caso. Dagli anni '70, si parla appunto di \"neocomportamentismo\" per definire la rielaborazione operativa degli originari contributi teorici di Pavlov e Skinner in un'ottica specificatamente clinica. Dopo una prima fase di sviluppo avvenuta prevalentemente negli Stati Uniti (tra gli anni '60 ed i primi anni '80), si \u00e8 poi diffusa progressivamente anche in Europa e nel resto del mondo.\nFrequentemente associata alla terapia cognitiva (normalmente si parla infatti di \"terapia cognitivo-comportamentale\"), si avvale di tecniche d'intervento quali il condizionamento/decondizionamento (finalizzato all'estinzione o rimodulazione di risposte comportamentali e psicofisiologiche), la desensibilizzazione sistematica, il flooding, le tecniche di stop del pensiero e diversione dell'attenzione, l'uso di tecniche di rilassamento (come il rilassamento muscolare progressivo di Jacobson, le tecniche di controllo della respirazione o il training autogeno), ed il Biofeedback (BFB).\nIn ambito riabilitativo, si avvale di tecniche quali la \"token economy\"."}
{"id": "90769", "revid": "125324746", "url": "https://it.wikipedia.org/wiki?curid=90769", "title": "Bandiera di Haiti", "text": "La bandiera di Haiti \u00e8 stata adottata il 26 febbraio 1986. \u00c8 composta da due bande orizzontali di uguali dimensioni: blu quella superiore e rossa quella inferiore. Al centro della bandiera \u00e8 presente un riquadro bianco con lo stemma di Haiti. La bandiera civile \u00e8 priva dello stemma.\nLa bandiera haitiana \u00e8 nata durante la lotta per l'indipendenza contro i francesi: i ribelli rimossero la banda bianca dal tricolore francese, a simboleggiare la liberazione del popolo haitiano dal dominatore bianco. In seguito alla sua proclamazione a imperatore di Haiti, Jean-Jacques Dessalines modific\u00f2 la banda blu in nero. In seguito al colpo di Stato del 1806 e alla bipartizione di Haiti, questa stessa bandiera fu adottata da Henri Christophe, capo dello Stato di Haiti del Nord, che vi aggiunse il proprio stemma in seguito alla sua incoronazione nel 1811; dal canto suo Alexandre P\u00e9tion, che divenne Presidente del sud di Haiti, riprese i colori blu e rosso, successivamente modificando le fasce da verticali a orizzontali e aggiungendovi lo stemma nazionale haitiano. Quest'ultima versione divenne bandiera nazionale in seguito alla riunificazione ad opera di Jean-Pierre Boyer nel 1820, venendo confermata dalla Costituzione del 1843 e rimase in uso con piccole modifiche anche sotto l'impero di Faustin Soulouque e durante la prima repubblica. Abbandonata da Fran\u00e7ois Duvalier nel 1964 a favore della bandiera di Dessalines, \u00e8 stata reintegrata nel febbraio 1986 e approvato dalla Costituzione del 1987. La bandiera presenta un simbolo al centro, dato che durante le Olimpiadi del 1936 ci si accorse che era uguale a quella del Liechtenstein, il quale, dal canto suo, arricch\u00ec il proprio vessillo aggiungendovi il berretto principesco."}
{"id": "90770", "revid": "125238090", "url": "https://it.wikipedia.org/wiki?curid=90770", "title": "Bandiera della Guinea Equatoriale", "text": "La bandiera della Guinea Equatoriale \u00e8 stata adottata il 21 agosto 1979. La bandiera \u00e8 composta da tre bande orizzontali di uguali dimensioni. Partendo dall'alto i colori delle bande sono: verde (i prodotti dell'agricoltura), bianco (la pace) e rosso (la lotta per l'indipendenza). Sul lato del pennone \u00e8 presente un triangolo isoscele azzurro (il mare che unisce le isole e le zone continentali), mentre al centro della bandiera compare lo stemma della Guinea Equatoriale.\n\u00c8 usata come bandiera di comodo."}
{"id": "90771", "revid": "125823941", "url": "https://it.wikipedia.org/wiki?curid=90771", "title": "Bandiera dell'Honduras", "text": "La bandiera dell'Honduras \u00e8 stata adottata il 16 febbraio 1866, ma la versione attuale \u00e8 il risultato di una lieve modifica del 2022.\nIl disegno \u00e8 basato sulla bandiera degli Stati Uniti dell'America Centrale, con i colori centroamericani. La bandiera \u00e8 costituita da tre bande orizzontali bianche e azzurro di uguali dimensioni; secondo la tradizione, le bande azzurre laterali rappresentano l'Oceano Pacifico e l'Oceano Atlantico. Le cinque stelle a cinque punte rappresentano le nazioni delle Province Unite (Costa Rica, Guatemala, Honduras, Nicaragua, Salvador) e la speranza di ricostituire l'unione.\nLa bandiera onduregna \u00e8 usata come bandiera di comodo.\nIl 27 gennaio 2022, con la cerimonia d'inaugurazione della Presidente dell'Honduras Xiomara Castro, il colore della bandiera \u00e8 stato schiarito, portandolo dal blu scuro all'azzurro."}
{"id": "90774", "revid": "125902360", "url": "https://it.wikipedia.org/wiki?curid=90774", "title": "Bandiera dell'Indonesia", "text": "La bandiera dell'Indonesia \u00e8 una semplice bandiera bicolore composta da due bande monocromatiche orizzontali di uguale dimensione, rossa (in alto) e bianca. I colori derivano da quelli dell'Impero Majapahit del XIV secolo. Chiamata \"Sang Saka Merah-Putih\" (\"Maestoso bicolore rosso-bianco\") in indonesiano, venne inizialmente usata dagli studenti e poi dai nazionalisti nella prima parte del XX secolo, quando l'Indonesia era sotto il governo olandese. Successivamente alla seconda guerra mondiale, i nazionalisti indonesiani dichiararono la loro indipendenza il 17 agosto 1945, e in quel momento issarono ed adottarono la bandiera. La fascia rossa \u00e8 simbolo di coraggio, quella bianca di giustizia e purezza.\nBandiere nazionali simili.\nFra la bandiera dell'Indonesia e quella di Monaco la differenza sta nelle principalmente nelle proporzioni, oltre alla diversa tonalit\u00e0 del rosso. La bandiera della Polonia presenta gli stessi colori, ma in posizione scambiata."}
{"id": "90775", "revid": "755885", "url": "https://it.wikipedia.org/wiki?curid=90775", "title": "A Kind of Magic", "text": "A Kind of Magic \u00e8 il dodicesimo album in studio del gruppo musicale rock britannico Queen, pubblicato per la prima volta il 2 giugno del 1986.\nAntefatti.\nDopo la fine del poco soddisfacente The Works Tour europeo, i rapporti tra i membri dei Queen non erano molto buoni; Mercury era impegnato a promuovere l'uscita del suo primo album da solista Mr. Bad Guy, caratterizzato da sonorit\u00e0 disco, che per\u00f2 si rivel\u00f2 un flop commerciale.\nGrazie al successo ottenuto con l'esibizione al Live Aid il 13 luglio 1985, i Queen ritrovarono la carica per tornare in studio tutti insieme. Inizialmente i quattro avevano deciso di ritrovarsi in studio dopo ancora un anno di pausa, ma durante l'estate Mercury chiese agli altri di ritrovarsi in studio e contestualmente la band ricevette l'offerta da parte del regista Russel Mulcahy di comporre le musiche per il suo nuovo film \"Highlander - L'ultimo immortale.\"\nL'album.\nSi tratta della colonna sonora del film \"Highlander - L'ultimo immortale\", il primo della serie, diretto da Russell Mulcahy. La band inizi\u00f2 infatti a lavorare per la colonna sonora del film e poi riarrangi\u00f2 alcuni brani col fine di inserirli nell'album.\nStilisticamente i Queen continuano ci\u00f2 che avevano intrapreso con \"The Works\", attingendo nuovamente al pop con la \"title track\", all'hard rock con \"One Vision\" e parzialmente all'heavy metal (\"Princes of the Universe e\" \"Gimme the Prize\"), all'arena rock (\"Friends Will Be Friends\") e alle ballate melodiche (\"One Year of Love\"), utilizzando anche un'orchestra sinfonica in \"Who Wants to Live Forever\" e senza perdere di vista sonorit\u00e0 dance o vicine alla black music (\"Don't Lose Your Head\" e \"Pain Is So Close To Pleasure\").\nIl titolo dell'album \u00e8 tratto dall'omonima traccia presente nel disco, primo caso nella storia della band.\nNon ebbe molto successo negli Stati Uniti, ma raggiunse il primo posto della classifica britannica, rimanendo nella classifica per ben 63 settimane. Alcuni singoli estratti sono diventati delle vere e proprie \"hit\" della band inglese, come la stessa \"A Kind of Magic\", \"One Vision\" o \"Who Wants to Live Forever\".\nIl Tour che segu\u00ec fu un successo straordinario che diede ancora pi\u00f9 gloria alla band, famosa per le sue esibizioni dal vivo.\nSebbene i Queen pubblicheranno altri due album con Freddie Mercury (\"The Miracle\" e \"Innuendo\"), \"A Kind of Magic\" si riveler\u00e0 essere l'ultimo album promosso con un tour di concerti, a causa della diagnosi di AIDS di Mercury l'anno successivo.\nNel 2011 l'album \u00e8 stato rimasterizzato in digitale dalla Island/Universal ed \u00e8 stato distribuito in due formati:\nI brani.\n\"One Vision\".\nDopo il contributo dei Queen al Live Aid, Freddie Mercury fu entusiasta e subito dopo chiam\u00f2 gli altri componenti della band per andare in studio e scrivere una canzone che poi divenne \"One Vision\". Tutti e quattro i membri della band sono stati accreditati come autori, tuttavia Roger Taylor ha dichiarato in un'intervista alla TV australiana che in origine era una sua canzone, con testi che riflettevano su Martin Luther King. Brian May ha suonato la sezione synth di apertura usando una Yamaha DX-7. Le sessioni sono state filmate e successivamente pubblicate sul set di DVD del 2003 \"Greatest Video Hits 2\". La canzone non appare in \"Highlander\", ma \u00e8 stata usata nel film \"Iron Eagle\" del 1986.\n\"A Kind of Magic\".\n\"A Kind of Magic\" \u00e8 stata scritta da Taylor. Ha dichiarato di aver scritto alcuni testi, che si sono rivelati la base sia di \"One Vision\" che di \"A Kind of Magic\", cosa resa evidente dalla demo della canzone che appare per la prima volta nell'EP bonus del 2011, che mescola i due testi. Pi\u00f9 tardi, all'insaputa di Taylor che era andato negli Stati Uniti per alcuni giorni, Mercury perfezion\u00f2 i testi, aggiunse la linea di basso e ne riorganizz\u00f2 la struttura. Indipendentemente da ci\u00f2, la nuova versione pi\u00f9 pop-oriented venne attribuita a Taylor. Questa versione \u00e8 presente nell'album, \u00e8 stata pubblicata come singolo e includeva il loro turnista, Spike Edney, che suona alcune tastiere. La versione alternativa pi\u00f9 \"heavy\" e \"rockier\", che ha anche fatto il suo debutto ufficiale sull'EP Universal bonus 2011, \u00e8 presente durante i titoli di coda di \"Highlander\". \"A Kind of Magic\" \u00e8 tecnicamente la prima vera title track di un album nella discografia della band, sebbene la canzone \"Sheer Heart Attack\", che \u00e8 apparsa su \"News of the World\", in realt\u00e0 \u00e8 stata scritta per l'album con lo stesso nome e le canzoni Play the Game e More of That Jazz hanno variazioni nei titoli dei rispettivi album. La frase \"A Kind of Magic\" (\u00e8 una specie di magia) \u00e8 la stessa pronunciata dal protagonista \"Connor MacLeod\" (Christopher Lambert) del film \"Highlander\".\n\"One Year of Love\".\n\"One Year of Love\" \u00e8 una canzone di Deacon. La versione dell'album lo vede suonare il synth Yamaha DX7, un'orchestra di archi diretta da Lynton Naiff e un sassofono suonato da Steve Gregory. Deacon ha deciso di sostituire l'assolo di chitarra con uno di sassofono dopo una discussione con May, che non compare nella canzone. \u00c8 stato pubblicato come singolo in Francia e Spagna, ed appare durante la scena del bar in \"Highlander.\"\n\"Pain Is So Close to Pleasure\".\n\"Pain Is So Close to Pleasure\" \u00e8 stata scritta da Mercury e Deacon. Iniziando con un'idea di riff di May, Deacon e Mercury lo trasformarono successivamente in una canzone in stile Motown, con Deacon che suona la chitarra ritmica. Una versione leggermente remixata e rielaborata \u00e8 stata rilasciata come singolo nel 1986, raggiungendo il numero 26 nelle classifiche olandesi. Il titolo appare anche in \"One Year of Love\". Questa sarebbe stata una delle ultime volte in cui Mercury avrebbe cantato una canzone dei Queen completamente in falsetto. Il titolo del brano si rif\u00e0 ad un pezzo del testo del brano \"One Year of Love\" ed \u00e8 uno dei tre brani a non comparire nel film \"Highlander\".\n\"Friends Will Be Friends\".\n\"Friends Will Be Friends\" \u00e8 una canzone di Mercury e Deacon, con testi scritti da Mercury. \u00c8 una delle ultime ballate di pianoforte di Mercury. Fu intesa come un aggiornamento moderno degli inni rock degli anni '70 \"We Are the Champions\" e \"We Will Rock You\" e ha raggiunto il 14 \u00b0 posto nel Regno Unito. Durante il Magic Tour, la canzone \u00e8 stata suonata tra \"We Will Rock You\" e \"We Are The Champions\", le tradizionali canzoni finali degli spettacoli dal vivo dei Queen. Non compare in \"Highlander\".\n\"Who Wants to Live Forever\".\n\"Who Wants to Live Forever\" \u00e8 stata composta da May che canta anche la prima strofa e il primo ritornello. Le parti di synth sono suonate su una Yamaha DX-7 da May mentre l'orchestra \u00e8 stata arrangiata e diretta da Michael Kamen. Deacon non ha partecipato e Taylor ha suonato alcune parti di drum-machine e ha contribuito con la voce di supporto. Le percussioni e il contrabbasso sono stati suonati dall'orchestra, nonostante Taylor e Deacon li suonino nel video. Serve come \"tema amoroso\" di \"Highlander\" aggiungendosi alla trama secondaria del film in quanto un uomo predestinato all'immortalit\u00e0 con il passare degli anni vede le persone invecchiare e morire; il brano si pu\u00f2 sentire inoltre in due episodi della serie televisiva \"Highlander\" che vede protagonista l'immortale \"Duncan MacLeod\", cugino e allievo di \"Connor MacLeod\". Esiste una versione strumentale del brano intitolata \"Forever\". Nel film, Mercury canta anche l'apertura della canzone, a differenza della versione dell'album, che \u00e8 cantata da May. Il brano \u00e8 stato suonato in tutte le tappe del tour di supporto dell'album \"A Kind of Magic\". La versione originale inclusa nell'album ha una durata di poco pi\u00f9 di cinque minuti ed \u00e8 il pi\u00f9 lungo brano dell'album \"A Kind of Magic\"; la versione inclusa nella raccolta \"Greatest Hits II\" nella parte finale del brano viene tagliato un segmento musicale di venti secondi.\n\"Gimme the Prize\".\n\"Gimme the Prize\" \u00e8 stata scritta da May. Questa canzone \u00e8 caratterizzata da sonorit\u00e0 heavy metal e campiona anche varie battute del film, in particolare \"I have something to say: It's better to burn out than to fade away\" e \"There can be only one\", battute pronunciate dal \"Kurgan\", principale antagonista del film \"Highlander\", e per questa ragione il brano \u00e8 stato sottotitolato \"Kurgan's Theme\". All'interno del brano sono udibili effetti sonori come combattimenti con le spade, varie risate del Kurgan, colpi di pistola come quelli presenti nel film. Il brano \u00e8 legato ad un'altra composizione simile dell'album: \"Princes of the Universe\".\n\"Don't Lose Your Head\".\n\"Don't Lose Your Head\" \u00e8 stato composto da Taylor e presenta la cantante Joan Armatrading in un cameo vocale. La canzone prende il nome da una frase citata in \"Highlander\" e viene riprodotta per un breve periodo quando Kurgan rapisce Brenda. Una versione strumentale del brano intitolato \"A Dozen Red Roses for My Darling\" \u00e8 il lato B di \"A Kind of Magic\".\n\"Princes of the Universe\".\n\"Princes of the Universe\" \u00e8 la colonna sonora del film ed \u00e8 stata scritta da Mercury. \u00c8 un lavoro piuttosto complesso e pesante e mostra i Queen che tornano alle loro radici hard rock e heavy metal. La canzone \u00e8 suonata nei titoli di \"testa\" del film \"Highlander\" ed \u00e8 anche la sigla iniziale del telefilm \"Highlander\". Il video musicale utilizza clip e scenari del film, nonch\u00e9 un cameo di Christopher Lambert, che combatte con Mercury ai Silvercup Studios, che era una location del film. Il nome della canzone deriva dal titolo originale del film."}
{"id": "90776", "revid": "9", "url": "https://it.wikipedia.org/wiki?curid=90776", "title": "Keno Don Rosa", "text": ""}
{"id": "90780", "revid": "767487", "url": "https://it.wikipedia.org/wiki?curid=90780", "title": "Live Magic", "text": "Live Magic \u00e8 un album dal vivo del gruppo musicale britannico Queen, registrato durante il Magic Tour, tour europeo fatto dalla band subito dopo l'uscita del precedente album \"A Kind of Magic\" e pubblicato per la prima volta in vinile e CD il 1\u00ba dicembre 1986.\nIl disco.\nQuesto album uscito qualche mese dopo il termine del \"Magic Tour\", fu pubblicato proprio come testimonianza dei migliori momenti live della band durante il tour europeo, eseguito in seguito all'uscita dell'album \"A Kind of Magic\".\n\"Live Magic\" propone prevalentemente brani estratti dalla tappa finale del Tour (quella del 9 agosto al parco di Knebworth, ricordata soprattutto per essere l'ultima in cui Freddie Mercury sal\u00ec sul palco con i Queen.\nLe uniche 4 tracce che non fanno parte del concerto a Knebworth sono \"Hammer to Fall\", eseguita live il 12 luglio allo stadio di Wembley (la data del celebre concerto che 6 anni pi\u00f9 tardi verr\u00e0 immortalata sul doppio CD \"Live at Wembley '86\"), \"Is This the World We Created... ?\", tratta dalla serata dell'11 luglio sempre a Wembley ed infine \"A Kind of Magic\" e \"Under Pressure\" tratte dal concerto del 27 luglio al N\u00e9pstadion di Budapest (dal quale nacque nel 1987 la VHS \"Live in Budapest\").\nLe tracce \"A Kind of Magic\", \"Another One Bites the Dust\" e \"Hammer to Fall\" sono proposte in versione integrale solo sull'edizione CD, mentre sul vinile sono proposte versioni editate dei brani (testimoniato anche dalla lista tracce riportata sul libretto allegato al CD, in cui accanto ai 3 brani appare la dicitura \" * Full Live Version\")\nInoltre altri brani tratti da questo live sono stati pesantemente editati in studio, come si pu\u00f2 ascoltare in \"Tie Your Mother Down\" (alla quale mancano la seconda strofa e ritornello) e in \"Is This the World We Created... ?\", \"We Will Rock You\", \"Friends Will Be friends\" e \"We Are the Champions\", ridotte ad una sola strofa e ritornello."}
{"id": "90781", "revid": "104458", "url": "https://it.wikipedia.org/wiki?curid=90781", "title": "Lucerna", "text": "Lucerna (: ; in tedesco: Luzern , in alemanno \"Loz\u00e4rn\", in francese: Lucerne) \u00e8 una citt\u00e0 del centro-nord della Svizzera, nella zona di lingua tedesca, ed \u00e8 la capitale dell'omonimo cantone. Con una popolazione di 81.691 abitanti \u00e8 la citt\u00e0 pi\u00f9 popolata della Svizzera centrale, punto nodale per i trasporti, le telecomunicazioni e per il governo della regione. L'area metropolitana di Lucerna comprende 17 citt\u00e0 e comuni situati in tre differenti cantoni per un totale di circa 250\u00a0000 abitanti.\nGrazie alla sua posizione sulle rive nord-occidentali del lago dei Quattro Cantoni (in tedesco: der \"Vierwaldst\u00e4ttersee\" chiamato anche \"lago di Lucerna\"), la citt\u00e0 \u00e8 da secoli meta turistica. Dalla citt\u00e0 si possono ammirare il monte Pilatus e il monte Rigi. Il fiume Reuss, emissario del lago dei quattro cantoni, separa la citt\u00e0 in due zone ed \u00e8 attraversato da uno dei primi ponti in legno, il Kapellbr\u00fccke che \u00e8 stato costruito nel XIV secolo ed \u00e8 uno dei punti di maggior interesse turistico. Lucerna nel 2010 \u00e8 risultata quinta classificata come meta turistica pi\u00f9 popolare da TripAdvisor.\nGeografia fisica.\nTerritorio.\nLucerna ha un'area di 15,8 chilometri quadrati. Di quest'area, l'11,6% \u00e8 utilizzato per scopi agricoli, mentre il 25,8% \u00e8 coperto da boschi. Del resto del territorio, il 60,4% sono insediamenti (costruzioni o strade) e il rimanente 2,2% \u00e8 zona non produttiva (fiumi, ghiacciai o montagne). Nella rilevazione del 1997, il 25,9% era coperto da boschi. Delle terre per l'agricoltura, il 10,64% \u00e8 utilizzato per fattorie o pastorizia, mentre lo 0,95% \u00e8 utilizzato per frutteti o vigneti. Dell'area di insediamenti, il 33,19% \u00e8 coperto da costruzioni, l'1,71% \u00e8 insediamento industriale, 0,89% \u00e8 classificato come sviluppo speciale, l'8,04% \u00e8 parchi o zona verde e il 16,53% \u00e8 per le infrastrutture di trasporto. Delle zone non produttive, lo 0,51% sono zone d'acqua stagnante non produttive (stagni o laghi), l'1,01% sono corsi d'acqua non produttivi (fiumi) e lo 0,63% sono altre zone non produttive.\nPrima dell'unificazione, Littau aveva un'area di 13,3 chilometri quadrati. Di quest'area, il 52.3% era utilizzato per scopi agricoli, mentre il 21,1% era coperto da boschi. Del resto del paese, il 24,8% sono insediamenti (costruzioni o strade) e il rimanente 1,7% \u00e8 zona non produttiva (fiumi, ghiacciai, o montagne). Nella rilevazione del 1997, il 21,08% era forestale. Delle terre per l'agricoltura, il 49,17% \u00e8 utilizzato per fattorie o pastorizia, mentre il 3,19% \u00e8 utilizzato per frutteti o per produrre vino. Dell'area di insediamenti, il 10,47% \u00e8 coperto da costruzioni, il 4,29% \u00e8 insediamento industriale, l'1,96 \u00e8 classificato come sviluppo speciale, il 2,33% \u00e8 parchi o zona verde e il 5,8% \u00e8 per le infrastrutture di trasporto. Delle zone non produttive, l'1,66% sono percorsi d'acqua non produttivi (fiumi) e lo 0,008% sono altre zone non produttive.\nA seguito dell'unificazione del 1\u00ba gennaio 2010, la citt\u00e0 di Lucerna dopo l'espansione territoriale, ha un'area (escludendo i laghi) di 29,1 chilometri quadrati. Includendo i laghi il totale dell'area arriva a 37,4 chilometri quadrati. Della zona non coperta dai laghi, il 47,4% sono insediamenti, il 28,0% per l'agricoltura, il 22,3% per la foresta, e il 2,1% come area non produttiva.\nClima.\nLucerna ha una media di 138,1 giorni di pioggia all'anno e in media riceve 1.171\u00a0mm di precipitazioni. Il mese pi\u00f9 piovoso \u00e8 giugno, durante il quale Lucerna riceve una media di 153\u00a0mm di pioggia ripartiti su 14,2 giorni. Il mese pi\u00f9 asciutto dell'anno \u00e8 febbraio con una media di 61\u00a0mm di precipitazioni su 10,2 giorni.\nStoria.\nDalle origini alla fondazione (750\u20131386).\nDopo la caduta dell'Impero romano d'Occidente a partire dal VI secolo, gli alemanni tedeschi aumentarono la loro influenza su questa area. Intorno al 750 venne fondato il Monastero benedettino di San Leodgar, che venne poi acquisito dall'Abbazia di Murbach in Alsazia nella met\u00e0 del IX secolo, e da questo periodo l'area venne chiamata come Luciaria. Nel 1178 Lucerna ottenne la sua indipendenza dalla giurisdizione dell'Abbazia di Murbach, e molto probabilmente la fondazione della citt\u00e0 avvenne nello stesso anno. La citt\u00e0 guadagn\u00f2 importanza come posizione strategica per il passaggio delle crescenti attivit\u00e0 commerciali dalla rotta del Gottardo.\nDal 1290 Lucerna diventa una citt\u00e0 di discrete dimensioni e auto-sufficiente con una popolazione di circa 3000 abitanti, bench\u00e9 la popolazione cittadina venne poi quasi dimezzata (ridotta del 40%) a causa della peste nera e a causa di diverse guerre intorno al 1350. Nel 1291 Rodolfo I acquist\u00f2 l'autorit\u00e0 sul Monastero di San Leodgar e sulle sue terre, inclusa Lucerna. Gli abitanti non apprezzavano l'aumento dell'influenza degli Asburgo, e Lucerna, quindi, si alle\u00f2 con le citt\u00e0 vicine per cercare di avere l'indipendenza dal dominio degli asburgici.\nNel 1332 Lucerna entr\u00f2 a far parte della confederazione svizzera (Eidgenossenschaft). Fu il quarto cantone svizzero, dopo Uri, Svitto ed Untervaldo. Successivamente le citt\u00e0 di Zurigo, Zugo e Berna si unirono all'alleanza. Grazie all'unione di queste citt\u00e0, il dominio dell'Austria su queste aree fin\u00ec. La questione venne definita nel 1386 grazie alla vittoria di Lucerna sugli Asburgo nella Battaglia di Sempach. Per la citt\u00e0 di Lucerna questa vittoria avvi\u00f2 un'era di espansione. La citt\u00e0, in pochissimo tempo, si diede molti permessi, diritti che erano stati negati fino ad allora dagli Asburgo. Da questo periodo i confini di Lucerna sono approssimativamente quelli di oggi.\nDa citt\u00e0 a citt\u00e0-stato (1386\u20131520).\nNel 1415 Lucerna guadagn\u00f2 la \"Reichsfreiheit\" (\"immediatezza imperiale\") dall'Imperatore Sigismondo e divenne un importante membro della confederazione svizzera. La citt\u00e0 svilupp\u00f2 le sue infrastrutture, alz\u00f2 le tasse, e nomin\u00f2 i propri ufficiali locali. Nel 1419 i registri della citt\u00e0 riportano la prima caccia alle streghe contro una persona di sesso maschile.\nCitt\u00e0 svizzero-cattolica (1520\u20131798).\nFra le citt\u00e0 in espansione della confederazione, Lucerna \u00e8 stata particolarmente popolare nell'attrarre nuovi residenti. Dopo il 1520, quando la confederazione si spacc\u00f2 durante la Riforma protestante in Svizzera, la maggior parte delle citt\u00e0 diventarono protestanti, ma Lucerna rimase cattolica. Nel 1531, dopo la vittoria dei cattolici contro i protestanti nella Battaglia di Kappel (in tedesco: \"Zweiter Kappelerkrieg\", cio\u00e8: \"seconda guerra di Kappel\"), le citt\u00e0 cattoliche dominarono la confederazione.\nIl futuro, comunque, apparteneva alle citt\u00e0 protestanti come Zurigo, Berna e Basilea, che sconfissero i cattolici nel 1712 nella seconda Battaglia di Villmerg (\"Villmergerkriege\"). La precedente posizione di primo piano di Lucerna nella confederazione venne persa per sempre. Nel XVI secolo e nel XVII secolo, guerre ed epidemie diventarono progressivamente meno frequenti e di conseguenza la popolazione della citt\u00e0 ebbe un forte aumento. Lucerna venne anche coinvolta nella Guerra dei contadini svizzeri del 1653 (\"Schweizer Bauernkrieg\").\nIl secolo delle rivoluzioni (1798\u20131914).\nNel 1798, nove anni dopo l'inizio della Rivoluzione francese, l'esercito francese marci\u00f2 verso la Svizzera. La vecchia confederazione collass\u00f2 e il governo divenne democratico. La rivoluzione industriale colp\u00ec Lucerna abbastanza tardi, e nel 1860 solo l'1,7% della popolazione lavorava nell'industria, il che rappresentava circa un quarto del tasso nazionale in quel periodo. L'agricoltura, che impiegava il 40% dei lavoratori, era la fonte principale di economia nel cantone. Tuttavia, l'industria era attratta verso la citt\u00e0 dalle aree intorno a Lucerna. Dal 1850 al 1913, la popolazione quadruplic\u00f2 e il flusso di nuovi insediamenti aument\u00f2. Nel 1856 i treni collegarono la citt\u00e0 prima ad Olten e Basilea, poi a Zugo e Zurigo nel 1846 e infine al sud nel 1897.\nEventi recenti a Lucerna.\nIl 17 giugno 2007, attraverso un referendum simultaneo, i votanti della grande citt\u00e0 di Lucerna e dell'adiacente Littau hanno concordato la fusione delle due citt\u00e0. La fusione \u00e8 entrata in vigore il 1\u00ba gennaio 2010. La nuova citt\u00e0, che ha mantenuto il nome \"Lucerna\", ha una popolazione di circa 76.000 abitanti, il che la rende la settima citt\u00e0 pi\u00f9 grande della Svizzera. Sulla base di uno recente studio, si ritiene che i risultati di questo referendum possano preparare la strada per le negoziazioni con altre citt\u00e0 vicine allo scopo di creare una grande citt\u00e0-regione unificata.\nMonumenti e luoghi d'interesse.\nLa citt\u00e0 si \u00e8 sviluppata a cavallo del fiume Reuss, nel punto in cui esce dal lago. La maggior parte degli edifici monumentali, quindi, sorge lungo le rive del fiume, ed il centro storico di Lucerna \u00e8 situato sulla riva settentrionale del corso d'acqua, bench\u00e9 anche quella meridionale presenti alcuni luoghi di interesse storico e turistico.\nLa citt\u00e0 risulta molto pittoresca, contornata da belle montagne e dal Lago dei Quattro Cantoni.\nNel bel chiostro all'italiana troviamo le tombe di alcune famiglie patrizie della citt\u00e0.\nLa chiesa viene popolarmente chiamata la \"Hofkirche\" (in tedesco) ed \u00e8 conosciuta localmente come la \"Hofchele\" (la Chiesetta, in svizzero-tedesco).\nIl centro storico presenta ancora molte case a graticcio con le facciate dipinte.\nSociet\u00e0.\nEvoluzione demografica.\nLucerna aveva una popolazione (al 31 dicembre 2009, quindi prima dell'unificazione) di 59.509 abitanti. Nel 2007, il 19.0% della popolazione era costituito da stranieri. Negli ultimi 10 anni la popolazione \u00e8 cresciuta a un tasso del 1,2%. Nel 2000, la maggior parte della popolazione parlava tedesco (84,5%), l'italiano era la seconda lingua pi\u00f9 parlata (2,7%) e il serbo-croato era la terza lingua (2,5%).\nLa distribuzione della popolazione di Lucerna per et\u00e0 \u00e8: 8.454 persone o 14,3% della popolazione ha 0-19 anni; 18.772 persone o il 31,7% hanno 20-39 anni, e 19.239 persone o il 32,5% hanno 40-64 anni. La distribuzione della popolazione pi\u00f9 anziana \u00e8: 8.463 persone o il 14,3% hanno 65-79 anni, 3.570 o 6% hanno 80-89 anni e 725 persone o 1,2% della popolazione hanno 90+ anni [9].\nL'intera popolazione della Svizzera \u00e8 generalmente ben istruita. A Lucerna circa il 73,6% della popolazione (tra i 25-64 anni) ha completato gli studi secondari superiori non obbligatori o in aggiunta studi pi\u00f9 elevati (come l'universit\u00e0 o una scuola di specializzazione, \"Fachhochschule\").\nNel 2000, c'erano 30.586 abitazioni, delle quali 15.452 (o circa 50,5%) abitate da un solo individuo; 853 o circa 2,8% sono grandi abitazioni, con almeno 5 membri. Nel 2000, nella municipalit\u00e0, c'erano 5.707 costruzioni non abitate delle quali 4.050 sono state costruite solo come abitazione, e 1.657 sono costruzioni ad uso misto. C'erano 1.152 residenze unifamiliari, 248 residenze bifamiliari, e 2.550 residenze multifamiliari. La maggior parte delle case sono sviluppate su due (787) o tre (1.468) piani. Ci sono solo 74 costruzioni che possiedono un solo piano e 1.721 che hanno quattro o pi\u00f9 piani.\nLa storia dello sviluppo della popolazione \u00e8 data dalla seguente tabella:\nTradizioni e folclore.\nTra i personaggi del folclore lucernese vi sono il cacciatore infernale T\u00fcrst, nelle leggende locali accompagnato dalla moglie Str\u00e4ggeli, una strega, e da cani a tre zampe.\nReligione.\nLa citt\u00e0 si \u00e8 sviluppata intorno all'abbazia di San Leodegar, fondata nell'840, ed \u00e8 rimasta fortemente Cattolica Romana fino al XXI secolo. Nel 1850, il 96,9% della popolazione era cattolica, nel 1900 era l'81,9% e nel 1950 il 72,3%.\nNel censimento del 2000, nella citt\u00e0 di Lucerna l'appartenenza ad una religione \u00e8: 35.682 (60%) Cattolici Romani, 9.227 (15.5%) Protestante, e 1.979 (3,33%) di altre religioni basate sulla fede Cristiana. Ci sono 196 ebrei (0.33% della popolazione) e 1.824 (3,07% della popolazione) Musulmani. Dei rimanenti: 1.073 (1,8%) appartengono ad un'altra religione, 6.310 (10,61%) non appartengono a nessuna religione organizzata e 3.205 (5,39%) non hanno risposto al quesito.\nPolitica.\nNelle elezioni del 2011 il partito pi\u00f9 votato \u00e8 stato il Partito Socialista Svizzero (SP o PS) che ha ricevuto il 22,6% dei voti. Gli altri tre partiti pi\u00f9 votati sono stati il Partito Liberale Radicale - I Liberali Radicali (PRD o PLD) (19,3%) e l'Unione Democratica di Centro (SVP o UDC) (18,6%).\nGrande Consiglio Comunale.\nLe istanze della popolazione vengono discusse dal Gran Consiglio. Esso \u00e8 costituito da 48 membri e tiene le sue riunioni il gioved\u00ec nel municipio. Viene scelto ogni quattro anni col sistema proporzionale. Le elezioni pi\u00f9 recenti si sono tenute il 6 maggio 2012.\nIl consiglio \u00e8 costituito da:\nIl Chance 21 non sono pi\u00f9 presenti, e sono entrati i nuovi liberali verdi e i giovani socialisti.\nCultura.\nDa quando presero avvio i progetti per il nuovo Centro per Cultura e i Congressi verso la fine degli anni 1980, Lucerna ha trovato un equilibrio tra la cosiddetta cultura tradizionale e la \"cultura alternativa\". Venne raggiunto il consenso su un compromesso culturale (Kulturkompromiss). I grandi centri di cultura tradizionale comprendono il Centro per la Cultura e i Congressi di Lucerna (KKL), il teatro comunale (Luzerner Theater) e, in un senso pi\u00f9 ampio, centri di cultura pi\u00f9 piccoli come il Kleintheater (Piccolo teatro), fondato dal comico Emil Steinberger originario di Lucerna, o lo Stadtkeller, un ristorante musicale nel centro storico della citt\u00e0. Il KKL ospita sia una sala da concerto che il Museo di Arte di Lucerna (Kunstmuseum Luzern).\nLa cultura alternativa si svolge principalmente in una ex fabbrica di tubi, conosciuta oggi come \"Boa\". Altri luoghi per la cultura alternativa sono sorti nello stesso quartiere dove si trova il Boa. All'inizio, il Boa ha messo in scesa diverse rappresentazioni, ma i concerti sono diventati sempre pi\u00f9 frequenti; questo nuovo impiego era incompatibile con la costruzione degli appartamenti su lotti di terreno vicini al Boa. A causa del possibile inquinamento acustico, il Boa venne chiuso ed oggi si sta ricostruendo il locale in un'altra zone, dove ci sono meno abitazioni. I critici sostengono per\u00f2 che la nuova sistemazione non sarebbe conforme ai requisiti della cultura alternativa.\nIstruzione.\nA Lucerna hanno sede l'Universit\u00e0 di Lucerna e l'istituto tecnico universitario Hochschule Luzern.\nEventi.\nIl Lucerne Blues Festival \u00e8 un altro festival musicale che ha luogo solitamente nel mese di novembre; \ndalla primavera del 2004, Lucerna ha ospitato il Festival Rose d'Or per l'intrattenimento televisivo.\nEssendo il centro culturale di una regione piuttosto rurale, Lucerna tiene regolarmente diversi festival folcloristici, come il Festival del Formaggio di Lucerna, che si tiene annualmente. Nel 2004, Lucerna \u00e8 stata il punto principale per i fan della lotta svizzera, quando ha ospitato il Festival svizzero di lotta libera e alpina (Eidgen\u00f6ssisches Schwing- und \u00c4lplerfest), che si svolge ogni tre anni in una localit\u00e0 diversa. Nel 2006, un festival nazionale musicale (Eidgen\u00f6ssiches Musikfest) ha attratto bande musicali da tutte le parti della Svizzera. Nell'estate del 2008, si \u00e8 tenuto il festival dello jodel (Eidgen\u00f6ssisches Jodlerfest).\nEconomia.\nLucerna ha un tasso di disoccupazione del 3%. Nel 2005, c'erano 134 persone impiegate nel settore primario e circa 21 aziende coinvolte nel settore; 5568 persone erano impiegate nel settore secondario in 416 aziende del settore; 47.628 persone erano impiegate nel settore terziario, con 3773 aziende nel settore. Nel 2000, il 51,7% della popolazione della municipalit\u00e0 era impiegato in qualche modo. Nello stesso tempo, le donne rappresentavano il 47,9% della forza lavoro.\nGrazie alle sue continue politiche di diminuzione delle tasse, Lucerna \u00e8 sulla strada per diventare il cantone pi\u00f9 business-friendly della Svizzera. La prossima riduzione del 50% \u00e8 prevista nel 2012. Con questo ulteriore taglio, Lucerna avr\u00e0 la pi\u00f9 bassa aliquota cantonale dell'imposta sulle societ\u00e0 della Svizzera.\nInfrastrutture e trasporti.\nLucerna vanta una sviluppata e ben gestita rete di trasporto pubblico (ferroviaria, stradale e lacustre).\nL'operatore principale, la VBL, opera sia con autobus che con filobus nella citt\u00e0. Altri operatori, come Auto AG Rothenburg, forniscono servizi autobus per le citt\u00e0 e i villaggi vicini. Nel campo dei trasporti mediante bus opera anche la Rottal AG, e sono presenti inoltre le autopostali.\nLa stazione di Lucerna, opera di Santiago Calatrava, gode di ottimi collegamenti con il resto della Svizzera, attraverso il servizio di trasporto ferroviario. Le societ\u00e0 operanti nel campo ferroviario a Lucerna, che offrono treni a lunga percorrenza, regionali e della rete S-Bahn sono la FFS, la Zentralbahn e la BLS SA.\nInfine, parecchi comuni del circondario lacustre sono collegati a Lucerna tramite regolari collegamenti con battelli, gestiti dalla SGV.\nAmministrazione comunale.\nGemellaggi.\nLucerna \u00e8 gemellata con le seguenti citt\u00e0:\nSport.\nCi sono diverse squadre di calcio in tutta la citt\u00e0. Quella con pi\u00f9 successo \u00e8 il che gioca nella Super League svizzera (ufficialmente \"Raiffeisen Super League\" per motivi di sponsor). La squadra giocava le sue partite in casa all'Allmend stadium, un vecchio campo obsoleto nel sud della citt\u00e0 con una capienza di 13.000 spettatori. Oggi gioca presso il centro Swissporarena, che \u00e8 stato completato nel 2011 ed ha una capienza di 16.800 spettatori. Nel nuovo centro \u00e8 presente anche una piscina coperta e impianti sportivi pubblici.\nNel passato, la citt\u00e0 ha anche ottenuto successi a livello nazionale nella pallamano maschile e nella pallavolo femminile.\nAvendo una forte tradizione per gli sport equestri, Lucerna ha organizzato in collaborazione con CSIO Svizzera, una gara internazionale equestre di salto ostacoli; dal 2006 la gara si \u00e8 trasferita nella citt\u00e0 di San Gallo. Da allora, hanno luogo i Master Equestri di Lucerna. Inoltre, c'\u00e8 anche un concorso ippico annuale di corsa, che solitamente si tiene nel mese di agosto.\nOgni anno Lucerna ospita la tappa finale della Coppa del Mondo di canottaggio sul lago Rotsee, e ha ospitati numerosi campionati del mondo di canottaggio, tra gli altri il primo in assoluto nel 1962. Lucerna \u00e8 stata anche in corsa per il campionato 2011, per il quale \u00e8 stata scelta la citt\u00e0 di Bled, con l'omonimo lago, in Slovenia.\nLucerna \u00e8 la citt\u00e0 natale di Cesaro (wrestler) wrestler che milita in WWE.\nLa citt\u00e0 offre anche centri per l'hockey su ghiaccio, pattinaggio di figura, golf, nuoto, pallacanestro, rugby, skateboard, arrampicata e altro."}
{"id": "90784", "revid": "2142040", "url": "https://it.wikipedia.org/wiki?curid=90784", "title": "Jean Jaur\u00e8s", "text": "Gli inizi.\nFiglio di un uomo di affari di scarso successo, nacque a Castres, nel dipartimento del Tarn, e studi\u00f2 al Liceo Louis-le-Grand di Parigi e all'\u00c9cole normale sup\u00e9rieure. Consegu\u00ec la laurea in filosofia nel 1881. Dopo aver insegnato filosofia per due anni al liceo di Albi, tenne delle lezioni all'Universit\u00e0 di Tolosa. Fu eletto deputato repubblicano per il dipartimento del Tarn nel 1885. Nel 1889, dopo essersi candidato senza successo a Castres, ritorn\u00f2 ai suoi impegni professionali a Tolosa, dove si interess\u00f2 attivamente alle questioni municipali, e aiut\u00f2 a fondare la facolt\u00e0 di medicina dell'universit\u00e0. Egli prepar\u00f2, inoltre, due tesi per il suo dottorato in filosofia, \"De primis socialismi germanici lineamentis apud Lutherum, Kant, Fichte et Hegel\" (1891), e \"De la r\u00e9alit\u00e9 du monde sensible\".\nL'ascesa.\nNel 1892 diede energico sostegno ai minatori di Carmaux che scesero in sciopero a causa del licenziamento di un lavoratore socialista, Calvignac; l'anno seguente fu rieletto alla Camera dei deputati per Albi.\nAlle elezioni del 1898 fu sconfitto e rimase per quattro anni fuori dalla Camera. Tuttavia, proprio in questo periodo l'efficacia dei suoi discorsi lo rese famoso come uno dei maggiori intellettuali campioni del socialismo. Jaur\u00e8s diresse il quotidiano socialista \"La Petite R\u00e9publique\", e si mise in luce come uno dei pi\u00f9 energici difensori di Alfred Dreyfus, insieme ad \u00c9mile Zola, durante il celebre Affaire Dreyfus.\nAnche in occasione dell'\"Affaire Millerand\" Jaur\u00e8s prese una posizione decisa. Infatti, approv\u00f2 la partecipazione del socialista Alexandre Millerand nel ministero Waldeck-Rousseau, il che port\u00f2 ad una scissione dalla fazione socialista pi\u00f9 rivoluzionaria guidata da Jules Guesde: ne nacque il Partito Socialista Indipendente.\nLa guida della SFIO.\nNel 1902 Jaur\u00e8s torn\u00f2 a essere eletto come deputato per Albi. In quello stesso anno i \"socialisti indipendenti\" si fusero con i \"possibilisti\" (riformisti) della Federazione dei lavoratori socialisti di Francia guidati da Paul Brousse, e con il Partito Socialista Rivoluzionario di Jean Allemane, per formare il Partito Socialista francese, di cui Jaur\u00e8s divenne il capo. Essi rappresentavano l'istanza socialdemocratica della sinistra francese, in opposizione al Partito Rivoluzionario Socialista di Francia di Jules Guesde.\nDurante il governo Combes l'influenza di Jaur\u00e8s assicur\u00f2 la coesione della coalizione radicale-socialista nota come \"il blocco\". Nel 1904 fond\u00f2 il foglio socialista \"L'Humanit\u00e9\".\nSeguendo la raccomandazione del Congresso di Amsterdam della Seconda Internazionale, i vari gruppi socialisti francesi tennero un congresso a Rouen nel marzo 1905, da cui usc\u00ec una nuova riunificazione, con la fusione del Partito Socialista Francese di Jaur\u00e8s e del Partito Socialista di Francia di Guesde. Il nuovo partito, guidato da Jaur\u00e8s e Guesde, smise di cooperare con i radicali e i radicali-socialisti, e prese il nome di \"Partito Socialista Unificato\" (\"Parti Socialiste Unifi\u00e9\", PSU), impegnato a portare avanti un programma collettivista. Lo stesso anno tutti i movimenti socialisti francesi si riunirono nella Sezione Francese dell'Internazionale Operaia (SFIO).\nAlle elezioni generali del 1906, Jaur\u00e8s fu rieletto per il Tarn. La sua abilit\u00e0 era ora generalmente riconosciuta, ma la forza del partito socialista doveva ancora fare i conti con l'egualmente pratico e vigoroso liberalismo di Georges Clemenceau, che fu in grado di appellarsi ai suoi connazionali (in un notevole discorso della primavera del 1906) per organizzare un programma radicale che non prevedeva alcuna utopia socialista. L'immagine di Clemenceau come leader radicale forte e pratico ridimension\u00f2 considerevolmente la popolarit\u00e0 socialista. Jaur\u00e8s, in aggiunta alla sua quotidiana attivit\u00e0 giornalistica, pubblic\u00f2 \"Les preuves\"; \"Affaire Dreyfus\" (1900); \"Action socialiste\" (1899); \"Etudes socialistes\" (1902), e assieme ad altri collaboratori, \"Histoire socialiste\" (1901), etc.\nIl pacifismo e la morte.\nPacifista impegnato, che desiderava prevenire con mezzi diplomatici quella che sarebbe diventata la prima guerra mondiale, Jaur\u00e8s cerc\u00f2 di creare un movimento pacifista comune tra Francia e Germania, che facesse pressione sui rispettivi governi tramite lo strumento dello sciopero generale. \nJean Jaur\u00e8s fu assassinato in un caff\u00e8 di Parigi da Raoul Villain (un giovane nazionalista francese che voleva la guerra con la Germania) il 31 luglio 1914, un giorno prima della mobilitazione che diede il via alla guerra. Dieci anni dopo il suo assassinio, i resti di Jean Jaur\u00e8s furono traslati al Panth\u00e9on di Parigi.\nOmaggi.\nNell'agosto 1914, la poetessa Anna de Noailles ha scritto in omaggio a Jaur\u00e8s il testo \"La Mort de Jaur\u00e8s\", pubblicato nella raccolta \"Les Forces \u00c9ternelles\" (Fayard, Parigi, 1920).\nNel 1977 il cantautore Jacques Brel gli ha dedicato la canzone \"Jaur\u00e8s\".\nSi fa sua menzione nella canzone \"Onomastica\" del gruppo italiano Offlaga Disco Pax."}
{"id": "90785", "revid": "339392", "url": "https://it.wikipedia.org/wiki?curid=90785", "title": "Giap", "text": ""}
{"id": "90787", "revid": "2043251", "url": "https://it.wikipedia.org/wiki?curid=90787", "title": "Norberto Rivera Carrera", "text": "Biografia.\nNel 1955 entra nel seminario conciliare di Durango dove segue gli studi umanistici, filosofici e teologici. Consegue poi la laurea in Teologia dogmatica presso la Pontificia Universit\u00e0 Gregoriana.\nIl 3 luglio 1966 \u00e8 ordinato sacerdote da papa Paolo VI nella basilica di San Pietro. Torna poi a Durango dove insegna per 18 anni Teologia dogmatica nel seminario maggiore della citt\u00e0. Nel 1982 viene nominato professore di Ecclesiologia all'Universit\u00e0 Pontificia del Messico. \u00c8 fondatore del Movimento per le Giornate di Vita Cristiana.\nNel 1985 \u00e8 nominato vescovo di Tehuac\u00e1n e nel 1995 arcivescovo di Citt\u00e0 del Messico e, conseguentemente, diviene anche primate del Messico. Il 21 febbraio 1998 papa Giovanni Paolo II lo crea cardinale del titolo di San Francesco d'Assisi a Ripa Grande.\nHa partecipato come cardinale elettore al conclave dell'aprile 2005 che ha eletto papa Benedetto XVI e al conclave del marzo 2013 che ha eletto papa Francesco.\nIl 7 dicembre 2017 papa Francesco accetta la sua rinuncia al governo pastorale dell'arcidiocesi di Citt\u00e0 del Messico per raggiunti limiti di et\u00e0; gli succede il cardinale Carlos Aguiar Retes, fino ad allora arcivescovo metropolita di Tlalnepantla. Rimane amministratore apostolico dell'arcidiocesi di Citt\u00e0 del Messico fino alla presa di possesso del suo successore il cardinale Carlos Aguiar Retes, il 5 febbraio 2018.\nDa quel momento conserva il titolo di arcivescovo emerito di Citt\u00e0 del Messico.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90789", "revid": "122265421", "url": "https://it.wikipedia.org/wiki?curid=90789", "title": "Chiyonofuji Mitsugu", "text": "\u00c8 diventato il 58\u00ba yokozuna della storia di questo sport.\nBiografia.\nChiyonofuji \u00e8 stato uno dei pi\u00f9 forti combattenti di sumo del suo periodo: vinse infatti 31 tornei e fu terzo dietro a Taih\u014d, superati entrambi largamente dal pi\u00f9 grande yokozuna di tutti i tempi, il mongolo Hakuho Sho (45 tornei vinti fino a luglio 2021). Facevano impressione la sua longevit\u00e0 e la sua continuit\u00e0 (rimaneva sempre nei primissimi posti del ranking del sumo in tutti i periodi dell'anno), e queste caratteristiche lo resero praticamente imbattibile per molti anni. In particolare, egli ha vinto molti pi\u00f9 tornei dopo aver compiuto trenta anni, contrariamente ai grandi lottatori attuali, anche yokozuna, che invece a trenta anni si sono gi\u00e0 ritirati. Inoltre, egli \u00e8 uno dei pochissimi lottatore di sumo ad aver vinto pi\u00f9 di 1000 incontri, di cui circa 800 affrontati nel Makuuchi, la categoria pi\u00f9 prestigiosa di questo antico sport giapponese.\nIn uno sport dove il peso \u00e8 da considerare assolutamente fondamentale, Chiyonofuji era abbastanza \"magro\", fermandosi al peso di 125 chilogrammi e a 1 metro e 85 centimetri di statura. Per vincere gli incontri, invent\u00f2 una tattica tutta particolare: con le mani bloccava ventre e torace dell'avversario, con un piede faceva perno sull'inguine del rivale mentre con il muscolo pi\u00f9 forte della gamba sgambettava l'avversario, che inesorabilmente finiva al tappeto. Questa tecnica, a suo tempo rivoluzionaria, \u00e8 stata in seguito copiata da tutti i grandi lottatori, inclusi Akebono, Kaio e Asash\u014dry\u016b. Era soprannominato \"il lupo\" a causa dei comportamenti rituali con cui irritava e al tempo stesso intimoriva gli avversari nel pre-gara.\nDopo il suo ritiro agonistico, avvenuto nel 1993, egli divenne il capo o presidente (\"oyakata\" in giapponese) del Kokonoe-beya, che si potrebbe definire come una delle squadre di sumo giapponesi. Da quel momento, ha adottato il nome di Kokonoe-oyakata. Durante la sua presidenza, il Kokonoe-beya \u00e8 riuscito a sfornare grandi lottatori, e due di essi, Chiyotaikai e Chiyotenzan, sono riusciti nel marzo del 2005, ad entrare nella divisione principale del sumo. \n\u00c8 deceduto a causa di un cancro al pancreas nel 2016."}
{"id": "90791", "revid": "1543377", "url": "https://it.wikipedia.org/wiki?curid=90791", "title": "The Miracle (album Queen)", "text": "The Miracle \u00e8 il tredicesimo album in studio della rock band britannica Queen, pubblicato per la prima volta il 22 maggio del 1989. Raggiunse la prima posizione nel Regno Unito, in Austria, in Germania, nei Paesi Bassi e in Svizzera, e la #24 della Billboard 200 negli Stati Uniti.\nIl disco.\nIl disco \u00e8 stato registrato in un arco di tempo piuttosto lungo a causa del periodo difficile che attraversava la band: nella primavera del 1987 infatti, Freddie Mercury scopr\u00ec di aver contratto il virus dell'HIV (notizia che rivel\u00f2 ai membri del gruppo solo nel tardo novembre 1989, quando apprese che si era tramutato in AIDS, ma non ai mass media, ai quali fu comunicata la notizia soltanto il giorno precedente alla sua morte nel novembre del 1991), mentre Brian May era reduce da una violenta crisi matrimoniale. Freddie nei primi sei mesi dell'anno, era ancora impegnato a terminare il suo secondo progetto solista insieme al soprano Montserrat Caball\u00e9, \"Barcelona\", ed ebbe poco tempo per conciliare i suoi impegni in studio. Per questo convinse gli altri membri della band a spendere il maggior numero di ore possibili in sessioni di registrazione subito all'inizio del 1988, come dimostrano le numerose B-side risalenti a tale periodo.\nInizialmente il disco doveva intitolarsi \"The Invisible Men\", ovvero \"Gli Uomini Invisibili\", titolo ironico in quanto i componenti dei Queen non si erano fatti vedere spesso in pubblico, nell'arco di tempo che intercorre tra questo e il precedente album in studio \"A Kind of Magic\". Ma a tre settimane dalla pubblicazione, fu deciso di fargli assumere il titolo \"The Miracle\". La copertina dell'album mostra un morphing in cui si vedono le quattro teste dei componenti del gruppo fuse in modo da formarne un'unica. Inoltre, a partire da questo disco, i Queen decisero di accreditare ogni singola traccia a tutta la band, a differenza di prima in cui queste venivano firmate solo da chi effettivamente le aveva composte.\nL'album \u00e8 uno dei migliori successi nella storia della band inglese.\nNel 2011 l'album \u00e8 stato rimasterizzato in digitale dalla Island/Universal ed \u00e8 stato distribuito in due formati:\nDescrizione dei brani.\n\"Party\".\n\"Party\" nacque durante una jam session svolta tra Freddie Mercury, Brian May e John Deacon. Mercury si allontan\u00f2 dal pianoforte e inizi\u00f2 a cantare dei versi. Da allora in poi, i tre cominciarono a lavorare insieme per completare il brano.\nAlcune parti iniziali della traccia sono cantate da Brian May.\n\"Khashoggi's Ship\".\n\"Khashoggi's Ship\" fu in gran parte scritta da Mercury, con i restanti membri del gruppo che contribuirono leggermente al testo. La canzone, di sonorit\u00e0 hard rock, parla del famoso miliardario Adnan Khashoggi e della sua nave, la \"Nabila\", uno dei pi\u00f9 grandi yacht privati al mondo. La traccia inizia continuando direttamente, senza alcuna interruzione, dalla precedente \"Party\", con la quale presenta tema e lirica molto simili.\n\"The Miracle\".\nTra le tracce preferite da Brian May, \"The Miracle\" \u00e8 una delle canzoni pi\u00f9 complesse scritte da Mercury negli ultimi suoi anni di vita, ma a cui collaborarono in realt\u00e0 tutti i quattro componenti. Il tema principale del brano \u00e8 la pace nel mondo e la celebrazione delle creazioni dell'uomo. Mercury la scrisse provando alcune melodie con la sua tastiera/synth Korg M1, che suona anche nella versione finale. Il brano ha caratteristiche a met\u00e0 tra il pop rock e la ballata melodica di tipica matrice \"Queen\" e presenta inoltre caratteristiche simili alle canzoni degli anni '70, tra cui la lunghezza (5'02\"), la successione di accordi e la divisione in pi\u00f9 sezioni diverse.\n\"I Want It All\".\n\"I Want It All\" fu composta da Brian May, che afferm\u00f2 di averla scritta ispirato dal motto preferito della sua seconda moglie Anita Dobson: \"I Want It All, and I Want It Now!\". Brian aveva pronta la canzone infatti fin dal 1987. \u00c8 una canzone hard rock, tipica dello stile di May, con utilizzo di tastiere suonate dal produttore David Richards, Brian canta anche una parte vocale solista nella sezione del \"bridge\" (prendendo spunto da Pete Townshend); il ritmo del ritornello \u00e8 simile a quello di \"The Show Must Go On\", successiva canzone dei Queen. Il singolo segn\u00f2 il ritorno alla ribalta del gruppo dopo quasi tre anni di assenza dalle scene discografiche.\nLa versione dell'album \u00e8 leggermente diversa da quella pubblicata come singolo e presenta due differenze: un'intro di chitarra acustica che sostituisce il coro, e la presenza di un assolo di chitarra elettrica prima della sezione \"heavy\" centrale successiva al \"bridge.\"\n\"The Invisible Man\".\n\"The Invisible Man\" \u00e8 stata composta da Roger Taylor. Brian May ha commentato come il batterista della band abbia scritto parte della canzone in bagno (analogamente a quanto era accaduto con Freddie Mercury e \"Crazy Little Thing Called Love\" dieci anni prima). Il brano \u00e8 basato principalmente sull'elettronica e su un giro di basso ideato dallo stesso Roger.\n\u00c8 l'unico brano in studio dei Queen dove sono menzionati i nomi dei membri del gruppo, nell'ordine: Freddie Mercury (all'inizio della canzone), John Deacon (verso il primo minuto), Brian May (prima dell'assolo di chitarra) e Roger Taylor (verso la fine del brano, dopo le parole \"Look at me, look at me\").\n\"Breakthru\".\n\"Breakthru\" nasce dall'unione di due canzoni: \"A New Life Is Born\" di Mercury, un coro a cappella sostenuto dal solo pianoforte, e appunto \"Breakthru\", di Taylor, pezzo a met\u00e0 tra pop e hard rock con il basso che fornisce dinamicit\u00e0 al brano. La versione finale ha anche visto qualche piccola collaborazione di May e Deacon, in particolar modo nei cambi di tonalit\u00e0.\nIl videoclip vede il gruppo esibire la canzone sopra ad un treno in movimento, dato che il ritmo del brano ricord\u00f2 ai componenti della band l'andamento di un treno espresso.\n\"Rain Must Fall\".\n\"Rain Must Fall\" \u00e8 una collaborazione tra Deacon (musica) e Mercury (testi), la canzone ricorda sonorit\u00e0 latine e simili alla musica soul. Roger Taylor registr\u00f2 un sacco di percussioni latine, ma la maggior parte di esse non furono inserite nella versione finale del brano, in modo da avere pi\u00f9 spazio per le chitarre e le armonie vocali.\n\"Scandal\".\n\"Scandal\" fu scritta da May in riguardo ai suoi problemi con la stampa britannica, che in quel periodo aveva fatto diverse allusioni al suo recente divorzio e alla sua relazione con l'attrice Anita Dobson. I sintetizzatori addizionali della traccia furono eseguiti dal produttore David Richards. Ai tempi della sua pubblicazione, Brian comment\u00f2 che il brano era molto vicino al suo cuore, nonostante la sua vita stesse attraversando una fase difficile in quel momento.\n\"My Baby Does Me\".\n\"My Baby Does Me\" \u00e8 un'altra collaborazione tra Mercury e Deacon. Entrambi ebbero l'idea di realizzare un brano semplice, al fine di rendere pi\u00f9 orecchiabile l'album. In una loro intervista a BBC Radio 1 del 1989, i due affermarono che la traccia era nata da una semplice linea di basso eseguita da John.\n\"Was It All Worth It\".\n\"Was It All Worth It\" si rif\u00e0 all'intricato suono di produzione dei Queen negli anni settanta, con la presenza di varie sezioni e arrangiamenti orchestrali da parte di Mercury. Il brano parte con una intro strumentale di tastiere, chitarre e vocalizzi e continua in una canzone hard rock; il prefinale e la coda sono infine sezioni strumentali caratterizzato dall'uso del sintetizzatore Kurzweil. Anche se la maggior parte della traccia fu composta da Mercury (il brano era inteso come il suo addio, dato che secondo i medici non sarebbe riuscito a completare l'album successivo a causa delle complicazioni dovute all'AIDS), tutti i membri del gruppo \nhanno contribuito con idee e testi (ad esempio - Taylor ha contribuito con il verso \"we love you madly!\"). John Deacon ha affermato che questa \u00e8 la sua canzone preferita dell'album.\n\"Hang on in There\".\n\"Hang on in There\" \u00e8 la prima delle due tracce ad essere apparsa soltanto sulla versione CD dell'album. Fu composta da tutti i quattro membri della band, e dispone dell'utilizzo da parte di Brian May di una chitarra sia acustica che elettrica, cos\u00ec come Mercury che suona sia le tastiere che il pianoforte.\n\"Chinese Torture\".\n\"Chinese Torture\" \u00e8 la seconda delle due tracce ad essere apparsa soltanto sulla versione CD dell'album. Si tratta di un brano strumentale basato su molteplici sovraincisioni di chitarre (tipiche dello stile compositivo di May) che eseguono trillati e contrappunti i quali richiamano il solletico, da cui il titolo.\nTracce.\nTutti i brani sono accreditati al gruppo, tuttavia nella lista che segue saranno riportati i soli membri che li hanno effettivamente composti."}
{"id": "90793", "revid": "125592208", "url": "https://it.wikipedia.org/wiki?curid=90793", "title": "Pier Ferdinando Casini", "text": "Formatosi politicamente nella Democrazia Cristiana, ader\u00ec inizialmente alla corrente dei dorotei e in seguito divenne uno dei collaboratori pi\u00f9 stretti di Arnaldo Forlani; dopo la dissoluzione della DC, nel 1994 fu tra i fondatori del Centro Cristiano Democratico, il gruppo di minoranza che si schier\u00f2 con la coalizione di centro-destra guidata da Silvio Berlusconi. Designato presidente della Camera per la XIV legislatura (2001-2006), nel corso del mandato conflu\u00ec nell'Unione di Centro insieme agli altri membri del suo partito. Ruppe in via definitiva l'alleanza con Berlusconi prima delle elezioni politiche del 2008, tornando in tempi diversi a promuovere l'aggregazione di svariate formazioni centriste e avvicinandosi successivamente anche al centro-sinistra; nel 2017 ha fondato il movimento Centristi per l'Europa.\nEssendo stato eletto per la prima volta in Parlamento nel 1983 ed essendo stato confermato nelle successive nove legislature, Casini ha ricoperto l'incarico di deputato o senatore per oltre 38 anni consecutivi, risultando al 2022 il parlamentare italiano con la pi\u00f9 lunga esperienza.\nBiografia.\nPrimogenito di Tommaso Casini, docente di lettere e dirigente locale della Democrazia Cristiana, e di Mirella Vai, bibliotecaria al provveditorato, ha due sorelle e un fratello. Dopo aver conseguito la maturit\u00e0 classica al liceo classico \"Luigi Galvani\" di Bologna, si \u00e8 laureato nel 1979 in giurisprudenza presso l'Universit\u00e0 di Bologna, entrando nel contempo a far parte del direttivo nazionale giovanile della Democrazia Cristiana.\nIn prime nozze ha sposato Roberta Lubich, dalla quale ha avuto due figlie, Benedetta e Maria Carolina. Dopo la separazione consensuale dalla Lubich, avvenuta nel 1998, e il successivo divorzio, Casini intraprese una nuova relazione sentimentale con Azzurra Caltagirone, figlia dell'imprenditore ed editore romano Francesco Gaetano Caltagirone, con la quale si spos\u00f2 nel 2007 con rito civile, separandosene nel 2015. Da questa unione sono nati Caterina (2004) e Francesco (2008). Nel luglio 2016 \u00e8 stato annunciato il divorzio tra Pier Ferdinando Casini ed Azzurra Caltagirone. Vive a Roma.\nCarriera politica.\nDeputato della Democrazia Cristiana.\nDopo la laurea, nel 1980 ha iniziato la sua attivit\u00e0 politica nella Democrazia Cristiana, come consigliere comunale a Bologna, fino all'elezione alla Camera dei deputati nel 1983, con 34.000 voti.\nFormatosi politicamente nella corrente dorotea, guidata da Antonio Bisaglia, dopo la scomparsa di quest'ultimo divenne uno fra i pi\u00f9 stretti collaboratori di Arnaldo Forlani, che nel 1989, da segretario politico, lo inser\u00ec nella Direzione Nazionale del partito.\nDurante la X legislatura fu vicepresidente della prima Commissione Stragi e membro delle commissioni Giustizia, Trasporti e Attivit\u00e0 produttive.\nCentro Cristiano Democratico e alleanza con Berlusconi.\nNel 1993, in una Democrazia Cristiana in crisi di consenso, travolta dalle indagini di Mani pulite e dal processo per mafia a Giulio Andreotti, insieme con Clemente Mastella Casini prense posizioni non in linea con la linea politica del segretario Mino Martinazzoli, propendendo per un'alleanza con Forza Italia, nuova formazione politica di Silvio Berlusconi, il Movimento Sociale Italiano di Gianfranco Fini e la Lega Nord di Umberto Bossi, in un quadro politico tendenzialmente bipolarista per effetto della nuova legge elettorale che cambiava il sistema elettorale in senso maggioritario.\nMotivato anche dal timore che la Democrazia Cristiana, alimentata dalla sua ala di sinistra, arrivasse a stringere alleanze con il Partito Democratico della Sinistra di Achille Occhetto, fuoriusc\u00ec dal partito e, mentre Martinazzoli fa nascere il Partito Popolare Italiano, insieme a Mastella fond\u00f2 il 18 gennaio 1994 il Centro Cristiano Democratico. Fu eletto per la prima volta al Parlamento europeo nel 1994 e confermato nel 1999, iscrivendosi al gruppo del Partito Popolare Europeo. In ambito nazionale, rieletto nella quota proporzionale nella XII Legislatura nelle file di Forza Italia, appoggi\u00f2 il primo governo Berlusconi e si pose all'opposizione del successivo governo Dini.\nPer le elezioni politiche del 1996 present\u00f2 il suo partito in una lista al proporzionale insieme ai Cristiani Democratici Uniti di Rocco Buttiglione. Dopo la sconfitta del Polo delle Libert\u00e0, rest\u00f2 all'opposizione dei governi dell'Ulivo, mentre Mastella e parte del partito a partire dal 1998 entr\u00f2 in alleanza con il centro-sinistra.\nCon la vittoria nella successiva legislatura della sua coalizione, il 31 maggio 2001 fu eletto Presidente della Camera dei Deputati. Durante la sua presidenza, Marco Biagi gli scrive per comunicargli i suoi timori per non avere una scorta adeguata. Biagi verr\u00e0 ucciso dalle Nuove Brigate Rosse il 19 marzo 2002.\nGuida dell'Unione dei Democratici Cristiani e di Centro.\nProsecuzione dell'alleanza con la Casa delle Libert\u00e0.\nNel 2002 il CCD e CDU, insieme con Democrazia Europea, si fusero nell'UDC. Il 14 novembre 2002 Casini, da presidente della Camera, accolse Giovanni Paolo II in visita al Parlamento riunito in seduta comune, per la prima volta nella storia d'Italia. L'appuntamento traeva origine dall'invito rivolto dallo stesso Casini e dal presidente del Senato Marcello Pera, che avevano rinnovato a Giovanni Paolo II quello gi\u00e0 a suo tempo formulato dai predecessori Violante e Mancino. \nIl 19 ottobre 2005, fu eletto Presidente dell'Unione Interparlamentare e il 28 gennaio successivo presidente dell'Internazionale Democristiana (IDC) succedendo a Jos\u00e9 Mar\u00eda Aznar. Nella campagna elettorale per le elezioni politiche del 2006, l'UDC inser\u00ec il nome di Casini nel nuovo simbolo del partito. Lo stesso Casini sostenne, insieme a Gianfranco Fini (ma in disaccordo con la Lega Nord), l'ipotesi che il leader della Casa delle Libert\u00e0 (e candidato in pectore alla carica di Presidente del Consiglio) potesse essere un politico diverso da Berlusconi qualora gli alleati avessero raggiunto un numero di voti maggiore rispetto a quelli di Forza Italia.\nLe incrinature nel rapporto tra UDC e CdL si manifestarono con evidenza il 2 dicembre 2006, quando i partiti del centrodestra, uniti nell'opposizione al Governo Prodi II, organizzarono tuttavia due manifestazioni in citt\u00e0 diverse: Berlusconi, Fini e Bossi guidarono il corteo che sfil\u00f2 a Roma, mentre Casini e gli altri dirigenti dell'UDC (escluso Carlo Giovanardi, che va a Roma), parlarono a Palermo.\nCrisi del rapporto politico con Berlusconi.\nDurante il III Congresso dell'UDC, svoltosi a Roma dal 13 al 15 aprile 2007, Casini e il segretario Lorenzo Cesa chiesero ai delegati di consolidare la linea politica di indipendenza dalla Casa delle Libert\u00e0 e di intraprendere iniziative autonome nell'opposizione al centro-sinistra; Cesa fu confermato segretario con l'86% dei voti, relegando al 14% la mozione di Giovanardi, che chiedeva una riapertura del dialogo con la CdL e l'avvio di un percorso di alleanza e collaborazione con tutti i soggetti che aderiscono al Partito Popolare Europeo e si richiamano all'area politica di centro. Nelle conclusioni, Casini defin\u00ec l'UDC il mezzo per la costruzione di un partito dei moderati che abbia come riferimento il PPE, confermando le posizioni del partito sull'azione parlamentare e sulla distinzione rispetto agli altri partiti del centro-destra.\nNell'agosto 2007 un'inchiesta del settimanale \"l'Espresso\" dimostr\u00f2 come egli avesse acquistato, insieme all'ex moglie, un intero palazzo in una prestigiosissima zona di Roma \"a prezzi di saldo\", intestando gli appartamenti alla stessa ex moglie, all'ex suocera e alle due prime figlie. Il 9 settembre 2007, all'indomani della manifestazione del V-Day organizzata dagli Amici di Beppe Grillo, la defin\u00ec come \u00abla pi\u00f9 grande delle mistificazioni\u00bb, una manifestazione \u00abdi cui dovremmo tutti vergognarci\u00bb e accus\u00f2 i manifestantiche avevano espresso dissenso nei confronti della Legge 30di aver attaccato la memoria del giuslavorista Marco Biagi ucciso nel 2002 dalle Nuove Brigate Rosse.\nOpposizione al Governo Berlusconi e l'appoggio a Monti.\nIn occasione delle elezioni politiche del 2008, Casini ruppe definitivamente con la Casa delle Libert\u00e0 e insieme alla cosiddetta \"Rosa Bianca\" e ai Circoli Liberal costitu\u00ec l'Unione di Centro, che ottenne il 5,6% dei voti, facendo eleggere 36 deputati e 3 senatori. Casini, gi\u00e0 candidato premier, assunse al ruolo di capogruppo alla Camera dell'UDC, lasciando l'incarico a Gian Luca Galletti il 26 aprile 2012. Contestando il \"finto bipartitismo\" e praticando in Parlamento un'\"opposizione repubblicana\", l'UDC non entr\u00f2 in maggioranza, valutando di volta in volta i singoli provvedimenti. \nDopo la polemica per la candidatura di Cuffaro, successivamente condannato a 7 anni di reclusione per favoreggiamento aggravato a Cosa nostra e rivelazione di segreto istruttorio, Casini si assunse in diretta televisiva la responsabilit\u00e0 politica per la candidatura. \nNe 2008 promosse la Costituente di Centro con lo scopo di dar vita a un nuovo soggetto politico di matrice popolare e liberale, alternativo ai due poli. Nonostante l'insistenza con cui Silvio Berlusconi cercava di convincerlo a rientrare nella maggioranza di centrodestra, Casini rimase fermo nell'opposizione al governo, ritenendo conclusa la stagione politica di Berlusconi. Con la formazione del governo Monti, impegnato in un rigoroso risanamento dei conti pubblici, entr\u00f2 in maggioranza. Il 30 marzo 2012, con una lettera indirizzata al presidente della Camera Gianfranco Fini, per primo rinunci\u00f2 ad ogni beneficio connesso allo status di ex presidente della Camera.\nIl 21 settembre 2012 fu rieletto all'unanimit\u00e0 presidente dell'Internazionale Democratica Cristiana. Alle elezioni politiche del 2013 Casini fu candidato al Senato nella coalizione denominata Con Monti per l'Italia, nella quale era confluita l'UdC. Eletto come capolista in Basilicata e in Campania, opt\u00f2 per quest'ultima.\nAppoggio al Governo Letta e presidenza della Commissione Esteri del Senato.\nLe elezioni politiche del 2013 segnarono una pesante sconfitta per l'UdC, che vide ridotta la rappresentanza parlamentare a 10 deputati e 3 senatori e costitu\u00ec gruppi parlamentari unitari con Scelta Civica di Monti. Per non condizionare l'analisi del risultato elettorale, Casini non prese parte al Consiglio nazionale del partito convocato all'indomani del voto. Il partito appoggi\u00f2 la costituzione del Governo Letta e il 7 maggio Casini fu eletto presidente della Commissione Esteri del Senato. Fra gli altri provvedimenti adottati dalla Commissione sotto la sua presidenza vi \u00e8 la ratifica della Convenzione di Istanbul contro la violenza sulle donne e quella domestica. Nel febbraio del 2014 ha guidato una delegazione di parlamentari come presidente della commissione in visita in India per verificare le condizioni dei due mar\u00f2 italiani trattenuti per la controversia tra Italia e India relativa all'uccisione di due pescatori indiani del Kerala.\nA ottobre del 2013 si consum\u00f2 la rottura dell'alleanza politica tra UdC e Scelta Civica di Monti, alleanza che sin dai primi giorni successivi alle elezioni aveva mostrato incrinature e difficolt\u00e0. Anche i gruppi parlamentari si separarono e gli eletti dell'UdC confluirono nel nuovo soggetto denominato Per l'Italia insieme ad alcuni ex montiani, come il ministro della Difesa Mario Mauro e Lorenzo Dellai.\nAppoggio al governo Renzi (2014-2016).\nA febbraio del 2014, pur proseguendo l'appoggio dell'UdC al Governo di larghe intese presieduto da Letta, Casini annunci\u00f2 l'intenzione di riallacciare l'alleanza politica con il centrodestra, nelle due componenti della rinata Forza Italia, guidata da Silvio Berlusconi e del Nuovo Centrodestra di Angelino Alfano. Secondo Casini, l'entrata in scena del Movimento 5 Stelle, che aveva occupato tutti gli spazi elettorali alternativi, aveva fatto definitivamente tramontare il progetto di dar vita a un polo autonomo di centro. Con la formazione del governo Renzi, Casini vot\u00f2 la fiducia.\nSostegno al governo Gentiloni e abbandono dell'UdC.\nIl 1\u00ba luglio 2016 Casini annunci\u00f2 di non aver rinnovato la tessera dell'UdC, cessando quindi di farne parte, dopo la mancata adesione del partito ai comitati per il s\u00ec per il referendum costituzionale del dicembre 2016. Il 16 dicembre 2016, insieme a Gianpiero D'Alia, fond\u00f2 un nuovo soggetto, Centristi per l'Italia, che a differenza dell'UdC restava in Area Popolare a sostegno del governo Gentiloni. L'11 gennaio 2017 Centristi per l'Italia cambia nome in Centristi per l'Europa.\nCommissione banche e l'elezione con il centro-sinistra.\nIl 27 settembre 2017, con 21 voti su 40, fu eletto presidente della Commissione d'inchiesta sulle banche; nel contempo si dimise dalla presidenza della Commissione Esteri.\nIl 29 dicembre Casini partecip\u00f2 come esponente di Centristi per l'Europa alla fondazione della lista Civica Popolare, alleata del Partito Democratico alle elezioni politiche di marzo 2018. Casini, candidato della coalizione nel collegio senatoriale uninominale di Bologna, vinse il seggio con il 35% dei voti, unico eletto del suo partito, e si iscrisse al gruppo parlamentare Per le Autonomie. Il 2 agosto 2018 venne eletto all'unanimit\u00e0 Presidente dell'Interparlamentare italiana, organismo bicamerale che aderisce all'Organizzazione mondiale dei Parlamenti (IPU-UIP).\nIn occasione delle elezioni europee del 2019 Casini dichiar\u00f2 il sostegno al Partito Democratico, auspicando per\u00f2 la formazione di un nuovo grande partito di centro aperto anche ad esponenti di Forza Italia.\nNel maggio 2019, durante la crisi presidenziale venezuelana, intervenne presso il Tribunale Superiore di Giustizia insieme all'ambasciatore italiano Placido Vigo per negoziare un salvacondotto in favore dei parlamentari dell'Assemblea nazionale venezuelana Mariela Magallanes e Am\u00e9rico de Grazia rifugiatisi presso l'ambasciata italiana a Caracas per sfuggire alle minacce del governo di Nicol\u00e1s Maduro, che aveva revocato l'immunit\u00e0 parlamentare: nel novembre 2019, i due parlamentari riuscirono a lasciare il Venezuela.\nNell'agosto 2020 annunci\u00f2 il proprio voto contrario al referendum costituzionale sul taglio del numero di parlamentari. Il 19 gennaio 2021 vot\u00f2 la fiducia al governo Conte II e il successivo 17 febbraio fu assente, a causa della sopraggiunta positivit\u00e0 al SARS-CoV-2, alla votazione per la fiducia al governo Draghi.\nElezione del Presidente della Repubblica del 2022.\nIn vista e durante gli scrutini per l'elezione del Presidente della Repubblica Italiana del 2022, il suo nome venne proposto come possibile candidato presidente della maggioranza di governo da un gruppo di partiti centristi del centro-destra (Forza Italia, UDC, Noi con l'Italia e Coraggio Italia), che avevano dato mandato di rappresentanza ai vertici di maggioranza per scegliere il candidato ad Antonio Tajani, coordinatore di FI. Durante una conferenza stampa, per\u00f2, Casini chiese di non essere candidato, esprimendo il proprio supporto all'ipotesi di un \"Mattarella bis\".\nAttivit\u00e0 accademiche.\nDal 2015 \u00e8 docente a contratto di \"Geopolitica del Mediterraneo\" presso l'Universit\u00e0 LUMSA di Roma. Nel 2015 \u00e8 stato docente del ciclo di lezioni \"Esperienze di diplomazia parlamentare: le cooperazioni interparlamentari e il ruolo dei Parlamenti nella politica estera\" nell\u2019ambito del master in Parlamento e Politiche Pubbliche della LUISS School of Government. Presso la stessa istituzione dal 2017 dirige, insieme a Raffaele De Mucci e Marc Lazar, l'executive master in \"Leadership politica\".\n\u00c8 membro del comitato consultivo del \"think tank\" Torino World Affairs Institute."}
{"id": "90794", "revid": "1543377", "url": "https://it.wikipedia.org/wiki?curid=90794", "title": "World Assembly of Muslim Youth", "text": "La World Assembly of Muslim Youth (\"Assemblea Mondiale dei Giovani Musulmani\", WAMY) \u00e8 un'organizzazione che fa parte della Lega mondiale islamica. La sua sede principale \u00e8 a Jeddah, in Arabia Saudita, dove \u00e8 stata fondata nel 1972; il suo obiettivo principale \u00e8 quello di diffondere gli insegnamenti del vero Islam. La sede a Riyadh e la sua segreteria \u00e8 gestita con la supervisione del Ministero degli Affari Islamici dell'Arabia Saudita. \u00c8 una ONG accreditata presso le Nazioni Unite. Ha un settore umanitario: \"Al-Ber\". Dispone di uffici in molti paesi e collabora con altre organizzazioni giovanili islamiche.\nLa sede di WAMY \u00e8 a Riyadh. La sede della sezione americana di WAMY \u00e8 a Falls Church.\nObiettivi ed attivit\u00e0.\nI suoi obiettivi sono: conservare l'identit\u00e0 islamica dei giovani, insegnargli ad affrontare la modernit\u00e0, educarli ad essere cittadini attivi ed a contribuire alla societ\u00e0, presentare ai non musulmani la forma pi\u00f9 pura dell'Islam che abbracci tutti gli aspetti della vita, stabilire un dialogo ed incoraggiare la comprensione tra le organizzazioni musulmane e la societ\u00e0 occidentale.\nLa WAMY organizza dei campi per i giovani, delle attivit\u00e0 scout, dei seminari, dei pellegrinaggi e dei corsi di formazione per le altre organizzazioni giovanili islamiche. Pubblica scritti ed audiovisivi per presentare l'Islam ai non musulmani.\nIn linea di principio, \u00e8 prevista una sezione per le ragazze.\nControversie.\nOltre ad essere considerato un organo di propaganda wahhabita, il WAMY \u00e8 sospettato insieme ad altre ONG saudite dipendenti da FOCA1, di favorire il transito di fondi destinati alla lotta armata o al terrorismo sotto la copertura di aiuti umanitari.\nI suoi testi per il proselitismo sono stati accusati di contenere documenti che incitano all'imperialismo islamico, all'odio ed al jih\u0101d armato.\nNell'ottobre 2003 \u00e8 stata organizzata una visita nei locali della Societ\u00e0 della Carit\u00e0 di Jenin, affiliata a Hamas, successivamente il WAMY ha inviato una richiesta a diverse proprie sedi nel mondo, per chiedere di sostenere la Fondazione per la Carit\u00e0 Al-Aqsa allora oggetto di un'inchiesta giudiziaria in Germania, sostenendo che si limitava all'aiuto ai bisognosi.\nTuttavia, sono stati sequestrati molti documenti che hanno indicato il contrario. Al-Aqsa \u00e8 stata registrata come organizzazione terroristica negli Stati Uniti, la banca d'Inghilterra ha congelato i suoi fondi ed il suo ufficio principale in Germania \u00e8 stato chiuso .\nLa sezione americana, che si trova in Virginia \u00e8 sotto inchiesta fin dal 1996. L'FBI se ne \u00e8 interessata di nuovo dopo l'11 settembre, perch\u00e9 questa filiale \u00e8 stata fondata da Kamal Helwabi, vecchio membro dei Fratelli Musulmani e da Abdullah Awad-bin Laden, nipote di Osama, che rimase presidente fino agli attentati .\nNel maggio 2004 i locali dell'associazione sono stati perquisiti nell'ambito di un'inchiesta sui finanziamenti degli enti di beneficenza sauditi.\nNon \u00e8 stato trovato niente che permettesse di incolpare l'organizzazione per finanziamento del terrorismo."}
{"id": "90796", "revid": "809148", "url": "https://it.wikipedia.org/wiki?curid=90796", "title": "Krakatoa", "text": "Il Krakatoa/krakatau (in indonesiano: \"Krakatau\") \u00e8 un vulcano allo stato di caldera attiva dell'isola indonesiana di Rakata, posto nello stretto della Sonda fra le isole di Sumatra e Giava. Il nome \"Krakatoa\" viene anche usato per riferirsi al gruppo di isole circostanti, che costituiscono i resti di un'isola molto pi\u00f9 grande costituita, prima della catastrofica eruzione del 1883, da 3 distinti picchi vulcanici. Nel ventunesimo secolo il centro dell'attivit\u00e0 eruttiva \u00e8 il vulcano detto \"Anak Krakatau\" (figlio del Krakatoa, in indonesiano).\n\u00c8 conosciuto per la violentissima eruzione avvenuta il 27 agosto 1883, che sprigion\u00f2 un'energia pari a 200 megatoni (circa 4 volte quella della Bomba Tsar) e che provoc\u00f2 quello che presumibilmente fu il rumore pi\u00f9 forte mai udito sul pianeta in epoca storica, un boato che sarebbe stato avvertito a quasi cinquemila km di distanza. L'esplosione ridusse in cenere l'isola sulla quale sorgeva il vulcano e scaten\u00f2 un'onda di maremoto alta 40 metri che correva alla velocit\u00e0 di 300\u00a0km/h.\nOrigine del nome.\nLa prima menzione dell'isola nel mondo occidentale fu in una mappa di Lucas Janszoon Waghenaer, che segnalava l'isola \"Pulo Carcata\" (\"Pulo\" \u00e8 una forma di \"pulau\", \"isola\" in lingua indonesiana). Ci sono due pronunce, Krakatoa e \"Krakatau\", che sono entrambe accettabili. Krakatoa \u00e8 nel complesso la pi\u00f9 comune, sebbene \"Krakatau\" tenda ad essere preferita dagli indonesiani. L'origine della parola Krakatoa \u00e8 sconosciuta, ma pu\u00f2 essere il risultato di un errore tipografico fatto dagli inglesi quando descrissero l'eruzione improvvisa del 1883.\nCi sono diverse teorie sull'origine della parola indonesiana \"Krakatau\". Essa pu\u00f2 essere stata un esempio di onomatopea, che si deve al suono dei numerosi pappagalli che abitavano l'isola. In alternativa, il nome pu\u00f2 essere una derivazione dal sanscrito \"karkataka\", che significa \"aragosta\" o \"granchio\". C'\u00e8 anche un credo popolare per cui la parola \"Krakatau\" fu erroneamente adottata quando un capitano di una nave in visita chiese ad un indigeno quale fosse il nome dell'isola, e quest'ultimo rispose dicendo \"Kaga tau\", che \u00e8 una frase in dialetto batavo che significa \"non lo so\".\nStoria.\nNel febbraio 1780 le flotte dell'HMS Resolution e dell'HMS Discovery, sulla via del ritorno dopo la morte del capitano James Cook alle Hawaii, si fermarono per alcuni giorni a Krakatoa. Trovarono due sorgenti sull'isola: da una sgorgava acqua fresca e dall'altra acqua molto calda. Descrissero i nativi che allora vivevano sull'isola come \u201camichevoli\u201d e fecero diversi disegni. Nel suo giornale John Ledyard chiama l'isola \"Cocoterra\".\nNel 1809 gli olandesi stabilirono una colonia penale sulle isole. Non si hanno informazioni su dove fosse collocata esattamente. Fu operativa per circa un decennio. Nel 1880 Rogier D.M. Verbeek comp\u00ec un rilievo ufficiale delle isole e pubblic\u00f2 un resoconto globale nel 1884-1885. Ci\u00f2 si rivel\u00f2 utile nell'analisi dell'impatto geologico e biologico dell'eruzione del 1883.\nGeografia.\nPrima dell'eruzione del 1883 il Krakatoa era composto da tre isole principali: \"Rakata\", \"Lang\" (\"lunga\", ora chiamata \"Rakata Kecil\" o \"Panjango\") e \"Verlaten\" (\"abbandonata\" o \"deserta\", ora nota come Sertung), che erano ci\u00f2 che restava dei bordi di una grande caldera formata da un'antica eruzione, e da Krakatoa stessa, un'isola di 9\u00a0km di lunghezza e 5\u00a0km di larghezza. C'erano anche altre tre piccole isole ricoperte di alberi in prossimit\u00e0 di Lang, chiamate \"Poolsche Hoed\" (\"cappello polacco\", apparentemente per l'aspetto che avevano viste dal mare), e molte piccole rocce o scogli tra Krakatoa e Verlaten.\nSu Krakatoa erano presenti tre coni vulcanici: da sud a nord, \"Rakata\" (823\u00a0m), \"Danan\" (445\u00a0m) e \"Perboewatan\" (122\u00a0m); Danan probabilmente era un vulcano doppio.\nIn seguito all'eruzione del 1883 l'isola di Rakata quasi cess\u00f2 di esistere, dal momento che oltre due terzi della superficie furono polverizzati e il fondo dell'oceano che la circondava fu drasticamente alterato. Due isole vicine, Verlaten e Lang, incrementarono la loro superficie. La cenere vulcanica continua a costituire una parte significativa della composizione geologica di queste isole.\nEruzioni.\nL'evento del 416 d.C..\nSul Libro dei Re giavanese (Pustaka Raja) vi \u00e8 testimonianza che nell'anno 338 Saka (416 d.C.)\n Non esiste tuttavia evidenza geologica di un'eruzione del Krakatoa di questa portata in quell'epoca; la fonte potrebbe descrivere la perdita della striscia di terra che precedentemente univa Giava a Sumatra attraverso quella che ora \u00e8 l'estremit\u00e0 orientale dello Stretto della Sonda; oppure potrebbe trattarsi di un errore di data, e fare riferimento ad un'eruzione avvenuta non nel 416 d.C. ma nel 535 d.C., riportata anch'essa nel Libro dei Re giavanese, e per la quale esiste evidenza geologica e alcune fonti storiche che l'avvalorano.\nL'evento del 535 d.C..\nDavid Keys e altri hanno postulato che la violenta eruzione occorsa probabilmente nel 535 d.C. potrebbe essere stata responsabile dei cambiamenti climatici globali occorsi nel 535 e nel 536. Keys esplora quelli che crede essere gli effetti radicali e di ampia portata di una presunta eruzione nel VI secolo nel suo libro \u201c\"Catastrophe: an investigation into the origins of modern civilization\"\u201d. Inoltre in tempi recenti si \u00e8 dibattuto sul fatto che sarebbe stata questa eruzione a creare le isole di Verlaten e Lang (i resti delle isole originarie) e a provocare la nascita di Rakata\u00a0\u2013 tutti indicatori delle dimensioni della vecchia caldera del Krakatoa. Tuttavia sembrano esistere pochi residui databili di materiale espulso durante questa eruzione, anche se esistono molte evidenze circostanziali.\nL'eruzione del 1883.\nIl Krakatoa torn\u00f2 in attivit\u00e0 con la catastrofica eruzione del 1883; precedentemente, almeno due navigatori olandesi riportarono che Danan e Perboewatan furono viste eruttare nel maggio 1680 e nel febbraio 1681.\nL'eruzione del 1883, verificatasi tra maggio e agosto di quell'anno, fu una delle maggiori della storia della vulcanologia. Svilupp\u00f2 una potenza di 200 megatoni ed espulse circa 21 chilometri cubi di roccia, cenere e pietra pomice, generando un boato tra i pi\u00f9 forti mai registrati dall'essere umano. L'esplosione del cataclisma fu distintamente ascoltata fino ad Alice Springs in Australia, e a Rodrigues vicino all'isola Mauritius, e il riverbero delle onde atmosferiche fu avvertito in tutto il mondo. Centinaia di villaggi furono devastati, 36.000 persone morirono e molte migliaia di persone furono ferite dall'eruzione, di cui gran parte a causa dello \"tsunami\" che segu\u00ec la tremenda esplosione.\nL'eruzione del 1883 distrusse i due terzi del territorio che allora era l'isola di Krakatoa. Gli effetti, soprattutto climatici, si sentirono in tutto il pianeta per parecchi anni successivi.\nEruzioni successive.\nNuove eruzioni del vulcano, dal 1927, hanno fatto emergere una nuova isola, detta \"Anak Krakatau\" (figlio di Krakatoa). L'attivit\u00e0 vulcanica del Krakatoa, o di quello che ne rimane visibile, ha continuato ad essere presente, come ad esempio nel 2018. Da allora periodi di calma di alcuni giorni si sono alternati a eruzioni pressoch\u00e9 continue, intervallate occasionalmente da esplosioni di maggiori dimensioni.\nDagli anni cinquanta l'isola ha aumentato la sua altezza ad un ritmo medio di 13 centimetri alla settimana. Studi del 2005 indicavano che l'attivit\u00e0 di Anak Krakatau \u00e8 in incremento continuo. Questo vulcano ha ricominciato a eruttare ancora nell'ottobre e nel novembre 2007, liberando gas caldi, rocce e lava. Gli scienziati che monitorano l'attivit\u00e0 del vulcano hanno allertato le persone, chiedendo di mantenersi a una distanza dall'isola superiore a 3\u00a0km. Nel luglio del 2018 una nuova serie di eruzioni esplosive ha interessato Anak Krakatau, mentre una pi\u00f9 imponente, il 22 dicembre dello stesso anno, ha causato un bilancio provvisorio di 430 morti, 1.495 feriti e 159 dispersi con uno tsunami provocato da una frana sottomarina. Il 10 aprile 2020, verso le 10:00 locali, si \u00e8 avuta una nuova eruzione. Il suo rumore \u00e8 stato avvertito a Giacarta, distante 150 chilometri, ed ha creato una colonna di fumo e cenere alta circa 500 metri. Dopo un breve periodo di inattivit\u00e0, l'Anak Krakatau ha ripreso ad eruttare il 3 febbraio 2022."}
{"id": "90800", "revid": "198277", "url": "https://it.wikipedia.org/wiki?curid=90800", "title": "Marcello Lippi", "text": "Cinque volte campione d'Italia con la nei due periodi in cui l'allen\u00f2 (1994-1999 e 2001-2004), fu commissario tecnico della nazionale italiana dal 2004 al 2006 e dal 2008 al 2010, conducendola alla vittoria della Coppa del Mondo FIFA 2006, dopo la quale divenne il primo allenatore nella storia del calcio ad avere vinto le massime competizioni internazionali a livello di nazionali (campionato mondiale) e club (UEFA Champions League nel 1995-1996 e Coppa Intercontinentale nel 1996 con la squadra bianconera), successivamente condividendo tale primato con l'ex CT della nazionale spagnola ed ex allenatore del , Vicente del Bosque.\n\u00c8 stato anche il primo allenatore a raggiungere, nel 2008, 31 partite consecutive senza subire sconfitte a cavallo tra le sue due esperienze come commissario tecnico della nazionale, superando il precedente record di Vittorio Pozzo (30 partite utili consecutive, raggiunte allenando la nazionale ininterrottamente) ed eguagliando il record mondiale appartenente \"ex aequo\" ad Alfio Basile e Javier Clemente (record superato nel 2021 da Roberto Mancini). In ambito internazionale \u00e8, con Miguel Mu\u00f1oz, Alex Ferguson e Carlo Ancelotti, tra gli allenatori che hanno disputato il maggiore numero di finali di Champions League (4); \u00e8 inoltre, con Fabio Capello e Zin\u00e9dine Zidane, uno dei tre tecnici ad averne raggiunte tre di fila (dal 1996 al 1998).\nRiconosciuto migliore allenatore dall'Associazione Italiana Calciatori (1997, 1998, 2003), dall'UEFA (1997-98), allenatore e CT dell'anno dall'Istituto di Storia e Statistica del Calcio (1997, 1998, 2006); inserito dal quotidiano britannico \"Times\" nella lista dei cinquanta migliori allenatori della storia del calcio stilata nel 2007 e, sei anni dopo, dall'emittente televisiva statunitense ESPN nella classifica dei venti pi\u00f9 grandi allenatori. Introdotto nella Hall of Fame del calcio italiano nel 2011.\nNel 2013 Lippi divent\u00f2 il primo allenatore al mondo ad avere vinto le massime competizioni internazionali organizzate da almeno due Confederazioni dopo il trionfo in AFC Champions League 2013, un primato eguagliato da Luiz Felipe Scolari due anni pi\u00f9 tardi.\nCaratteristiche tecniche.\nSalito alla ribalta da calciatore nel ruolo di libero, da allenatore si \u00e8 affermato ai massimi livelli come \u00abassertore di un calcio vigoroso, offensivo e fedele alla zona\u00bb, miscelando tradizione e modernit\u00e0 tra vecchio \"gioco all'italiana\" e innovazioni dell'epoca \"sacchiana\".\nCarriera.\nGiocatore.\nCresciuto nella Stella Rossa di Viareggio, nel 1969 \u00e8 acquistato dalla Sampdoria che lo manda subito in prestito al Savona, con cui a ventuno anni debutta tra i professionisti in Serie C. Tornato a Genova dopo una stagione, esordisce in Serie A nel 1970 grazie a Fulvio Bernardini, tecnico che, per la \u00abcapacit\u00e0 di imporre la sua personalit\u00e0 senza annullare quella degli altri\u00bb, sar\u00e0 uno dei riferimenti di Lippi nella successiva carriera in panchina.\nVeste la divisa blucerchiata per le successive nove stagioni, divenendo capitano e uno dei punti fermi dell\"undici\" doriano degli anni 1970, con cui milita stabilmente in A eccetto per due tornei tra i cadetti; con 239 partite, \u00e8 al dodicesimo posto tra i sampdoriani pi\u00f9 presenti in gare di campionato.\nNell'estate del 1979, all'et\u00e0 di trentuno anni, torna in Toscana e scende di categoria accasandosi alla , contribuendo nella stagione 1979-1980 alla storica promozione degli arancioni in massima serie a \"girone unico\". Dopo un'altra stagione a Pistoia, chiusa con la retrocessione in Serie B, conclude la carriera agonistica nel 1982 alla , in Serie C2.\nAllenatore.\nGli inizi.\nIntraprende la carriera da allenatore nel 1982, nelle giovanili della Sampdoria. La sua prima squadra professionistica \u00e8 il , in Serie C2, con cui nel 1986 raggiunge la finale della Coppa Anglo-Italiana persa col . L'anno successivo siede sulla panchina del , in Serie C1, da cui viene esonerato dopo pochi mesi a seguito di risultati negativi e contestazioni da parte della tifoseria senese.\nNel corso della stagione 1987-1988 allena la Pistoiese, in C2, liberandosi dagli arancioni dopo un anno a causa di travers\u00ece finanziarie che portano al fallimento del club; il campionato seguente va alla Carrarese, in C1.\nA fine annata il presidente del , Edmeo Lugaresi, lo sceglie per guidare la compagine romagnola, con cui Lippi debutta in Serie A, affiancato in panchina dalla \"bandiera\" bianconera Giampiero Ceccarelli; il campionato si conclude con la salvezza e, per la sua fisionomia, i tifosi soprannominano il tecnico \"Paul Newman\". Nel torneo seguente la compagine cesenate fatica e Lippi subisce il secondo esonero della sua carriera. Nel 1991 passa ad allenare la , a fine stagione ottava in Serie B.\nAtalanta, Napoli.\nNella stagione 1992-1993 gli viene affidata la panchina dell', in Serie A. Dopo avere sorprendentemente chiuso il girone di andata al terzo posto, l'annata a Bergamo si conclude all'ottavo posto in classifica, all'epoca tra i migliori piazzamenti della \"provinciale\" orobica dal secondo dopoguerra, mancando per un punto la qualificazione alle coppe europee.\nIl rapporto con i nerazzurri si chiude a fine campionato, a causa di sopravvenute divergenze con la societ\u00e0. Ottavio Bianchi, \"general manager\" del , la stagione successiva decide di affidargli la panchina dei partenopei. In una difficile situazione ambientale dettata da problemi economici in seno alla societ\u00e0 campana, l'allenatore raggiunge sesto posto in classifica e qualificazione in Coppa UEFA.\nNell'unica stagione trascorsa a Napoli, Lippi schiera titolari due promesse del vivaio napoletano, il portiere Taglialatela e il ventunenne difensore Fabio Cannavaro \u2014 futuro capitano di quell'Italia che lo stesso tecnico toscano porter\u00e0, nel 2006, al quarto titolo mondiale \u2014: \u00abmi ero accorto delle sue qualit\u00e0 gi\u00e0 durante il ritiro estivo [...] In campionato partimmo male, con due sconfitte. La difesa non mi convinceva e decisi di cambiare, inserendo Fabio in pianta stabile al centro: era giovane, ma non ci voleva molto a capire che sarebbe diventato un campione. Gioc\u00f2 la prima partita e non perse pi\u00f9 il posto\u00bb.\nJuventus.\nA seguito dei positivi risultati raggiunti nel precedente biennio, nell'estate del 1994 Lippi \u00e8 chiamato per la prima volta da un grande club, la , raccogliendo l'eredit\u00e0 del \"totem\" bianconero Giovanni Trapattoni. L'ingaggio arriva in coincidenza con l'insediamento a Torino della nuova \"Triade\" dirigenziale Bettega-Giraudo-Moggi, sotto la supervisione di Umberto Agnelli; il cambio ai vertici della societ\u00e0 porta a un corposo rinnovamento della rosa e, complice anche una guida tecnica fin l\u00ec a digiuno di esperienza in un ambiente di vertice, nei pronostici della vigilia sono in pochi a credere nella possibilit\u00e0 di una stagione ad alti livelli da parte della \"Vecchia Signora\", dal 1986 lontana dallo scudetto.\nLippi schiera il 4-3-3 con un robusto centrocampo, sorretto dai neoacquisti Sousa e Deschamps, a supporto di un attacco che dietro ai confermati Baggio, Ravanelli e Vialli \u2014 Lippi punter\u00e0 fortemente sulla voglia di riscatto di quest'ultimo, reduce da un biennio anonimo \u2014 vede un giovane Del Piero. Dopo l'iniziale rodaggio, l'impostazione tattica dell'allenatore d\u00e0 presto i suoi frutti e, al termine della stagione, arriva il titolo di campione d'Italia che i bianconeri inseguivano da nove anni; per la Juventus \u00e8 il ventitreesimo scudetto, per Lippi \u00e8 il primo trionfo della carriera: \u00abquando sono arrivato per la prima volta alla Juve c'era Umberto: l\"Avvocato\" mi ha chiamato per darmi il benvenuto, poi non l'ho pi\u00f9 sentito per sei mesi. Disse che la Ferrari aveva pi\u00f9 possibilit\u00e0 di vincere il Mondiale che la Juve di vincere il campionato: quando vincemmo lo scudetto mi chiese scusa per quella frase\u00bb.\n\u00c8 l'inizio di un quadriennio di successi in Italia e in Europa, segnato da elementi quali Zidane, Davids, Vieri, Inzaghi, che si conclude nel 1998 con altri due scudetti, una Coppa Italia \u2014 per il \"double\" nazionale del 1995 \u2014, due Supercoppe italiane, una Champions League, una Supercoppa UEFA, una Coppa Intercontinentale. Dal 1996 al '98 Lippi affianca il connazionale Fabio Capello come i soli tecnici capaci di portare una squadra a tre finali consecutive della rinnovata Champions, un filotto europeo iniziato dal viareggino nel '95 con un'altra finale, in quel caso di Coppa UEFA.\nIl primo ciclo \"lippiano\" della formazione piemontese \u2014 che rimarr\u00e0 tra i migliori nella storia della disciplina, in virt\u00f9 delle innovazioni portate in fase offensiva e di un atteggiamento tattico allora inedito nel resto del continente \u2014 si conclude bruscamente nel febbraio del 1999, in anticipo di qualche mese sul suo comunque gi\u00e0 annunciato addio alla panchina bianconera: nel punto pi\u00f9 basso di un campionato negativo, Lippi rassegna le dimissioni dopo una sconfitta interna 2-4 col .\nInter.\nDopo quasi un lustro alla Juventus, per il campionato 1999-2000 Lippi accetta l'offerta dell' dove, nonostante una rosa che annovera, tra gli altri, Roberto Baggio, Ronaldo e Vieri, non riesce a replicare i successi ottenuti in bianconero: in poco pi\u00f9 di una stagione a Milano raggiunge solo la finale di Coppa Italia e la gara di Supercoppa italiana, sconfitto in entrambe le occasioni dalla . Trova ostile l'ambiente nerazzurro, abituato a considerarlo di fatto un avversario, e in particolare risulta problematico il rapporto con Baggio, col quale gi\u00e0 non si era ben lasciato negli anni juventini, e che alla Pinetina finisce per logorarsi definitivamente.\nAl termine di una stagione incolore, Lippi chiede la risoluzione del contratto al presidente Massimo Moratti; questi inizialmente rifiuta, per poi esonerarlo comunque dopo la prima partita del campionato 2000-2001, una sconfitta per 2-1 sul campo della : celebre lo sfogo dell'allenatore viareggino nel postgara, dove accusa i giocatori di scarso impegno. La squadra gi\u00e0 veniva da una cocente quanto inaspettata eliminazione nei preliminari di Champions League per mano dei modesti svedesi dell'.\nRitorno alla Juventus.\nNell'estate del 2001 Lippi torna sulla panchina della Juventus, reduce da un biennio avaro di successi. La seconda avventura in bianconero parte in salita per il tecnico toscano, che non riesce a trovare subito la quadra di una formazione ancora una volta, come nel '94, rivoluzionata da un mercato che ha visto la cessione di Zidane e la difficile integrazione di Buffon, Thuram e Nedv\u011bd: proprio il lavoro tattico svolto da Lippi nei primi mesi di campionato sul calciatore ceco, spostato in campo da mezzala a trequartista, \u00e8 uno dei punti di svolta della stagione che vede i piemontesi inseguire e superare la capolista Inter all'ultima giornata.\n\u00c8 il ventiseiesimo scudetto della Juventus \u2014 passato agli annali come quello del \u00ab5 maggio\u00bb \u2014, cui segue dodici mesi dopo una nuova affermazione tricolore, in una stagione aperta dalla vittoria nella Supercoppa italiana e chiusa dall'amaro epilogo in Europa dove la formazione di Lippi, alla sua quarta finale di Champions League raggiunta da tecnico, \u00e8 sconfitta ai rigori dai connazionali del Milan. \u00c8 questo il periodo in cui l'allenatore viareggino ottiene uno dei suoi migliori risultati tattici, con l'esterno offensivo Zambrotta che sotto la sua gestione, prima in maglia juventina e poi con quella italiana, arretra stabilmente a terzino, ruolo in cui si afferma tra i migliori interpreti della sua generazione.\nAl termine dell'annata 2003-2004, chiusa al terzo posto in campionato, si consuma il definitivo (e preannunciato) addio di Lippi ai bianconeri, condotti sino alla finale di Coppa Italia, persa contro la . Alla Juventus il tecnico viareggino mette assieme un totale di otto stagioni, 405 partite e 13 trofei tra nazionali e internazionali, per uno dei cicli pi\u00f9 vincenti nella storia del club.\nNazionale italiana.\n2004-2006.\nIl 24 giugno 2004 diviene il nuovo commissario tecnico della nazionale italiana, succedendo a Giovanni Trapattoni reduce dal fallimentare ; Esordisce contro l'Islanda, perdendo 2-0 in amichevole. In seguito vince le prime 2 gare di qualificazione al mondiale, mentre in ottobre subisce un'altra sconfitta, per mano della Slovenia. A partire dall'incontro seguente, vinto per 4-3 con la Bielorussia, viene aperta una striscia di imbattibilit\u00e0 che prosegue per l'intero girone eliminatorio. Il 17 agosto 2005 festeggia il primo anno in panchina vincendo 2-1 in casa dell'Irlanda. L'8 ottobre successivo, battendo gli sloveni a 12 mesi dal k.o. incassato, ottiene la qualificazione alla fase finale con un turno di anticipo.\nAl giocato in Germania la squadra azzurra non parte con i favori del pronostico, ma partita dopo partita inizia a mostrare una notevole solidit\u00e0 difensiva (solo due i gol subiti in tutta la competizione, uno a causa di un autogol e l'altro su calcio di rigore) che la porta a laurearsi per la quarta volta campione del mondo, battendo in semifinale la Germania per 2-0, dopo i tempi supplementari, e in finale la Francia per 5-3 dopo i tiri di rigore.\nIl 12 luglio 2006 annuncia l'addio alla panchina azzurra, dove va a sostituirlo Roberto Donadoni. Nel mese di dicembre riceve il premio della Panchina d'oro.\n2008-2010.\nDopo avere lasciato la nazionale, \u00e8 commentatore di Sky Sport per l'edizione 2007-2008 della Champions League. Il 26 giugno 2008, in seguito all'esonero di Donadoni, riprende l'incarico di selezionatore. Il secondo esordio avviene il 20 agosto, pareggiando in rimonta con l'Austria. A distanza di 3 mesi, il 19 novembre, un altro pareggio (1-1 con la Grecia) segna la 31\u00aa uscita consecutiva senza sconfitte (serie aperta, appunto, nel 2004): viene cos\u00ec superato il primato di Pozzo, imbattuto per 30 incontri nel periodo 1935-1939 (con in mezzo, anche per lui, la vittoria del titolo mondiale). La striscia viene fermata il 10 febbraio 2009, quando gli azzurri cadono contro il Brasile per 2-0.\nIn giugno, la squadra partecipa alla Confederations Cup da campione mondiale: l'avventura finisce gi\u00e0 al primo turno, complice un'altra sconfitta con i verdeoro. Conduce l'Italia a qualificarsi per il , nuovamente con un turno di anticipo (grazie al 2-2 contro l'Irlanda). In Sudafrica tuttavia la nazionale di Lippi delude molto, pareggiando le prime due gare con Paraguay e Nuova Zelanda e perdendo con la Slovacchia nella sfida decisiva, venendo quindi eliminata (oltretutto da campione uscente) al primo turno, cosa che non accadeva dall'edizione di . Il tecnico lascia la squadra alla naturale scadenza del contratto, venendo sostituito da Cesare Prandelli.\nGuangzhou Evergrande.\nIl 17 maggio 2012 diventa allenatore del Guangzhou Evergrande, squadra della Chinese Super League, tornando su una panchina di club a otto anni di distanza.\nDebutta sulla panchina della squadra all'11\u00aa giornata di campionato, contro il Qingdao Jonoon, con la squadra al comando della classifica che vince 1-0. Il 27 ottobre 2012, il Guangzhou Evergrande vince il secondo titolo di fila con un turno d'anticipo: decisivo il successo di misura sul Liaoning grazie al gol \"in extremis\" di Gao Lin al 1' di recupero. Il 18 novembre dello stesso anno si aggiudica la Coppa nazionale battendo 4-2 il Guizhou Renhe nella finale di ritorno, dopo l'1-1 dell'andata.\nIl 9 novembre 2013 conquista la Champions League Asiatica pareggiando in casa 1-1 col Seoul, dopo che all'andata aveva pareggiato 2-2 in Corea del Sud, diventando il primo allenatore al mondo ad avere vinto le massime competizioni confederali organizzate da almeno due confederazioni. Al Mondiale per Club disputato il mese seguente si piazza al quarto posto, dopo essere stato eliminato in semifinale dai tedeschi Bayern Monaco e avere perso l'incontro per il terzo posto contro i brasiliani dell'Atl\u00e9tico Mineiro.\nNel febbraio 2014 perde 1-0 la Supercoppa di Cina contro Guizhou Renhe. Nell'occasione il tecnico non era andato in panchina per protesta contro la dirigenza del calcio cinese che non ha concesso il rinvio della partita per aver, il Guangzhou Evergrande, partecipato al Mondiale per club.\nSempre nel 2014 vince con la squadra il quarto titolo, il terzo consecutivo dopo il 2012 e il 2013, riconfermandosi Campioni d'Asia in carica. Il 2 novembre d\u00e0 l'addio dell'attivit\u00e0 tecnica all'interno del club, assumendo il ruolo di direttore tecnico; il 26 febbraio 2015 lascia anche tale incarico.\nNazionale cinese.\nIl 22 ottobre 2016, sfumata la possibilit\u00e0 di diventare direttore tecnico della nazionale italiana (causa l'incompatibilit\u00e0 della carica con la professione di procuratore del figlio Davide), viene nominato commissario tecnico della nazionale cinese. Esordisce nel pareggio per 0-0 contro il valevole per la qualificazione al . Non riesce a qualificare la squadra alla fase finale del mondiale in Russia, non andando oltre il quinto posto nel proprio girone di terza fase; ottiene invece l'accesso alla fase finale della Coppa d'Asia 2019 negli Emirati Arabi Uniti, dove la Cina supera la prima fase a gironi e gli ottavi di finale. Il 24 gennaio 2019 cade ai quarti contro l' perdendo per 3-0. Al termine della partita, come preannunciato qualche mese prima, lascia la guida della nazionale cinese dopo 31 partite, 12 vittorie, 8 pareggi e 11 sconfitte.\nIl successivo 7 marzo, con la nomina di Fabio Cannavaro a CT, rimane nei quadri dirigenziali della federcalcio cinese nel ruolo di consigliere. Il 24 maggio 2019 torna a guidare la nazionale, subentrando al dimissionario Cannavaro e facendo il proprio nuovo esordio alla guida della squadra nell'amichevole vinta per 2-0 contro le . La sua seconda esperienza alla guida della Cina si rivela, per\u00f2, breve: il 14 novembre 2019, dopo la sconfitta per 1-2 contro la a Dubai nelle qualificazioni al , si dimette dall'incarico.\nIl 22 ottobre 2020 annuncia il proprio ritiro da allenatore.\nControversie.\nNel libro \"Una porta nel cielo\" Roberto Baggio ha pi\u00f9 volte espresso la convinzione di essere stato trattato male, a suo parere ingiustamente, da Marcello Lippi: \nProbabilmente i problemi risalgono alla stagione 1994-1995, quando il \"Divin Codino\" inizi\u00f2 a giocare di meno per via della concorrenza del giovane e promettente Alessandro Del Piero, che Lippi inseriva con frequenza in vista delle stagioni successive. Ancora pi\u00f9 probabile sembra essere un'altra ipotesi: durante una delle loro prime esperienze lavorative assieme, Baggio e Lippi ebbero modo di scontrarsi perch\u00e9 l'allenatore chiese al suo atleta di \"spiare\" certi comportamenti (presumibilmente dentro e fuori dallo spogliatoio) dei compagni di squadra, richiesta a cui Baggio si oppose.\nUn altro giocatore con cui Lippi non ha avuto buoni rapporti \u00e8 stato il terzino Christian Panucci. I problemi tra i due risalgono ai tempi dell'Inter, quando il giocatore rifiut\u00f2 l'ingresso in campo durante una partita di campionato. Lippi, una volta diventato commissario tecnico della nazionale, non convoc\u00f2 Panucci per il ; nell'occasione Panucci chiam\u00f2 in causa il palermitano Cristian Zaccardo, anche lui difensore laterale destro e titolare, sotto la gestione Lippi, in nazionale, dicendo chiaramente di non considerarlo a lui superiore.\nLippi \u00e8 stato oggetto di polemiche anche per le mancate convocazioni in nazionale di Antonio Cassano\nStatistiche.\nStatistiche da allenatore.\nClub.\n\"Statistiche aggiornate al 2 novembre 2014.\" In grassetto le competizioni vinte.\nPanchine da commissario tecnico della nazionale italiana.\n&lt;/small&gt;\nNazionale cinese nel dettaglio.\n\"Statistiche aggiornate all'11 giugno 2019.\""}
{"id": "90803", "revid": "1632387", "url": "https://it.wikipedia.org/wiki?curid=90803", "title": "Movimento no-global", "text": "Movimento no-global o movimento anti-globalizzazione indica organizzazioni non governative, associazioni e singoli individui relativamente eterogenei dal punto di vista politico e accomunati dalla critica alla globalizzazione, soprattutto in ambito economico. Il movimento \u00e8 anche spesso indicato come movimento per la giustizia globale, movimento alter-globalizzazione, movimento anti-globalista, movimento per la globalizzazione anti-corporativa, o movimento contro la globalizzazione neoliberista. La prima comparsa di questo movimento avvenne in occasione degli Scontri di Seattle per la conferenza OMC del 1999. \nDi quello che \u00e8 stato inizialmente chiamato \"popolo di Seattle\" non \u00e8 mai stata data una denominazione unica, data l'enorme variet\u00e0 e complessit\u00e0 delle organizzazioni che a Seattle si sono incontrate. In altri paesi infatti non si \u00e8 data una denominazione unica a un tale insieme di elementi di natura tanto eterogenea, oppure sono state usate altre espressioni.\nLa critica principale del movimento \u00e8 stata volta verso le multinazionali: secondo gli aderenti, riducendo i paesi gi\u00e0 arretrati in condizioni vergognose tramite pratiche quali lo sfruttamento minorile, lo sfruttamento del paesaggio, il favoreggiamento delle guerre, in particolare quelle della guerra finanziando ambe due le parti, distruggendo interi Paesi dal punto di vista economico, politico e ambientale, mettendoli in ginocchio tramite l'utilizzo da parte delle banche di sistemi bancari offshore privandoli di triliardi di dollari illegalmente nei paradisi fiscali delle maggiori banche inglesi tramite il medesimo sistema, il loro potere \u00e8 cos\u00ec forte da condizionare le scelte dei singoli governi verso politiche non sostenibili da un punto di vista ambientale ed energetico, imperialiste, non rispettose delle peculiarit\u00e0 locali e dannose per le condizioni dei lavoratori.\nOrigine del termine italiano e altre denominazioni.\nIl termine \"no-global\" nasce nella stampa italiana dal nome \"Rete No Global Forum\" per contrazione dello stesso. Detta denominazione, riuscendo a inquadrare anche se semplicisticamente \"coloro che manifestarono ai G8\" come un'unica entit\u00e0 si \u00e8 poi diffusa nella stampa italiana e quindi nel linguaggio di tutti i giorni anche se non esistevano gruppi che si siano dichiarati \"no-global\" e che siano poi stati identificati come tali all'epoca in cui il termine in questione venne usato per la prima volta.\nNomi alternativi per il movimento vengono usati spesso. Se attualmente si usano termini come \"new global\" (che ha comunque una connotazione pi\u00f9 ristretta e meno radicale, e propugna un'altra forma di globalizzazione) o \"movimento dei movimenti\", in passato \u00e8 stato pi\u00f9 usato il termine \"popolo di Seattle\" (con riferimento alle contestazioni l\u00ec avvenute nel novembre del 1999 durante una \"Conferenza dei Ministri\" in ambito OMC).\nIn ambito accademico, alcuni autori parlano di \"Global Justice Movement\" per sottolinearne due caratteristiche peculiari: il suo essere una rete transnazionale di movimenti sociali e il suo focalizzarsi su diverse aree tematiche che possono essere ricondotte alla pi\u00f9 generale richiesta di una giustizia globale.\nIn altri paesi (inizialmente in Francia) la denominazione di \"alter-mondialismo\" o \"altromondismo\" tende a essere utilizzata in sostituzione di quella di anti-globalizzazione, per indicare comunque una visione positiva e propositiva (in riferimento allo slogan \"Un altro mondo \u00e8 possibile\"). Si tende in definitiva a sottolineare il fatto che il rifiuto \u00e8 nei confronti del tipo di globalizzazione che si sta sviluppando e non del concetto di globalizzazione in s\u00e9. Il termine \"antimondialismo\" viene invece utilizzato soprattutto da movimenti che non si riconoscono nell'area di sinistra.\nContestualizzazione storica.\nIl movimento sorge alla fine degli anni novanta in parte come risposta a tensioni che si sono accumulate dalla fine della guerra fredda, con la crisi dello stato sociale, la crisi dei partiti politici di massa, la caduta delle barriere economiche tra gli stati, la delocalizzazione dei comparti produttivi delle imprese, lo sfruttamento della manodopera nel terzo mondo, il rafforzamento dei monopoli e del potere delle multinazionali, la progressiva perdita di controllo politico da parte dei cittadini sul mondo economico finanziario.\nIl movimento nasce e si sviluppa quindi con numerose iniziative di protesta contro i processi di globalizzazione dell'economia e di tutto quanto a essa connesso, resi possibili dagli accordi sul commercio internazionale, sanciti nell'ambito del WTO, e dalle scelte di parlamenti e governi, questi ultimi riuniti in organismi quali il G8, nonch\u00e9 di alcune istituzioni internazionali come il Fondo Monetario Internazionale e la Banca Mondiale.\nIl movimento conia lo slogan \"\"un altro mondo \u00e8 possibile\", tradotto e usato in tutte le lingue, e si riunisce a partire dal gennaio 2001 ogni anno a Porto Alegre per il Forum Sociale Mondiale, in contrapposizione con il Forum Economico Mondiale di Davos. Organizza dei \"contro-forum\"\" in occasione di vertici internazionali e guadagna una crescente attenzione mediatica.\nNel 2002, dopo l'attentato alle torri gemelle e la successiva guerra in Afghanistan, il movimento confluisce in un pi\u00f9 ampio movimento pacifista. Le istanze \"per un altro mondo possibile\" mosse dai manifestanti si mescolano con quelle di opposizione alla politica militare del governo di George W. Bush, e delineare i confini del movimento diventa ancora pi\u00f9 difficile.\nConfini e azione politica.\nIl movimento no global non ha confini netti, anche se fa riferimento a gruppi e movimenti estranei al mondo politico tradizionale; esso contiene moltissime istanze della societ\u00e0 civile, che spesso si esprimono politicamente e operano in ambiti limitati e con caratteristiche peculiari. Vuole di fatto essere un momento di rinascita della societ\u00e0 civile, promuove la democrazia diretta e partecipativa, promuove il consumo critico e lo sviluppo sostenibile, \u00e8 pacifista, ambientalista e antiproibizionista.\nCoerentemente con la propria collocazione al di fuori delle tradizionali logiche partitiche, le tecniche di azione politica del movimento sono di tipo diverso dalla tradizionale raccolta di consenso finalizzata alla vittoria nel confronto elettorale con altre forze politiche democratiche e si allontanano anche nettamente dalle dottrine di ispirazione marxista-leninista che vedevano nella rivoluzione armata il momento centrale dell'azione politica, cui la lotta di classe avrebbe dovuto necessariamente convergere.\nGli strumenti di lotta politica del movimento consistono infatti principalmente nel boicottaggio, nelle manifestazioni, nella controinformazione (o mediattivismo) e di uno stile di vita energeticamente e ambientalmente sostenibile.\nI fondamenti ideologici.\nIl movimento anti-globalizzazione ha tratto ispirazione da lavori di scrittori e intellettuali di tutto il mondo. Ad esempio il libro \"No logo\" (2000) della giornalista canadese Naomi Klein \u00e8 considerato da alcuni il manifesto del movimento, mentre un altro libro che ha segnato la prassi e il pensiero del movimento no global (in particolare delle sue componenti antagoniste come i Disobbedienti) \u00e8 stato \"Impero\" del filosofo comunista Toni Negri.\nSono considerati autorevoli dal movimento i libri e gli interventi della intellettuale indiana Vandana Shiva, che si batte per l'autodeterminazione dei popoli indigeni e per il rispetto dell'ecologia, minacciate dagli interessi delle grandi industrie.\nIn Francia il giornale Le Monde diplomatique \u00e8 noto per le sue posizioni anti globalizzazione e per aver favorito la nascita e la notoriet\u00e0 dell'associazione ATTAC.\nAnche l'intellettuale e linguista americano Noam Chomsky \u00e8 noto per le sue posizioni anti globalizzazione, cos\u00ec come il romanziere e saggista uruguaiano Eduardo Galeano la poetessa e musicista americana Erzsebet Beck e il teologo sociologo marxista Fran\u00e7ois Houtart.\nAnche alcuni altri studiosi ed economisti critici nei confronti del neoliberismo, sebbene non si riconoscano nel movimento, lo ispirano in parte.\nFra questi citiamo ad esempio gli economisti statunitensi James Tobin (la cui proposta di tassa sulle transazioni finanziarie, Tobin tax, ha ispirato il movimento ATTAC) e Joseph E. Stiglitz.\nPer quanto riguarda le problematiche connesse al copyright il movimento in gran parte condivide la visione di Richard Stallman, principale sostenitore del software libero e del contenuto libero come pratiche di condivisione dotate di significato etico e politico.\nCritiche.\nUna delle critiche mosse a questa esperienza politica \u00e8 quella della mancanza a volte di propositivit\u00e0, dovuta alla presunta impossibilit\u00e0 di coordinare le forze politiche eterogenee che lo costituiscono entro uno schema di progettualit\u00e0 politica di lungo termine.\nIl movimento \u00e8 spesso accusato da alcuni di non possedere realismo politico e di essere ideologicamente una collezione di spinte utopiche talvolta incompatibili tra loro.\nCritiche di genere diverso provengono da parte di coloro che ritengono che l'esperienza no global, in particolare quella che trova la propria espressione nel Forum Sociale Mondiale, rischi di essere pilotata e strumentalizzata dai governi socialdemocratici radicali dell'America Latina, quale quello venezuelano.\nI critici pi\u00f9 aspri equiparano invece il movimento a una organizzazione eversiva, quasi terroristica, di estrema sinistra, sebbene tra gli scontenti del nuovo ordine economico globale si annoverino anche militanti di destra e i cattolici della Rete Lilliput. Secondo questi, sono ritenuti legati alle ali pi\u00f9 estreme e violente, accusandoli di non prendere le adeguate distanze, anche in forza di fatti di violenza seguiti a scontri con la polizia avvenuti in occasione delle maggiori manifestazioni, dalla prima grande contestazione di Seattle del 1999 ai pi\u00f9 recenti fatti del G8 di Genova del 2001.\nRiguardo quest'ultimo avvenimento, Amnesty International nel 2002 ha per\u00f2 pubblicato un documento in cui si chiedeva un'indagine sull'operato delle forze dell'ordine nella gestione dell'ordine pubblico durante il vertice italiano, criticandone l'eccessiva violenza e accusandole di aver negato la libert\u00e0 di espressione, chiedendo anche indagini in merito alle istruzioni impartite dai vertici.\nIl movimento in Italia.\nI soggetti.\nIl movimento in Italia rispecchia la stessa variet\u00e0 di soggetti presenti a livello mondiale ed europeo. Tra gli aderenti al Genoa Social Forum 2001 troviamo alcune sigle storiche del panorama socio-politico italiano, tra cui\ne soggetti di nuova costituzione, tra cui\nFra le personalit\u00e0 italiane che hanno avuto un certo risalto nei media nazionali in quel periodo troviamo Vittorio Agnoletto, portavoce del \"Genoa Social Forum\", il missionario comboniano Alex Zanotelli, e i portavoce di alcuni centri sociali, come Luca Casarini, presente particolarmente nel Nord-Est d'Italia e Francesco Caruso, presente in quel periodo soprattutto nel Sud d'Italia. Quest'ultimo \u00e8 stato eletto deputato (PRC) alle elezioni politiche del 2006.\nC'\u00e8 da dire inoltre che in occasione degli ultimi controvertici sui vari G8 del 2009 in Italia hanno aderito alle iniziative anche movimenti, partiti o gruppi riconducibili all'area politica indipendentista (Sardigna Natzione, a Manca pro s'Indipendentzia e altri gruppi minori riuniti nella \"\"Mesa Sarda - A Foras su G8\", oppure \"Movimento per l'Indipendenza della Sicilia\" e Giovani Indipendentisti Siciliani nel \"Contro G8 Sicilia\" e nel forum \"NoG8 Sicilia\"\"). Questo denota il carattere pluralista ed eterogeneo del movimento ma anche la sua capacit\u00e0 di attrarre forze e organizzazioni che difendono le diversit\u00e0 linguistiche ed etniche in un quadro di scambio culturale alla pari.\nLe manifestazioni.\nLe Manifestazioni e i \"controvertici\" prendono piede in Italia successivamente alle famose contestazioni di Seattle del 1999. La notizia che queste contestazioni abbiano influito nel fallimento del vertice del WTO spinge un numero sempre crescente di manifestanti a partecipare a vari \"contro-forum\" presenti in alcune citt\u00e0 europee: a Praga nel settembre 2000 per il vertice della Banca Mondiale, quindi a Napoli nel marzo 2001 per il \"Global Forum\" sull\u2019\"e-government\".\nL'evento che registra una notevole impennata nel numero di manifestanti \u00e8 il controvertice del G8 che si tiene a Genova nel luglio 2001. Il secondo e il terzo giorno di manifestazioni sono teatro di scontri che avranno un forte impatto emotivo sui manifestanti e (con reazioni molto contrastanti) sull'opinione pubblica italiana, dovuti soprattutto alla morte del ventitreenne Carlo Giuliani, rimasto ucciso da un proiettile vagante mentre, unitamente ad altri facinorosi, era intento ad assaltare una camionetta dei Carabinieri con a bordo tre militari feriti, rimasti isolati dal resto del Reparto a causa di una errata manovra di disimpegno iniziata in via Tolemaide e conclusasi in piazza Gaetano Alimonda. \nDopo i fatti di Genova, il movimento italiano partecipa con una rappresentanza cospicua al Forum Sociale Mondiale di Porto Alegre del febbraio 2002, e organizza il \"Forum Sociale Europeo\" a Firenze nel novembre 2002. Il forum si tiene alla Fortezza da Basso e riunisce tutti i soggetti europei impegnati nel movimento."}
{"id": "90807", "revid": "767487", "url": "https://it.wikipedia.org/wiki?curid=90807", "title": "Il sogno di Charlot", "text": "Il sogno di Charlot (\"His Prehistoric Past\") \u00e8 un film del 1914 scritto, diretto, montato e interpretato da Charlie Chaplin. \u00c8 l'ultimo cortometraggio in ordine di uscita prodotto dalla Keystone Pictures Studio a cui abbia lavorato Chaplin, bench\u00e9 sia stato completato prima del precedente \"Charlot ai giardini pubblici\". Il corto, che prende spunto dal ritrovamento dell'Uomo di Piltdown e altre scoperte archeologiche dell'epoca, fu completato il 31 ottobre 1914 e distribuito negli Stati Uniti dalla Mutual Film il 7 dicembre. In italiano \u00e8 stato trasmesso in TV col titolo Charlot e gli uomini preistorici, mentre in inglese \u00e8 noto anche come \"A Dream\", \"King Charlie\", \"The Caveman\" e \"The Hula-Hula Dance\".\nTrama.\nCharlot si addormenta su una panchina del parco e sogna di trovarsi all'et\u00e0 della pietra, sulla spiaggia di \"Wakiki\". Qui il re \u00e8 circondato dai suoi prediletti, tra cui un harem di sei ragazze e uno stregone. Quest'ultimo non \u00e8 capace di far piovere cos\u00ec il re manda una delle ragazze a prendere l'acqua. La ragazza incontra Charlot che inizia a corteggiarla, ma il vagabondo viene visto dallo stregone. I due iniziano a battersi e Charlot ne esce vincitore grazie anche all'involontario aiuto del re, il quale, ignaro dei motivi dello stregone, si dimostra divertito da Charlot. Il re e Charlot si scambiano allora i \"biglietti\" da visita e fanno amicizia, tanto che il re invita Charlot alla sua tenda per bere un drink insieme. Charlot diviene per\u00f2 troppo intimo con la ragazza che aveva conosciuto e litiga con il re, finendo per spingerlo gi\u00f9 da un burrone e prenderne il posto. Il re per\u00f2 \u00e8 ancora vivo e risale il burrone con l'aiuto dello stregone, quindi riprende il proprio posto colpendo Charlot con una grossa pietra. A quel punto Charlot si sveglia nel parco, con un poliziotto che lo sta cacciando via dalla panchina.\nDistribuzione.\nData di uscita.\nLe date di uscita internazionali sono state:"}
{"id": "90813", "revid": "287204", "url": "https://it.wikipedia.org/wiki?curid=90813", "title": "Balitoridae", "text": "La famiglia dei Balitoridi (conosciuta nei paesi anglosassoni e non con il nome \"Hillstream Loaches\") \u00e8 stata creata recentemente, includendovi per la maggior parte i generi appartenenti all'abrogata famiglia degli Homalopteridi.\nConosciuti recentemente dal popolo acquariofilo, le specie appartenenti alla famiglia sono circa 600, distribuite in 60 generi. Poche specie tuttavia sono adatte alla vita in acquario.\nHabitat.\nI Balitoridi sono diffusi dalla Penisola Iberica (\"Barbatula quignardi\") a tutto il continente asiatico, principalmente in corsi d'acqua turbolenti, torrenti e rigagnoli.\nLa difficolt\u00e0 nell'allevare queste specie \u00e8 dovuta al particolare ambiente che i Balitoridi popolano. Queste specie infatti vivono in torrenti di montagna con forti correnti: acque ossigenate e poco popolate, con acqua tenera e pH neutro. Tuttavia, se \u00e8 pi\u00f9 semplice regolare i valori chimici dell'acqua, alquanto complicato sembra allestire un acquario che preveda una corrente d'acqua interna. Per questo motivo sono ben poche le specie e gli allevatori che riescono a riprodurre in cattivit\u00e0.\nAnche perch\u00e9 sembra non basti l'acqua corrente e fredda, ma occorrono stimoli fisiologici come l'arrivo della stagione delle piogge, che in ambiente naturale concorre a stimolare la riproduzione.\nSembra inoltre che in natura questi pesci depongano le uova tra le piante delle zone invase dalle esondazioni dei corsi d'acqua: si tratta di uova adesive che vengono fissate alle piante e solitamente sparse in una zona piuttosto vasta. Tuttavia alcune specie praticano cure parentali (caso unico nelle specie di fondo).\nAnatomia.\nSuddivisi in due sottofamiglie, i Balitoridi hanno un corpo estremamente allungato, cilindrico e vermiforme se appartenenti ad una, altrimenti, ventre piatto e corpo tozzo se appartenenti all'altra. La vera particolarit\u00e0 di queste specie \u00e8 la ventosa che, contrariamente ai Loricariidi sudamericani, non si \u00e8 sviluppata dalla bocca ma comprende l'intera zona ventrale del pesce: infatti \u00e8 formata anche dalle pinne ventrali e pettorali. La ventosa cos\u00ec grande permette una solida adesione alle superfici, adeguata all'habitat turbolento in cui vivono.\nSottofamiglie e generi.\nI Balitoridi sono stati suddivisi in 2 sottofamiglie e negli ultimi anni la classificazione \u00e8 stata cambiata o per la scoperta di nuove specie o per lo spostamento di quelle gi\u00e0 conosciute."}
{"id": "90814", "revid": "124546146", "url": "https://it.wikipedia.org/wiki?curid=90814", "title": "Autoritratto come martire", "text": "Autoritratto come martire \u00e8 un dipinto a olio su tavola di 31,7x24,8\u00a0 realizzato nel 1615 dalla pittrice italiana Artemisia Gentileschi. Fa parte di una collezione privata.\nL'opera.\nConosciamo solo due dipinti su tavola di Artemisia Gentileschi, di formato ridotto, anche se i quadri di piccole dimensioni non dovevano essere occasionali nella sua attivit\u00e0, dal momento anche alla fine della sua carriera la pittrice si propone di far vedere ad un suo importante committente una \"Madonina in piccolo\".\nChi \u00e8 la graziosa fanciulla raffigurata in questa tavola che tiene nella mano destra la \"palma del martirio\", indossa un civettuolo turbante color lapislazzuli e porta una sorta di peplo di seta rosa fermato sulla spalla?\nOsserviamo come essa abbia le guance pienotte, la mascella un po' pronunciata, i capelli ramati raccolti in forma un po' scomposta, come quelli della Allegoria dell'Inclinazione in Casa Buonarroti: tutto lascia dunque credere che si tratti di un autoritratto di Artemisia all'et\u00e0 di circa 22 anni.\nNon sappiamo per chi sia stata dipinta questa graziosa tavoletta, n\u00e9 quale fosse l'intesa con la pittrice che ha portato Artemisia a ritrarsi - secondo una forma di gioco abbastanza diffusa nel Seicento - \"in veste di martire\"."}
{"id": "90815", "revid": "709565", "url": "https://it.wikipedia.org/wiki?curid=90815", "title": "Asset allocation", "text": "Lasset allocation \u00e8 la distribuzione dei fondi disponibili fra le varie attivit\u00e0 di investimento (asset class). Ogni portafoglio \u00e8 una combinazione fra queste asset class.\nTipologie.\nSi pu\u00f2 declinare su tre tipologie:\nCaratteristiche.\nIl processo attraverso il quale l'investitore costruisce la sua asset allocation \u00e8:"}
{"id": "90816", "revid": "713168", "url": "https://it.wikipedia.org/wiki?curid=90816", "title": "Codici ICAO A", "text": "Formato dell'elenco:"}
{"id": "90818", "revid": "104458", "url": "https://it.wikipedia.org/wiki?curid=90818", "title": "Liutprando", "text": "Tra i pi\u00f9 grandi sovrani longobardi, cattolico, fu \"litterarum quidem ignarus\" (\"alquanto ignorante nelle lettere\", secondo quanto dice Paolo Diacono nella sua \"Historia Langobardorum\"), ma intelligente, energico ed ambizioso. La sua volont\u00e0 di potere derivava dalla consapevolezza di essere stato oggetto di una speciale scelta divina, come annuncia lui stesso nel prologo alle \"Liutprandi Leges\". Fu amato e temuto dal suo popolo, che ammirava la saggezza del legislatore, l'efficacia del comandante militare e anche il coraggio personale - manifestato per esempio quando sfid\u00f2 a duello, solo, due guerrieri che architettavano un attentato contro di lui.\nAccentr\u00f2 il governo del regno longobardo nelle sue mani, limitando fortemente l'autonomia dei duchi, arricchendo la legislazione e portando avanti con decisione l'integrazione tra la cultura germanica e quella latina in Italia. Accrebbe i possedimenti del regno, contenne il potere del papato e svolse una politica di respiro europeo. Fu, accanto a Grimoaldo, il sovrano longobardo che pi\u00f9 si avvicin\u00f2 al progetto di divenire nei fatti ci\u00f2 che tutti i re di Pavia proclamavano di essere: \"rex totius Italiae\".\nBiografia.\nI primi anni.\nFiglio di Ansprando, scamp\u00f2 in giovanissima et\u00e0 alla vendetta di Ariperto II, che fece imprigionare e mutilare la madre e i fratelli; Liutprando fu invece riconsegnato al padre, esule in Baviera. Rientr\u00f2 in Italia nel 712, quando il padre sconfisse Ariperto subentrandogli, e venne immediatamente associato al trono. Ansprando mor\u00ec dopo appena tre mesi, lasciando Liutprando unico re.\nIl regno.\nL'organizzazione del potere.\nRafforz\u00f2 la struttura del palazzo reale di Pavia trasformandolo nel vero centro politico del regno, ampliando la cancelleria (equivalente medievale del moderno governo) in modo da poter sostenere le esigenze di un regno sempre pi\u00f9 basato sull'uso di documenti scritti. Nucleo dell'attivit\u00e0 di palazzo erano il maresciallo (\"strator\" o \"marphais\"), lo scudiero regio (\"spatharius\"), il tesoriere (\"vesterarius\") e il maggiordomo di palazzo, capo dell'amministrazione.\nAccentu\u00f2 il carattere sacro del Palazzo regio (\"sacrum palatium\") e la centralit\u00e0 della capitale. Pavia, sede del re, della corte e dell'annuale assemblea del popolo, venne arricchita da costruzioni adatte a sottolinearne la funzione. Gi\u00e0 i re della dinastia Bavarese avevano eretto edifici di rappresentanza; Liutprando diede ulteriore impulso all'attivit\u00e0, facendo di Pavia anche la capitale architettonica del regno.\nRistruttur\u00f2 con leggi apposite le cariche dei funzionari regionali, definendone la gerarchia e le funzioni per ottenere una pi\u00f9 equa amministrazione della giustizia, una pi\u00f9 completa registrazione degli obblighi militari e una pi\u00f9 stabile sicurezza interna. Lo sculdascio amministrava la giustizia in un villaggio; i decani e i \"saltarii\" erano responsabili di un distretto rurale e i sindaci di una citt\u00e0. Entrambi erano sottoposti agli \"iudices\", ovvero duchi e gastaldi che esercitavano il dominio su una \"civitas\" (citt\u00e0 sede vescovile) e sul suo contado. Gli \"iudices\" rispondevano direttamente al re, vertice dell'intero sistema. Il potere di Liutprando si fond\u00f2 anche sul rafforzamento del demanio regio, fonte di sostentamento per la corte e per l'intera struttura amministrativa che da essa dipendeva.\nLa sua personalit\u00e0 e l'organizzazione che diede al regno segnarono un periodo aureo dell'Italia longobarda, evidente anche ai contemporanei che potevano paragonare la solidit\u00e0 del dominio di Liutprando ai conflitti che avevano caratterizzato gli anni precedenti. Tale istanza di stabilit\u00e0 venne ribadita da Liutprando anche quando accett\u00f2 l'associazione al trono di suo nipote Ildebrando, nel 737. L'iniziativa fu presa dalla nobilt\u00e0 longobarda in occasione di una grave malattia del re, che aveva sposato Guntruda, figlia del duca di Baviera Teodeberto (l'antico protettore di suo padre Ansprando), ma non aveva avuto figli maschi. Secondo quanto riferisce Paolo Diacono, Liutprando reag\u00ec dapprima infuriandosi, ma poi riconoscendo la necessit\u00e0 di quell'atto per garantire una successione pacifica.\nL'attivit\u00e0 legislativa.\nFin dal suo primo anno di regno intervenne sul \"corpus\" legislativo longobardo, emanando sei norme giuridiche di integrazione all'Editto di Rotari. Tra il 713 e il 735 promulg\u00f2 altre centocinquantatr\u00e9 leggi, divenendo dopo Rotari il pi\u00f9 attivo legislatore longobardo. Introdusse riforme legali ispirate al diritto romano e le nuove leggi erano contenute in dodici volumi. Rese efficienti i tribunali (Corti di giustizia) e modific\u00f2 la tradizione longobarda del \"guidrigildo\", ovvero del denaro dato in risarcimento per offese o omicidi, aggiungendo alla pena pecuniaria anche la confisca dei beni del reo (di cui una met\u00e0 andava ai parenti della vittima, l'altra met\u00e0 nelle casse reali).\nI numerosi provvedimenti miravano sia a rimediare a carenze del diritto longobardo, sia a realizzare quella che considerava una sua funzione primaria: adempiere alla volont\u00e0 divina. Secondo le sue parole, \"le leggi che un principe cristiano e cattolico ha deciso di stabilire e valutare con saggezza non le ha concepite nell'animo, ponderate nella mente e rese proficuamente compiute con le opere per la propria previdenza, ma per volont\u00e0 e ispirazione di Dio, perch\u00e9 il cuore del re \u00e8 nelle mani di Dio\" (prologo alle \"Liutprandi Leges\" raccolte nelle \"Leges Langobardorum\").\nL'attivit\u00e0 di redazione e di promulgazione delle nuove leggi erano eventi che rafforzavano l'unit\u00e0 dei Longobardi, poich\u00e9 avvenivano in occasione dell'assemblea del popolo che si teneva ogni anno a Pavia il primo marzo. Liutprando presentava le nuove leggi come frutto di un accordo con i duchi e i gastaldi e si mostrava all'assemblea dei suoi guerrieri come il saggio signore, guidato da Dio, di un regno saldo e coeso.\nL'obiettivo generale dell'attivit\u00e0 legislativa fu di garantire la certezza del diritto, per ridurre i rischi di conflitti interni. Oper\u00f2 quindi in particolare negli ambiti pi\u00f9 frequentemente forieri di contrapposizioni: il diritto di famiglia, la compravendita e l'abigeato, la validit\u00e0 dei documenti, il diritto di pegno. Favor\u00ec l'attivit\u00e0 dei giudici per ottenere sentenze rapide e si prodig\u00f2 per i deboli, senza limitarsi ad affermazioni di principio: tutel\u00f2 dal rischio di perdita di beni i minorenni e le donne libere, difese i debitori dagli interventi troppo brutali dei creditori, proib\u00ec la vendita di ex liberi come schiavi al di fuori dell'Italia, difese l'integrit\u00e0 del matrimonio tra i membri delle classi inferiori (aldii e schiavi).\nTutel\u00f2 la Chiesa cattolica, nella quale ormai si riconosceva la stragrande maggioranza dei Longobardi, riconoscendo tra l'altro alle chiese l'inviolabilit\u00e0, ponendo le monache sotto la sua diretta e particolare protezione, vietando alcune pratiche pagane e introducendo nel diritto matrimoniale longobardo le prescrizioni del diritto canonico.\nPer rafforzare la tutela del demanio regio, eman\u00f2 norme che impedivano ai gastaldi e agli altri amministratori l'alienazione di beni pubblici senza la sua esplicita autorizzazione.\nLe campagne militari.\nInsediatosi dopo un periodo di guerre civili, in un primo momento persegu\u00ec una politica di pacificazione con l'Impero bizantino e con Roma, tanto da costringere il duca di Spoleto, Faroaldo II, a restituire ai bizantini il porto ravennate di Classe (712-713). Ancora nel 715 sembr\u00f2 voler rimanere nel solco del trattato di pace siglato nel 680 con Bisanzio da Pertarito e Cuniperto: come atto di amicizia e di devozione verso il nuovo papa, Gregorio II, gli restitu\u00ec il patrimonio delle Alpi Cozie, che era stato nuovamente confiscato dopo la morte di Ariperto II.\nLa debolezza dell'Impero bizantino, sconvolto dalle lotte interne seguite alla fine della dinastia di Eraclio I (711), favoriva l'allontanamento delle province italiane, provate da un'insostenibile pressione fiscale. L'inazione, da parte di Liutprando, avrebbe a quel punto potuto alienargli il sostegno popolare, sempre incline, tra i Longobardi, a non lasciar cadere lo spirito guerriero che li aveva sempre caratterizzati. La facilit\u00e0 stessa del colpo di mano su Classe aveva dimostrato come la situazione fosse favorevole a una ripresa dell'espansione ai danni dei domini bizantini in Italia. Nel 717 quindi, sfrutt\u00f2 l'attacco degli Arabi all'impero per attaccare a sua volta Ravenna e saccheggiare Classe. Contemporaneamente, e con un'azione concertata, il Duca di Spoleto occup\u00f2 Narni e il Duca di Benevento si impadron\u00ec di Cuma. I colpi di mano portarono all'interruzione dei contatti tra Roma e gli altri possedimenti bizantini in Italia, ma gli esiti furono di breve durata: presto Liutprando si ritir\u00f2 a nord, mentre il duca bizantino di Napoli, Giovanni I, riconquist\u00f2 Cuma.\nIn seguito (726) Liutprando sfrutt\u00f2 le agitazioni causate dalla politica iconoclasta dell'imperatore bizantino Leone III per intraprendere una nuova campagna. Bisanzio appesant\u00ec la pressione fiscale anche sull'Esarcato d'Italia. Per reazione, divamparono rivolte contro l'Impero bizantino in diverse citt\u00e0. Liutprando, approfittando del clima infuocato, attravers\u00f2 il fiume Po ed invase l'Esarcato occupando Bologna e minacciando Ravenna. Tra il 727 e il 728 si sottomisero a Liutprando diverse localit\u00e0 fortificate dell\"\u00c6milia\" (Frignano, Monteveglio, Busseto, Persiceto) nonch\u00e9 Osimo, nella Pentapoli.\nNell'Italia centro-meridionale si era intanto rafforzato il legame tra la Santa Sede e i ducati di Spoleto e di Benevento, che cercavano nel papa un appoggio alle loro ambizioni di indipendenza da Pavia. Nel 729, con un rovesciamento di alleanze, Liutprando scese a patti con l'esarca, Eutichio: un accordo rivolto, nella prospettiva del re, contro i duchi autonomisti e, in quella dell'esarca, contro il papa \"ribelle\". Liutprando marci\u00f2 su Spoleto e ottenne la sottomissione dei duchi Trasamondo II (Spoleto) e Romualdo II (Benevento), che gli giurarono fedelt\u00e0 e gli offrirono ostaggi come pegno. Poi si port\u00f2 sotto le mura di Roma, per poter trattare da una posizione di forza con il papa. Incontr\u00f2 Gregorio II, al quale attest\u00f2 la sua devozione (i Longobardi si erano convertiti al cattolicesimo alla fine del VII secolo), e si rec\u00f2 in preghiera sulla Tomba di Pietro. Orchestr\u00f2 poi la riappacificazione tra il papa e l'esarca, sancendo cos\u00ec l'apice della potenza del regno longobardo: non soltanto egli esercitava un effettivo potere su tutti i ducati longobardi, ma era anche arbitro delle poche e divise aree bizantine rimaste in Italia (l'Esarcato di Ravenna comprendente Roma).\nIntorno al 732, mentre Liutprando si trovava a Benevento per riaffermare l'autorit\u00e0 del potere centrale sul riottoso ducato, suo nipote Ildebrando e il duca di Vicenza Peredeo riuscirono a espugnare la stessa Ravenna. La conquista, che sembrava preludere all'unificazione dell'intera Italia sotto la corona longobarda, si rivel\u00f2 per\u00f2 per il momento effimera: dopo breve tempo la flotta di Venezia, chiamata in aiuto dal nuovo papa Gregorio III, riport\u00f2 la capitale dell'Esarcato sotto l'autorit\u00e0 bizantina. Peredeo cadde e Ildebrando fu fatto prigioniero, ridando slancio ai bizantini; il duca bizantino di Perugia, Agatone, tent\u00f2 la riconquista di Bologna, ma venne duramente sconfitto dall'esercito longobardo (bench\u00e9 Liutprando fosse ancora a Benevento).\nCon la nomina a papa di Zaccaria Liutprando torn\u00f2 a cercare il consenso pontificio: i due si incontrarono, nel 743, a Terni dove il re longobardo fece atto di rinuncia al possesso di alcune citt\u00e0 umbre occupate nel 742, allorch\u00e9 aveva annesso i ducati di Spoleto e di Benevento, donando al ducato romano Narni, Blera, Orte, Bomarzo e Terni. Per la seconda volta \u00e8 il pontefice il rappresentante supremo degli ex-territori bizantini nel Lazio\nInvase quindi l'Esarcato, occup\u00f2 Cesena e assedi\u00f2 Ravenna. Zaccaria intervenne tuttavia come mediatore e, appellandosi alla religiosit\u00e0 del sovrano, indusse Liutprando a conservare lo \"status quo\".\nL'opposizione interna.\nNonostante il largo seguito di cui godeva tra il suo popolo, Liutprando fu oggetto di diversi attacchi personali. All'inizio del suo regno scamp\u00f2 miracolosamente a un attentato ordito da un suo parente, Rotari.\nNel 732, dopo la morte del duca di Benevento Romualdo II (sposato da una nipote di Liutprando, dalla quale aveva avuto un figlio, Gisulfo, ancora minorenne), dovette fronteggiare l'opposizione della fazione autonomista, capeggiata dal gastaldo Audelais. Liutprando depose l'usurpatore e insedi\u00f2 come duca, in attesa della maggiore et\u00e0 di Gisulfo, un altro suo nipote (Gregorio, gi\u00e0 duca di Chiusi), riportando il ducato sotto il suo pieno controllo.\nAltre minacce alla sua opera di consolidamento del potere centrale gli vennero dal potente duca del Friuli, Pemmone. Negli anni Trenta sfrutt\u00f2 una contesa che opponeva il duca al patriarca di Aquileia Callisto, per deporre Pemmone e sostituirlo con il fedele Rachis, nipote del re (737).\nNel 739, un'altra rivolta del duca di Spoleto, Trasamondo II, compromise la pace; Liutprando marci\u00f2 su Spoleto e insedi\u00f2 come duca un suo fedele, Ilderico, mentre Trasamondo cerc\u00f2 rifugio a Roma, presso papa Gregorio III. Il papa non consegn\u00f2 l'alleato al re, che cinse d'assedio Roma, saccheggi\u00f2 il suo contado e fece rasare e vestire i nobili romani secondo l'uso longobardo, chiaro segnale della sua volont\u00e0 di farne suoi sudditi. Prima di rientrare a Pavia, in agosto, occup\u00f2 le roccaforti di Amelia, Orte, Bomarzo e Blera. Il papa chiese aiuto al maggiordomo di palazzo franco, Carlo Martello, e riprese l'iniziativa non appena Liutprando si fu allontanato: affid\u00f2 un esercito a Trasamondo, che in dicembre rioccup\u00f2 Spoleto ed elimin\u00f2 Ilderico. Contemporaneamente moriva a Benevento il fedele Gregorio e il partito autonomista, sostenuto dal papa, elesse al suo posto Godescalco (740).\nLiutprando non accett\u00f2 un simile ridimensionamento della sua opera unificatrice e torn\u00f2 ad attaccare Ravenna, devastando l'Esarcato e il ducato romano. Nel 741, quando preparava un nuovo attacco a Roma, papa Gregorio III mor\u00ec e il suo successore, Zaccaria, abbandon\u00f2 Trasamondo in cambio della restituzione delle quattro roccaforti. Nel 742 Liutprando marci\u00f2 verso sud e affront\u00f2 in battaglia l'esercito bizantino-spoletino tra Fano e Fossombrone. Nello scontro si distinsero i figli del duca del Friuli, Rachis e Astolfo. Liutprando entr\u00f2 a Spoleto, imprigion\u00f2 e fece rinchiudere in convento Trasamondo e lo sostitu\u00ec con il nipote Agiprando, gi\u00e0 duca di Chiusi. Cal\u00f2 quindi su Benevento; Godescalco fu ucciso mentre tentava la fuga e sul trono ducale sal\u00ec finalmente Gisulfo, ora maggiorenne.\nLa politica religiosa e la Donazione di Sutri.\nDefiniva se stesso \"re cattolico\" e i Longobardi \"popolo cattolico\" e si adoper\u00f2 per il rafforzamento della Chiesa. Accanto all'attivit\u00e0 legislativa, favor\u00ec il consolidamento delle strutture ecclesiastiche. Istitu\u00ec la diocesi di Ceneda trasferendola da Oderzo e si propose come mediatore nei conflitti che opponevano, in Toscana, quella di Siena ad Arezzo e quella di Lucca a Pistoia.\nFu il primo re longobardo ad avere una cappella palatina, dove ogni giorno veniva tenuto il servizio divino. Istitu\u00ec chiese e monasteri; fond\u00f2 quello di San Pietro in Ciel d'Oro a Pavia e sostenne quello del Monte Bardone. La religione cattolica divenne un nuovo elemento di coesione del regno, essendo ormai la fede comune tanto dei dominatori longobardi quanto dei sudditi romanici.\nNel 728, nel quadro della sua campagna espansionista ai danni dei domini bizantini, occup\u00f2 le fortificazioni di Sutri, nella parte settentrionale del ducato romano. Dopo cinque mesi, e in seguito alle pressanti insistenze del Papa Gregorio II, don\u00f2 il borgo e alcuni castelli \"agli apostoli Pietro e Paolo\". Si trattava del primo nucleo del potere territoriale della Chiesa cattolica, passato alla storia come Donazione di Sutri.\nLa politica estera.\nDopo la morte di Pertarito i sovrani longobardi avevano dedicato scarse attenzioni alle relazioni con gli altri regni europei. Liutprando, al contrario, gi\u00e0 prima di salire al trono aveva maturato ampia esperienza sia del Ducato di Baviera, sia del regno franco. Una volta salito sul trono, intervenne - unico tra i sovrani longobardi - pi\u00f9 volte nelle vicende politiche europee, mirando soprattutto a mantenere un equilibrio di pace - ma che lo vedeva comunque protagonista - con i popoli confinanti (Franchi e Avari).\nNel 717 intervenne nei contrasti interni della Baviera, sostenendo il fratello di sua moglie Guntrude, Ucberto, anche occupando alcune fortificazioni di confine nel territorio di Merano.\nCon il regno dei Franchi, nominalmente governato dai Merovingi ma di fatto dai maggiordomi di palazzo Carolingi, i rapporti furono inizialmente tesi, a causa della tradizionale ostilit\u00e0 tra questi e i Bavari alleati di Liutprando. La situazione mut\u00f2 quando Carlo Martello, nel 725, intervenne a sua volta nei conflitti interni bavaresi e spos\u00f2 una nipote di Guntrude. Tra il maggiordomo di palazzo franco e Liutprando prese forma uno stretto legame che si consolid\u00f2, intorno al 730, in un'alleanza formale (\"amicitia\").\nIl legame con Carlo Martello venne rafforzato nel 737, quando il sovrano \"de facto\" dei Franchi invi\u00f2 a Pavia suo figlio Pipino affinch\u00e9 Liutprando lo adottasse. Il re lo accolse benevolmente, lo fece rasare all'uso longobardo e lo rimand\u00f2 al padre con ricchi doni. L'episodio rappresent\u00f2 un passaggio fondamentale nella storia dei Franchi: attraverso quell'adozione Pipino divenne figlio di re e quindi legittimato, nell'ottica del tempo, ad assumere formalmente il trono a danno della dinastia Merovingia (cosa che fece nel 751).\nNel 738 Liutprando sostenne nuovamente Carlo Martello che, impegnato in quel momento a nord contro i Sassoni, non poteva far fronte al contemporaneo attacco degli Arabi che, a sud, avevano invaso il territorio di Arles. Liutprando mobilit\u00f2 il suo esercito, penetr\u00f2 in Provenza e volse in fuga gli invasori. La vittoria sugli \"infedeli\" rafforz\u00f2 anche le sue vesti di difensore della cristianit\u00e0, gi\u00e0 messe in luce quando, pochi anni prima, aveva messo in salvo dalla Sardegna (minacciata sempre dagli Arabi) quelle che si supponeva fossero le reliquie di sant'Agostino d'Ippona.\nI vantaggi dell'alleanza con i Carolingi, allora in piena ascesa, si videro immediatamente: nel 739, nel quadro delle azioni di Liutprando per affermare il proprio potere anche nel centro Italia, l'esercito longobardo saccheggi\u00f2 il ducato romano e occup\u00f2 varie roccaforti. Papa Gregorio III invoc\u00f2 l'aiuto di Carlo Martello offrendogli la sovranit\u00e0 sui domini bizantini in Italia, che avrebbe dichiarato decaduti. Ma il maggiordomo di palazzo franco non rispose all'appello.\nIl mecenatismo.\nLegato al suo nome \u00e8 il cosiddetto periodo della \"Rinascenza liutprandea\", momento di confronto dell'arte longobarda con i modelli classici romani, che produsse alcuni capolavori; per esempio, a Cividale del Friuli, il \"Tempietto Longobardo\" o il frammento di pluteo con testa d'agnello e i \"plutei di Santa Maria Teodote\" a Pavia. Liutprando, a partire dal 729, fece realizzare un sontuoso palazzo a Corteolona, a circa 18 pi\u00f9 a est del palazzo Reale, il complesso, nel quale soggiornarono re e imperatori fino al X secolo, era dotato di terme e di una chiesa, dedicata a Sant'Anastasio, presso la quale il sovrano istitu\u00ec un monastero.\nLa morte.\nMor\u00ec nel gennaio 744 e il suo corpo venne seppellito nella chiesa di San Adriano a Pavia. Ad oggi non si sa chi sia stato il fondatore della chiesa, ma venne in ogni caso trasformata nel mausoleo di famiglia dal padre Ansprando, una scelta forse condizionata dal legame topografico con la necropoli della chiesa di Santa Maria alle Pertiche, la pi\u00f9 antica area funeraria longobarda a Pavia. I due sovrani vennero spostati da Ulrico, abate di Ciel d\u2019Oro dal 1169 al 1193 nella basilica di San Pietro in Ciel d'Oro, a Pavia, accanto al monastero che fu fatto costruire per custodirvi le reliquie di sant'Agostino, prese in Sardegna nel 723 per evitare il pericolo di profanazione da parte dei Saraceni e donate alla citt\u00e0 di Pavia. Nel 2018 le ossa del sovrano sono state al centro di una ricerca bioarcheologica e genetica. Le analisi hanno dimostrato che le ossa appartenevano a tre individui di ceto elevato, che mangiavano carne e possedevano una muscolatura molto forte e che risalgono al VI secolo e inequivocabilmente non possono appartenere a Liutprando, vissuto nell'VIII secolo ."}
{"id": "90819", "revid": "2014155", "url": "https://it.wikipedia.org/wiki?curid=90819", "title": "Filippo Maria Visconti", "text": "Biografia.\nNascita e difetti fisici.\nFiglio del Duca Gian Galeazzo e di Caterina Visconti, sin dall'infanzia l'esistenza di Filippo Maria fu segnata da numerosi problemi fisici. Ancor prima che egli ed il suo fratello maggiore Giovanni Maria fossero concepiti, la madre ebbe diversi aborti, da attribuire probabilmente al rapporto endogamico della coppia ducale: Gian Galeazzo e Caterina erano infatti cugini in primo grado. \nTemendo per la mancata discendenza - problematica anche per ragioni di continuit\u00e0 dinastica - la coppia fece voto di offrire alla Madonna i propri futuri figli. Caterina rimase incinta del primogenito Giovanni nel 1388, che nacque lo stesso anno, e nel 1392 venne alla luce Filippo. Ad entrambi fu imposto il secondo nome Maria per ringraziare la Santa Vergine della grazia ricevuta. \nSebbene fosse stato dichiarato sano e robusto - probabilmente per compiacere i genitori - il piccolo Filippo Maria soffr\u00ec sin dai primi anni di rachitismo, che gli imped\u00ec, anche da adulto, di camminare o stare in piedi per lunghi periodi.\nConte di Pavia (1402-1412): un fratello \"indesiderato\".\nNel 1402 mor\u00ec Gian Galeazzo, che sette anni prima, nel 1395, aveva ottenuto l'elevazione al rango di Duca di Milano. Il titolo e la signoria sui vasti possedimenti viscontei passarono al primogenito Giovanni Maria che, essendo appena tredicenne, fu affidato alle tutela della madre Caterina, nominata Reggente. Il piccolo Filippo Maria, invece, fu inviato a Pavia, nel territorio che il testamento del padre gli aveva assegnato come Contea.\nIl governo di Giovanni Maria fu pesantemente segnato dagli scontri tra le opposte fazioni politiche che allora cercavano il predominio nell\"'ex\" Ducato di Gian Galeazzo. Nel corso delle lotte prese il sopravvento il condottiero Facino Cane, che riusc\u00ec a fomentare la rivalit\u00e0 fra il giovane Duca e la Reggente. Determinato a raggiungere l'obiettivo, egli vide l'esito della propria opera concretizzarsi nel 1404, quando Giovanni Maria fece arrestare e confinare la madre nel Castello di Monza. Davvero un'ironia della sorte perch\u00e9 quello stesso Castello il giorno delle nozze le era stato donato dal marito Gian Galeazzo, ventiquattro anni prima.\nDopo circa due mesi di prigionia Caterina mor\u00ec, nell'indifferenza dei grandi tumulti politici. Solo Filippo Maria si era preoccupato di lei, ma senza poter fare granch\u00e9: trincerato dietro le mura del Castello di Pavia, assisteva impotente allo sgretolamento dello Stato creato dal padre e dai suoi antenati, mentre il fratello maggiore si inimicava sempre pi\u00f9 l'aristocrazia ed il popolo milanese. \nA differenza della madre, Giovanni Maria non riserv\u00f2 al fratello minore il trattamento riservato alla madre: il dodicenne Visconti era infatti un avversario - almeno per il momento - di poco conto, considerata la sua fragile salute e la mancanza di mezzi con cui trascorreva la sua esistenza pavese. Esistenza che dal 1410 fu messa anc\u00f3r pi\u00f9 \"in forse\", poich\u00e9 in quell'anno Facino Cane riusc\u00ec ad occupare la stessa Pavia.\nLungo regno (1412-1447).\nPer Filippo Maria l'occasione di un grande cambiamento giunse nel 1412, quando nell'arco di pochi giorni Facino Cane mor\u00ec e Giovanni Maria fu assassinato. Da entrambi Filippo Maria ricevette importanti eredit\u00e0: da Facino la moglie del condottiero - la quarantenne Beatrice Cane - che lo stesso Facino aveva affidato a Filippo Maria (insieme ad una dote di 400.000 fiorini e alla fedelt\u00e0 di tutte le sue milizie) in cambio della promessa di sposarla; dal fratello Giovanni Maria invece eredit\u00f2 il titolo ducale e la signoria sui territori soggetti al ducato di Milano.\nEredit\u00e0, quest'ultima, sicuramente pi\u00f9 difficile da gestire della prima, poich\u00e9 lo Stato visconteo si trovava in una situazione di profonda crisi politica ed economica. Estorre Visconti, figlio naturale del suo prozio Bernab\u00f2, gli contese il Ducato e fu necessario fargli guerra e chiuderlo in un assedio a Monza (1413) dove mor\u00ec.\nFilippo Maria - personalit\u00e0 paranoica e superstiziosa, ma anche spregiudicata e cinica - diede dimostrazione di notevole abilit\u00e0 politica. Spos\u00f2 Beatrice, matrimonio caldeggiato dall'arcivescovo di Milano Bartolomeo Capra, e con le risorse economiche e militari apportategli in dote dalla moglie riusc\u00ec a riassestare parzialmente lo stato; ma quando la moglie si dimostr\u00f2 troppo interessata agli eventi politici del ducato la fece decapitare nel 1418 nel Castello di Binasco insieme ad un uomo con il quale era stata pretestuosamente accusata di adulterio.\nFilippo Maria fu sospettato di atteggiamenti lussuriosi, nella sua corte si era infatti circondato di paggi che lo seguivano ovunque, intratteneva inoltre un rapporto stabile con Agnese del Maino, figlia del conte palatino Ambrogio e probabilmente dama di compagnia della moglie. Nel 1425 dalla relazione nacque Bianca Maria, unica figlia naturale di Filippo Maria.\nAlla morte di Giorgio Ordelaffi, signore di Forl\u00ec, quando il figlio di costui, Tebaldo Ordelaffi, era ancora piccolo, Filippo Maria Visconti, come tutore di Tebaldo nominato da Giorgio, colse l'occasione per tentare la conquista della Romagna (1423). Scoppi\u00f2 allora una guerra con Firenze, fermamente decisa a contrastarne le ambizioni. Nel mentre, tra l'altro, si erano fatti vivi anche gli Svizzeri, che tuttavia vennero efficacemente regolati nella battaglia di Arbedo.\nIl Conte di Carmagnola, valido comandante delle truppe di Filippo Maria, sub\u00ec una pesante sconfitta nel corso della spedizione milanese nel regno di Napoli in aiuto di Luigi III d'Angi\u00f2. Fu in seguito a questo evento, che port\u00f2 alla rinuncia da parte di Filippo alla spedizione nel Regno di Napoli, che il Conte di Carmagnola decise di non restare pi\u00f9 al fianco del duca di Milano tradendolo per la Repubblica di Venezia.\nVenezia, dopo alcuni rovesci dei fiorentini e persuasa dal Conte di Carmagnola, che non era pi\u00f9 dalla parte di Filippo, decise di intervenire (1425) a favore dei fiorentini contro Milano. La guerra si spost\u00f2 in Lombardia, nel marzo del 1426 il Carmagnola foment\u00f2 la rivolta di Brescia che lui stesso aveva conquistato per il Visconti cinque anni prima. Dopo un lungo assedio e la distruzione della flotta ducale che portava cibo alla citt\u00e0 assediata, Venezia conquist\u00f2 Brescia e la sponda orientale del Garda. Filippo Maria chiese inutilmente aiuto all'imperatore Sigismondo e nel 1426 fu costretto ad accettare la pace alle condizioni proposte da Papa Martino V, la cessione di Brescia e la restituzione al Carmagnola di tutti i suoi averi rimasti a Milano, mentre per tenersi buono il duca Amedeo VIII di Savoia ne aveva sposato la figlia Maria e regalato Vercelli.\nLa pace fu mal accettata sia dalla popolazione milanese sia dall'imperatore e, proprio le rampogne di quest'ultimo, diedero a Filippo Maria il pretesto per ricominciare le ostilit\u00e0 che portarono per\u00f2 alla disfatta di Maclodio (12 ottobre 1427) citata anche da Alessandro Manzoni. Alla sconfitta segu\u00ec una nuova pace conclusa a Ferrara con la mediazione di Niccol\u00f2 d'Este che comport\u00f2 per il Ducato di Milano la definitiva perdita di Bergamo e Brescia.\nNel 1431 divenne papa Eugenio IV, veneziano e quindi ostile al Visconti. Filippo Maria Visconti cedeva al Papa Forl\u00ec e Imola, anche perch\u00e9 si schierarono contro di lui pure Ferrara, Mantova, il Monferrato e i Savoia. Nel 1428, trovandosi in un\"'impasse\" politica, fece di tutto per allearsi con il Duca di Savoia e perci\u00f2 spos\u00f2 Maria di Savoia: nell'urgenza degli eventi si disinteress\u00f2 della dote e, nel tempo che segu\u00ec, ribalt\u00f2 sulla giovane moglie l'astio per la situazione in cui si era venuto a trovare.\nNegli anni '30 del XV secolo, Filippo Maria Visconti rimase coinvolto nella lotta di successione nel Regno di Napoli tra Angioini ed Aragonesi: nel 1433 Alfonso V d'Aragona e Sicilia, era riuscito a farsi reintegrare dalla regina Giovanna II di Napoli come erede del regno, ma successivamente, quando il duca di Calabria, il primo erede di Giovanna II, Luigi III d'Angi\u00f2, mor\u00ec, Giovanna II nomin\u00f2 suo successore il fratello di Luigi, Renato d'Angi\u00f2, e quando la regina stessa, nel febbraio del 1435, mor\u00ec, lasci\u00f2 effettivamente il regno a Renato. Anche perch\u00e9 papa Eugenio IV, signore feudale del Regno di Napoli, non aveva dato il suo gradimento al re Alfonso.\nAlfonso d'Aragona perci\u00f2, accompagnato dai fratelli Giovanni ed Enrico, a cui si un\u00ec anche Pietro, torn\u00f2 nel Napoletano, occup\u00f2 Capua e pose l'assedio a Gaeta; quindi la flotta aragonese affront\u00f2 la flotta genovese che, per conto del Visconti, andava a portare vettovaglie agli assediati di Gaeta, ma Alfonso e i suoi fratelli, nella battaglia di Ponza, furono sconfitti e fatti prigionieri dai Genovesi (solo Pietro riusc\u00ec a fuggire con due galee. La loro madre Eleonora mor\u00ec per il dolore, poco dopo aver ricevuto la notizia della cattura di tre dei suoi figli).\nCatturato dal genovese Biagio Assereto, Alfonso fu consegnato al duca di Milano, Filippo Maria Visconti, per conto del quale la flotta genovese si era recata a Gaeta, e venne imprigionato. Quando ottenne di essere ricevuto dal duca, nell'ottobre di quello stesso anno, Alfonso riusc\u00ec a persuadere il suo carceriere a lasciare andare liberi lui e i suoi fratelli senza il pagamento di alcun riscatto e convincendolo che era interesse di Milano non impedire la vittoria della parte aragonese a Napoli, riconoscendolo gi\u00e0 re di Napoli. Questa mossa cost\u00f2 molto cara a Filippo Maria, perch\u00e9 Genova si sent\u00ec tradita, gli si ribell\u00f2 con Francesco Spinola e si proclam\u00f2 nuovamente repubblica indipendente.\nNella tarda primavera del 1446, a fronte dell'aggravarsi delle sue condizioni di salute, Filippo Maria si preoccup\u00f2 della salvezza della sua anima incaricando un gruppo di teologi di dirimere il dubbio se un \"\"signore temporale si possa salvare appresso Iddio\". Rassicurato dal responso del collegio degli studiosi che lo invitavano, per la tranquillit\u00e0 dello stato, a pensare alla successione, Filippo Maria tent\u00f2 un riavvicinamento con Francesco Sforza e la figlia Bianca Maria. I sostenitori dello Sforza presso la corte di Filippo vedevano in Bianca Maria (e quindi in suo marito) il successore naturale e soprattutto colei che (con il marito) li avrebbe difesi dall'avidit\u00e0 veneziana.\nFrancesco, a cui gli altalenanti umori del suocero erano ormai noti, tentenn\u00f2 e rinvi\u00f2 il rientro a Milano, chiedendo delle garanzie in cambio delle promesse del suocero e preferendo aspettare. Le trattative si prolungarono e subirono un arresto a causa dell'eccessivo entusiasmo con cui lo Sforza era atteso a Milano. Il 5 maggio 1447 l'oratore sforzesco a Milano scrisse \"il duca [Filippo Maria] \u00e8 entrato in grande gelosia e la mente sua non \u00e8 sincera\".\nL'agonia di Filippo Maria scaten\u00f2 la corsa alla successione. Tra i pretendenti, oltre a Francesco Sforza, vi erano anche alcuni sovrani stranieri:\nLa pretesa di Carlo d'Orl\u00e9ans si fondava sul testamento di Gian Galeazzo Visconti, il quale disponeva che, in mancanza di discendenza maschile, la linea di successione dovesse essere quella della figlia Valentina. Per\u00f2 alcuni valenti giuristi, fra i quali il Piccolomini, sostenevano che il titolo andasse rimesso all'Imperatore.\nL'unico che avrebbe potuto fare chiarezza era Filippo Maria stesso che per\u00f2 aveva perduto ogni interesse per il governo del Ducato e, alle ansiose domande sulla successione, rispondeva che \"dopo di lui tutto avesse a rovinare\" anticipando il pi\u00f9 celebre \"Apr\u00e8s moi le d\u00e9luge\"\" di Luigi XV.\nIl 6 agosto rinunci\u00f2 alle cure e l'11 sub\u00ec un forte peggioramento. Nella notte fra il 12 e il 13 agosto chiese di essere voltato con il viso rivolto al muro e poco dopo mor\u00ec, isolato e sdegnato cos\u00ec come era vissuto.\nVita privata.\nIn Filippo Maria Visconti la vena di follia che da generazioni attraversava la dinastia Visconti non si manifest\u00f2 con gli atteggiamenti perversamente cruenti e sanguinari che avevano caratterizzato il fratello Giovanni Maria e alcuni predecessori al titolo bens\u00ec con una paranoica misantropia che lo portava a vivere completamente isolato nella fortezza di Porta Giovia e a tessere da l\u00ec le sue trame circondato da un piccolo gruppo di fedelissimi.\nIpocondriaco e maniacalmente sospettoso anche nei confronti dei familiari che erano costantemente sorvegliati da una rete di spie, persino i confessori della moglie e dell'amante gli riportavano ogni parola.\nFilippo Maria era inoltre estremamente superstizioso, si circondava di astrologi incaricati di segnalargli luogo e momento pi\u00f9 propizio per ogni azione. Ciononostante ebbe grande abilit\u00e0 politica e la capacit\u00e0 di scegliere e condurre ottimi condottieri (il Carmagnola, lo Sforza, il Piccinino) che gli permisero di riportare il Ducato di Milano al prestigio di cui godeva ai tempi di Gian Galeazzo Visconti."}
{"id": "90821", "revid": "1714743", "url": "https://it.wikipedia.org/wiki?curid=90821", "title": "Bianca Maria Visconti", "text": "Biografia.\nL'unica erede del ducato.\nBianca Maria nacque nel castello di Settimo Pavese il 31 marzo del 1425, dalla nobildonna Agnese del Maino, forse dama di compagnia della sventurata Beatrice di Tenda, e dal duca Filippo Maria Visconti. Alla piccola venne dato il nome di \"Bianca\", mutuato dalla nonna paterna di Filippo Maria, seguito dal nome \"Maria\" che era imposto per voto a tutti i discendenti di Gian Galeazzo Visconti. Le venne assegnata come balia Caterina Meravigli, (il cognome talvolta si trova nella forma \"Mirabiglia\"), appartenente a una famiglia di fidati cortigiani.\nNonostante il padre desiderasse un figlio maschio, la nascita di una figlia non fu una completa delusione. Non avendo avuto figli dal primo matrimonio con Beatrice di Tenda, Filippo Maria aveva infatti presentato all'imperatore Sigismondo di Lussemburgo, di cui era vassallo, la richiesta di poter nominare suo successore un figlio naturale. Questa richiesta, inizialmente, fu rifiutata dalla corte imperiale ma, dopo continue insistenze di Filippo Maria, l'imperatore legittim\u00f2 la piccola Bianca Maria nel 1430, in cambio di un donativo di 1.200 ducati.\nGli intrighi matrimoniali.\nNel 1430, volgendo al termine il contratto di condotta, Filippo Maria lasci\u00f2 lo Sforza libero di recarsi a Lucca per combattere contro i fiorentini; questi ultimi tentarono per\u00f2 subito di offrirgli un ingaggio. Per mantenere il condottiero sotto il proprio controllo, il Duca gli offr\u00ec in sposa la figlia Bianca Maria, che all'epoca aveva solo cinque anni. Inoltre, anche se ufficialmente legittimata dall'imperatore Sigismondo, la bambina era estromessa dalla successione. Nonostante ci\u00f2, non \u00e8 escluso che il Visconti abbia fatto intravedere allo Sforza la possibilit\u00e0 di adottare come legittimo erede, e quindi come successore al titolo, il consorte della figlia.\nFrancesco Sforza accett\u00f2 la proposta matrimoniale, probabilmente attratto dall'anticipo della dote che consisteva nelle terre di Cremona, Castellazzo e Bosco, Frugarolo. Il contratto di fidanzamento venne ratificato il 23 febbraio 1432 presso il castello di Porta Giovia, residenza milanese dei Visconti; come padrino d'anello di Bianca Maria fu indicato Andrea Visconti, generale dell'ordine degli Umiliati. La presenza di Bianca Maria e della madre Agnese alla cerimonia non \u00e8 accertata; alcune testimonianze riferiscono anzi che la prima visita di Bianca a Milano abbia avuto luogo \"quand'era ormai in et\u00e0 da marito\".\nNegli anni successivi, in seguito all'alterno andamento dei rapporti fra l'ambizioso fidanzato e il lunatico e sospettoso padre quest'ultimo tent\u00f2 per ben due volte di sciogliere il fidanzamento e di orientarsi su altri candidati: nel 1434, in seguito al \"voltafaccia\" dello Sforza che si era schierato con papa Eugenio IV contro il quale il Visconti lo aveva inviato a combattere, fu contattato Carlo Gonzaga, figlio del marchese di Mantova. Il successivo progetto di fidanzamento con il ferrarese Leonello d'Este era in realt\u00e0 solo una macchinazione per indurre lo Sforza ad abbandonare lo schieramento veneziano.\nLa formazione.\nPiuttosto indifferente a tutti questi intrighi, Bianca Maria trascorse l'infanzia e l'adolescenza nel castello di Abbiategrasso con la madre, in un clima culturale di grande apertura. Qui ricevette, per desiderio paterno, un'accurata formazione di tipo umanistico. La biblioteca ducale, inventariata nel 1426, era caratterizzata da una grande variet\u00e0 di opere: a fianco dei classici latini si trovavano testi francesi e provenzali di narrativa ma anche scientifici e didattici, nonch\u00e9 testi in italiano volgare con largo predominio degli autori toscani.\nTra i testi a disposizione di Bianca Maria vi erano opere di Catone Sacco, il \"Grammaticon\" del segretario ducale Pier Candido Decembrio e le \"Imitationes rhetoricae\" di fra' Antonio da Rho, oratore di Filippo Maria.\nPadre e figlia non avevano gusti comuni solo nelle letture; entrambi erano appassionati di cavalli e sembra che Bianca Maria fosse anche un'abile cacciatrice.\nIl matrimonio.\nNonostante l'ottima formazione, la giovane Bianca Maria ebbe ben poche occasioni per lasciare il castello di Abbiate. Il primo allontanamento dalla residenza e dalla madre avvenne infatti nel settembre del 1440, in occasione di un viaggio a Ferrara, organizzato dal padre con la complicit\u00e0 di Niccol\u00f2 d'Este, per indurre lo Sforza, all'epoca capitano generale della Serenissima, a cambiare schieramento.\nInizialmente pianificato per la primavera del 1438, anno in cui Troilo di Muro cognato dello Sforza si rec\u00f2 a Milano per concludere le nozze per procura, il matrimonio fu pi\u00f9 volte rimandato dallo stesso Duca. Lo Sforza nel 1439 accett\u00f2 una nuova condotta da parte di Venezia e inizi\u00f2 una campagna contro il Ducato di Milano, nella quale ottenne successi tali da intimorire il Visconti, tanto che nel luglio del 1440 questi interpell\u00f2 Niccol\u00f2 d'Este chiedendogli di fare da intermediario per la ricerca di una tregua; Niccol\u00f2 d'Este era infatti da anni un ottimo amico dello Sforza, che aveva passato parte dell'infanzia presso la corte estense.\nL'intenzione di Filippo Maria era quella di far credere allo Sforza che avrebbe dato Bianca Maria in moglie a Leonello d'Este, per indurre il condottiero ad una tregua e a un avvicinamento con Milano, riprendendo le trattative matrimoniali.\nBianca Maria fu quindi accompagnata dalla madre a Pavia, dove si imbarc\u00f2 sul bucintoro estense sul quale l'accolsero gli stessi Gianfrancesco Gonzaga e Niccol\u00f2 d'Este, entrambi coinvolti con il Duca nelle trame matrimoniali che la coinvolgevano.\nIl tentativo del Visconti di convincere il condottiero Sforza a cambiare schieramento non sort\u00ec effetto e nell'aprile del 1441 Bianca Maria fu riaccompagnata ad Abbiategrasso.\nIn quell'anno per\u00f2 la guerra fra Venezia e il Ducato di Milano ebbe una svolta: Niccol\u00f2 Piccinino, al servizio del Visconti, riusc\u00ec a mettere lo Sforza in difficolt\u00e0 ma come \"premio\" pretese la citt\u00e0 di Piacenza. Il Duca, di fronte all'insolenza del proprio capitano e della fazione ad esso collegata, ebbe uno dei suoi consueti mutamenti di atteggiamento: dichiar\u00f2 la fine delle ostilit\u00e0 e invi\u00f2 presso il campo dov'era assediato lo Sforza una proposta di pace e la procura di matrimonio per la figlia. Lo Sforza accett\u00f2.\nLe nozze ebbero luogo a Cremona il 25 ottobre del 1441 presso l'abbazia di San Sigismondo, sede scelta dallo stesso Sforza e preferita al pi\u00f9 ovvio duomo della citt\u00e0 per motivi di sicurezza. Fino all'ultimo Francesco diffid\u00f2 infatti del suo lunatico suocero. I festeggiamenti durarono diversi giorni e compresero un sontuoso banchetto, diversi tornei, giostre, un palio, carri allegorici e una riproduzione del Torrazzo di Cremona fatta con il tipico dolce cremonese. \u00c8 forse da questo episodio che ha origine il nome di torrone.\nI primi anni di matrimonio.\nGi\u00e0 pochi giorni dopo il matrimonio (7 novembre) le bizze del Duca si fecero sentire sotto forma di un decreto che limitava i poteri dei suoi vassalli, Sforza compreso. Temendo l'ostilit\u00e0 del suocero, il 23 gennaio del 1442 Francesco ripar\u00f2 in territorio veneto stabilendosi a Sanguinetto (VR); per Bianca Maria inizi\u00f2 allora una nuova fase, dall'ambiente riparato e isolato del castello alla vita spesso disagevole della moglie del condottiero.\nNel maggio dello stesso anno la coppia fu invitata a Venezia. Nonostante l'aperta inimicizia nei confronti del padre di lei, l'accoglienza da parte del doge Francesco Foscari e della dogaressa Marina Nani fu sontuosa. Al secondo giorno della visita giunse per\u00f2 la notizia che il Piccinino stava radunando un esercito per minacciare i territori dello Sforza nella Marca anconitana. Questi avrebbe voluto partire subito ma l'intercessione e le promesse di aiuto da parte del Foscari, unite alle pressioni della moglie, lo convinsero a restare altri due giorni.\nLasciata Venezia i due si recarono a Jesi, passando prima per Rimini, dove furono ospiti dell'infido Sigismondo Malatesta, quindi a Gradara, presso Galeazzo Malatesta. A Jesi cominci\u00f2 per Bianca Maria un periodo travagliato: rimasta al castello mentre lo Sforza era alla guida dell'esercito, gi\u00e0 nel 1442 venne nominata dal marito reggente della Marca: \u00abponiamo a capo di tutta la nostra provincia l'inclita e illustre nostra consorte Bianca Maria [...] le affidiamo tutto il governo della medesima (provincia) affinch\u00e9 la prudenza, l'equit\u00e0, la clemenza e la grandezza d'animo, virt\u00f9 [...] delle quali la nostra consorte \u00e8 per natura e per educazione grandemente fornita [...]\u00bb. Pu\u00f2 colpire che il condottiero si esprima in toni cos\u00ec elogiativi della moglie diciassettenne, ma in pochi mesi di matrimonio aveva iniziato ad apprezzarne le doti caratteriali e aveva condiviso con lei le decisioni politiche e amministrative. Le cronache del tempo riportano molte occasioni in cui Bianca Maria intervenne nell'amministrazione e anche nell'attivit\u00e0 diplomatica.\nSe il sentimento fra i due fu sicuramente di reciproco rispetto e con ogni probabilit\u00e0 anche di amore, rimaneva senz'altro diversa la concezione della fedelt\u00e0 coniugale: se per Bianca Maria era un valore assoluto e imprescindibile, per Francesco lo era molto di meno; egli si dedicava infatti ai rapporti extraconiugali con assoluta noncuranza. Nel 1443, in occasione del primo di questi tradimenti, Bianca Maria ebbe un atteggiamento molto dissonante dal suo abituale carattere. Narra il Piccolomini nei suoi \"Commentarii\" che Bianca Maria fece allontanare la sua rivale, che poi fu misteriosamente rapita e uccisa, e imped\u00ec a Francesco di vedere Polidoro, il figlio nato da quel rapporto.\nTra due uomini.\nI primi anni di vita coniugale coincisero con un lungo periodo turbato dal contrasto fra Filippo Maria Visconti e Francesco Sforza; il primo era impegnato in una contorta politica espansionistica e in un continuo mutamento di alleanze, tanto da affidare le sue armate a Niccol\u00f2 Piccinino, da sempre rivale dello Sforza; l'altro era coinvolto in un conflitto con il papato che lo port\u00f2 fino alla scomunica, avvenuta nel 1442. Una posizione sicuramente difficile per Bianca Maria, che da persona di grande lealt\u00e0 come viene descritta dai suoi biografi si trovava dilaniata fra due fazioni in guerra.\nNel 1446 il Duca, ormai malato e indebolito, opera un tentativo di riavvicinamento con lo Sforza; nonostante l'insistenza di Bianca Maria, questi rimase per\u00f2 diffidente e prefer\u00ec dare priorit\u00e0 alla difesa dei suoi territori insidiati dalle truppe papali. Nel marzo del 1447 il condottiero si sent\u00ec abbastanza sicuro e accett\u00f2 la carica di \u00abducale luogotenente\u00bb ma ancora una volta il Visconti cambi\u00f2 idea, insospettito e ingelosito per la gioia manifestata dalla fazione sforzesca residente a Milano. Ci\u00f2 avveniva nello stesso momento in cui il nuovo papa, Niccol\u00f2 V, pretese dallo Sforza la restituzione di Jesi. Per la coppia fu il momento peggiore, ulteriormente funestato dalla morte di Costanza, moglie di Alessandro Sforza, che aveva condiviso con Bianca Maria gli anni precedenti.\nFrancesco Sforza accett\u00f2 la cessione di Jesi al Papa per 35.000 fiorini e si mise in marcia con la moglie per raggiungere Milano. Il viaggio fu per\u00f2 rallentato da alcune tappe necessarie per consolidare future alleanze e la notizia del decesso del Visconti, avvenuto fra il 13 e il 14 agosto 1447 raggiunse la coppia a Cotignola, nell'antica residenza di famiglia; Bianca Maria accolse con rabbia e sgomento le notizie dei saccheggi e della distruzione delle propriet\u00e0 viscontee a Milano.\nBianca e Francesco, accompagnati da 4.000 cavalieri e 2.000 fanti, erano in marcia verso Cremona quando la neonata Aurea Repubblica Ambrosiana, minacciata da Venezia, offr\u00ec allo Sforza il titolo di Capitano Generale. Furiosa con Milano, Bianca avrebbe voluto un rifiuto sdegnato ma il lungimirante marito accett\u00f2 il titolo, dando inizio a un triennio di lotte senza scrupoli per difendere ci\u00f2 che rimaneva del ducato e riconquistare le citt\u00e0 che se ne erano staccate.\nNel maggio 1448, mentre lo Sforza stava consolidando la riconquista di Pavia, che gli aveva offerto il titolo di conte in cambio del mantenimento di alcuni privilegi municipali, avvenne un episodio molto esaltato dalle cronache. I veneziani approfittarono dell'assenza dello Sforza per attaccare Cremona e in particolare per attraversarne il ponte e raggiungere Pavia. Bianca Maria indoss\u00f2 l'armatura da parata e si precipit\u00f2, seguita dal popolo e dalle truppe, verso il ponte armata di una lancia e partecipando attivamente alla battaglia che dur\u00f2 fino a sera. Quest'episodio, che rimase unico nella vita di Bianca Maria, fu in seguito sfruttato per descriverla ingiustamente come donna guerriera e spericolata.\nScongiurato il pericolo veneziano, si trasfer\u00ec a Pavia e si insedi\u00f2 nel castello Visconteo circondata da un vasto gruppo di famigliari suoi e del marito e di parenti della madre. Da Pavia, in attesa del terzo figlio, si occup\u00f2 della famiglia ma allacci\u00f2 anche una folta rete di relazioni con i vari membri dei rami della famiglia Visconti e con i feudatari locali procurando al marito nuovi appoggi e trattando per ottenere prestiti e fondi. Le difficolt\u00e0 finanziarie che gi\u00e0 avevano perseguitato la coppia in passato continueranno infatti anche nel periodo del ducato.\nIl 24 febbraio del 1450 a Milano scoppiarono dei tumulti. Venne ucciso l'ambasciatore di Venezia, ritenuto responsabile della carestia che affliggeva la citt\u00e0, e un'adunanza di notabili, nobili e cittadini, su consiglio di Gaspare da Vimercate, chiam\u00f2 lo Sforza a reggere la citt\u00e0. Milano, come puntualizzarono molti storici dell'epoca, si consegn\u00f2 \u00abper fame e non per amore\u00bb.\nDuchessa di Milano.\nLa data dell'ingresso dei nuovi duchi a Milano \u00e8 controversa: alcuni storici affermano che fu il 25 marzo, secondo altre fonti invece ebbe luogo il 22 marzo. Univoca \u00e8 invece la descrizione dell'arrivo in citt\u00e0 della coppia, passando da Porta Nuova dove rifiutarono il carro trionfale - ritenendolo \u00absuperstizione da re\u00bb - per entrare a cavallo recandosi verso il Duomo e in seguito nel cortile dell'Arengo. Qui, dopo la pronuncia della nomina, vennero consegnati a Francesco lo scettro, lo stendardo inquartato con la vipera viscontea e l'aquila imperiale, il sigillo, la spada e le chiavi della citt\u00e0. Lo Sforza venne investito del nuovo dominio con il giuramento dei sindaci e procuratori del comune: si tratta probabilmente del primo caso di titolo ducale conferito dal popolo.\nI primi anni del ducato.\nL'inizio della reggenza di Francesco Sforza \u00e8 caratterizzato da un intenso lavoro diplomatico volto a consolidare la fragile base del suo potere, che da molti era ritenuto illegittimo. La distruzione degli archivi ducali avvenuta nel periodo della repubblica provoc\u00f2 molta confusione, rivendicazioni pi\u00f9 o meno legittime di poteri e propriet\u00e0 erano all'ordine del giorno. Bianca nel frattempo si dedic\u00f2 a rintracciare i beni paterni andati perduti durante i saccheggi e a ristrutturare il palazzo ducale per alloggiarvi la numerosa famiglia.\nNei primi anni di reggenza di Francesco Sforza ebbero luogo la venuta in Italia dell'imperatore Federico III e una nuova campagna di Venezia contro Milano. Rimasta a Milano in assenza del marito impegnato in operazioni militari, Bianca si dedic\u00f2 all'attivit\u00e0 amministrativa e diplomatica, segu\u00ec i numerosi intrighi e tradimenti di vari personaggi che gravitavano intorno alla corte ducale e si occup\u00f2 della vita quotidiana come testimonia un ampio carteggio (custodito in parte presso l'Archivio di Stato di Milano) fra lei e il marito, ricco di notizie sull'educazione dei figli, sull'amministrazione dello stato, sulle costanti difficolt\u00e0 finanziarie e sui dettagli della vita quotidiana. Alla nascita del quarto figlio Bianca scrive al marito pregandolo \u00abda pensare de metergli uno bello nome adci\u00f2 suplisca in parte alla figura del puto che mi \u00e8 il pi\u00f9 sozo (brutto) di tuti gli altri\u00bb (descrivendo colui che diverr\u00e0 noto come Ludovico il Moro). Dai carteggi fra i due emerge costantemente da un lato il rispetto dello Sforza per \"Madonna Biancha\" e dall'altro il carattere determinato di Bianca che, pur seguendo le indicazioni del consorte, non ha remore a esprimere le sue opinioni quando dissentono da quelle del marito: \u00abio in tute le cose son disposta a fare tuto quelo che ve sia in piacimento [...] ma questa cosa ad farla me pare tanto grave [...] et per pi\u00f9 et pi\u00f9 ragioni non me par bene che [...] sia facta per mi\u00bb. Nei carteggi non mancano toni aspri e sfuriate in seguito alle avventure extra-coniugali dello Sforza, \u00abMadonna Biancha mi ha dicto quelle cose che le donne dicono ali mariti\u00bb, spiegava rassegnato.\nAltro ampio carteggio \u00e8 quello tra Agnese del Maino e Francesco Sforza, ricco di dettagli scherzosi e nel quale la nonna tesse le lodi dei nipoti e in particolare di quello che appare il suo preferito, Galeazzo Maria, entusiasmo che il padre non condivide in pieno avendo gi\u00e0 avuto modo di rendersi conto del carattere prepotente dell'erede.\nNel 1452 fu Bianca ad occuparsi di ricevere e ospitare a Pavia Renato d'Angi\u00f2, diretto a Cremona per unirsi allo Sforza con il suo esercito. Il breve soggiorno \u00e8 caratterizzato dalle intemperanze della truppa francese a Pavia e da una visita a sorpresa di Renato a Milano, dove Bianca lo riceve nuovamente (lamentandosene per\u00f2 col marito perch\u00e9 colta alla \u00absprovveduta\u00bb) e gli mostra il cantiere del Castello Sforzesco, opera fortemente voluta dallo Sforza.\nGli anni della maturit\u00e0.\nNegli anni da duchessa, soprattutto in quelli pacifici seguiti alla pace di Lodi, non furono solo l'attivit\u00e0 diplomatica e quella quotidiana a impegnare Bianca Maria. Ella si dedic\u00f2 infatti al restauro ed abbellimento delle residenze ducali, all'organizzazione di ricevimenti e banchetti ma anche alla costruzione di opere di pubblica utilit\u00e0 e ad aiutare le fasce di popolazione pi\u00f9 povere, in particolare le donne. Vi sono numerose testimonianze di donne maltrattate che si rivolsero a lei per trovare rimedio. Bianca Maria e Francesco Sforza, su incoraggiamento di Monsignor Gabriele Sforza e frate Michele Carcano, fecero inoltre erigere un grande ospedale per i poveri, l'Ospedale Maggiore.\nLa devozione di Bianca Maria si manifest\u00f2 anche nel 1459 quando Pio II convoc\u00f2 il Concilio di Mantova nella speranza di organizzare una crociata contro i turchi. Bianca offr\u00ec un contingente di 300 fanti e Francesco, giunto a Mantova in un momento successivo, si offr\u00ec di condurre la crociata. La crociata non si fece ma la coppia torn\u00f2 a Milano con le bolle di indulgenza in favore del Duomo di Milano e dell'Ospedale Maggiore. Di questo evento, cos\u00ec come della coppia ducale, il Piccolomini fece una dettagliata descrizione nei suoi \"Commentarii\".\nNel 1462 Francesco Sforza, da tempo sofferente di gotta e idropisia, attravers\u00f2 breve periodo di grave malattia. In questa circostanza fu solo l'intensa attivit\u00e0 epistolare di Bianca Maria che imped\u00ec lo sfascio dello stato; la notizia dell'indisposizione dello Sforza aveva infatti alimentato una serie di ribellioni, in parte fomentate da Venezia che era pronta a intervenire per opporsi alla coalizione fra Milano, Firenze e Napoli voluta dallo Sforza. Vi fu addirittura un riavvicinamento con Jacopo Piccinino, figlio di Niccol\u00f2, che espresse una forte stima per Bianca Maria, tanto che venne organizzato il matrimonio con Drusiana, figlia naturale di Francesco.\nD'altra parte non cessarono le preoccupazioni per il figlio Galeazzo; oltre alle caratteristiche caratteriali inquietanti mostrate dal giovane, vi fu anche la rottura del fidanzamento con Dorotea Gonzaga, un contratto che era stato stipulato in un momento in cui l'appoggio dei Gonzaga era vitale per il ducato; lo stesso matrimonio venne per\u00f2 in seguito considerato troppo poco prestigioso dallo Sforza. La rottura del parentado fu uno dei contrasti che turbarono l'armonia della coppia ducale: l'orgogliosa Bianca Maria non avrebbe voluto infrangere la parola data mentre per Francesco prevalse la ragion di stato. Tra l'altro Bianca Maria era legata a Barbara Gonzaga, marchesa di Mantova e madre di Dorotea, da un intenso e duraturo rapporto di amicizia.\nLe tragedie finali.\nForse conscio della fine imminente, Francesco coinvolse sempre di pi\u00f9 Bianca Maria nel governo del ducato tanto che i castellani prestarono anche a lei giuramento di fedelt\u00e0, ufficializzandone la co-reggenza. All'alba del 1465, in un periodo di pace e mentre la fama di abile diplomatico e politico accorto del marito era all'apice, tre dei suoi figli lasciarono Milano: Galeazzo part\u00ec per la Francia a capo di una spedizione militare in aiuto del re Luigi XI, mentre Ippolita e Sforza Maria si recarono a Napoli per sposare rispettivamente Alfonso ed Eleonora d'Aragona. Nello stesso periodo anche la loro sorellastra Drusiana si rec\u00f2 nella citt\u00e0 partenopea per raggiungere il marito Jacopo Piccinino. Il doppio matrimonio rischi\u00f2 tuttavia di andare a monte per un episodio che rese burrascosi i rapporti con la corte napoletana: lo Sforza venne infatti accusato di complicit\u00e0 nella morte del Piccinino, avvenuta in carcere a Napoli.\nOltre alla preoccupazione per le condizioni di salute di Francesco e per i crescenti contrasti tra questi e il figlio primogenito, Bianca Maria venne colpita da un'altra grave perdita: il 13 dicembre 1465 mor\u00ec infatti la madre Agnese. La morte di Francesco segu\u00ec invece pochi mesi dopo, l'8 marzo 1466. Dopo essersi abbandonata per alcuni giorni al dolore, la vedova prese rapidamente in mano le redini del ducato, fece richiamare il figlio primogenito e organizz\u00f2 i preparativi per la successione.\nL'atteggiamento iniziale di Galeazzo fu di riconoscenza e deferenza nei confronti della madre, che mise tutto il suo impegno nel guidarlo verso il proseguimento delle linee politiche paterne. Ma non appena si sent\u00ec pi\u00f9 sicuro nel ruolo, il nuovo Duca incominci\u00f2 a fare di testa propria con l'avidit\u00e0, la prepotenza e l'incostanza che da sempre lo caratterizzavano. Ben presto lo scontro con la madre divenne aspro, tanto pi\u00f9 che gran parte della corte, per ovvi motivi di opportunit\u00e0, prese le parti di Galeazzo.\nNel 1467, con la morte di Dorotea Gonzaga, si spian\u00f2 la strada per il matrimonio tra Galeazzo Sforza e Bona di Savoia. Il nuovo Duca manovr\u00f2 sempre pi\u00f9 per relegare la madre in un ruolo secondario: minacci\u00f2 gli ultimi cortigiani che le erano rimasti fedeli, ne viol\u00f2 la corrispondenza e infine le ordin\u00f2 di lasciare la citt\u00e0, tanto che in seguito Antonio da Trezzo, ambasciatore degli Sforza a Napoli, rivel\u00f2 che Bianca Maria aveva pensato di \u00abpresentarsi in piazza e chiedere l'aiuto del popolo\u00bb.\nL'oggetto della contesa divenne in particolare la citt\u00e0 di Cremona, da sempre cara a Bianca in quanto sua citt\u00e0 dotale, tanto che decise infine di trasferirvisi per mantenerne l'indipendenza. Vi sono testimonianze dell'epoca che affermano che Bianca Maria aveva in mente di lasciare il dominio della citt\u00e0 a Venezia, e nello stesso periodo sono attestati frequenti contatti tra Bianca Maria e Ferdinando, re di Napoli, favorevole ad un rovesciamento di Galeazzo.\nGli ultimi giorni.\nNonostante il parere contrario di tutti coloro che le erano vicini, Bianca Maria decise di assistere al matrimonio del suo primogenito, che si tenne il 7 luglio 1468. Al termine dei festeggiamenti accompagn\u00f2 la figlia Ippolita, diretta a Napoli via Genova, fino a Serravalle per poi fare ritorno a Cremona. \u00c8 incerto il motivo della sua tappa a Melegnano, dove giunse il 18 agosto, ma qui dopo pochi giorni venne colpita da un forte malessere con febbre alta che la obblig\u00f2 a trascorrervi tutto il mese di agosto e quello di settembre. In questo periodo vi fu ancora un intenso traffico di corrispondenza, ma all'inizio di ottobre le sue condizioni subirono un brusco peggioramento.\nRichiamato dalla notizia, il 19 ottobre Galeazzo raggiunse la madre a Melegnano. Pur mostrandosi affranto davanti ad essa, si affrett\u00f2 a rogare una \"protesta\" nella quale dichiarava di non assumere su di s\u00e9 debiti e impegni da questa contratti durante il suo ducato.\nBianca Maria Visconti Sforza mor\u00ec, all'et\u00e0 di 43 anni, a Melegnano secondo gli storici il 23 ottobre, secondo la sua pi\u00f9 vicina confidente il 28 ottobre 1468, dopo aver raccomandato al primogenito i suoi figli pi\u00f9 giovani, Elisabetta e Ottaviano. Fu sepolta nel duomo di Milano a fianco del marito dopo una solenne cerimonia. L'orazione funebre, commissionata da Galeazzo, fu scritta dal poeta e umanista Francesco Filelfo.\nI sospetti sulla morte.\nGaleazzo Maria fu apertamente accusato, tra gli altri anche dal Colleoni, di aver avvelenato la madre. Bernardino Corio afferm\u00f2 che [Bianca Maria] \u00abpi\u00f9 de veneno che di naturale egretudine fusse morta\u00bb. Nelle settimane di infermit\u00e0 a Melegnano vi fu in effetti un intenso via vai di emissari del figlio, e tra questi figurano anche personaggi ambigui che in seguito furono implicati in altri casi di avvelenamento. L'ipotesi del matricidio da parte di Galeazzo, pur non essendo provata, \u00e8 dunque plausibile.\nDiscendenza.\nDal matrimonio con Francesco Sforza nacquero 8 figli:\nSecondo alcune fonti, altri due figli morirono subito dopo la nascita. Verosimilmente, il primo \u00e8 collocabile fra Ippolita e Filippo e il secondo fra Ludovico e Ascanio."}
{"id": "90822", "revid": "56620", "url": "https://it.wikipedia.org/wiki?curid=90822", "title": "Decision support system", "text": "Un Decision Support System (DSS) \u00e8 un sistema software di supporto alle decisioni, che permette di aumentare l'efficacia dell'analisi in quanto fornisce supporto a tutti coloro che devono prendere decisioni strategiche di fronte a problemi che non possono essere risolti con i modelli della ricerca operativa. \nGli elementi di base che identificano questo Sistema Informativo Aziendale si identificano dal suo nome, \"Decision\" sta ad indicare che viene posta l'attenzione sui processi aziendali decisionali, \"Support\" indica che \u00e8 un insieme di tecnologie informatiche di supporto al decisore e infine \"System\" fa intendere che questi sono strumenti atti a fornire interazione tra utenti e macchine. La funzione principale di un \"DSS\" \u00e8 quella di estrarre in poco tempo e in modo versatile le informazioni utili ai processi decisionali, provenienti da una rilevante quantit\u00e0 di dati. Bisogna per\u00f2 distinguere, in questa grande quantit\u00e0 di dati, quali siano i dati generati dai processi di gestione aziendale e quali siano invece quelli utili al decisore per i processi di decisioni aziendale. \nIl DSS si appoggia su dati in un database o una base di conoscenza, che aiutano l'utilizzatore a decidere in maniera ottimale o sub-ottimale; esso non \u00e8 solo un'applicazione informatica, perch\u00e9 contiene anche strumenti di Business Intelligence e di tecnologie dei Sistemi Esperti, quali modelli di supporto decisionale.\nCome nasce.\nNasce dall'enorme accumulo di dati dell'ultimo ventennio e dalla richiesta di utilizzo di tali dati per scopi al di fuori della normale elaborazione giornaliera.\nDefinizioni di DSS.\nDagli anni '70 fino ad oggi si sono susseguite diverse definizioni del concetto di DSS.\nNei primi anni '70 un DSS era definito come un \u201csistema informatico a supporto del processo decisionale\u201d.\nAlla fine degli anni '70 e agli inizi degli anni '80 un DSS era definito come un sistema che utilizzava tecnologie disponibili in quegli anni per migliorare le attivit\u00e0 manageriali.\nDalla fine degli anni '80 ad oggi dal concetto di DSS emergono anche le caratteristiche \u201cintelligenti\u201d del sistema oltre quelle di software user-friendly.\nIn definitiva, gli aspetti essenziali di un DSS si possono racchiudere in:\nComponenti.\nSolitamente un DSS \u00e8 formato dai seguenti componenti principali.\nBase dati.\nLa base dati raccoglie informazioni e dati che interessano l'utente.\nQuesti dati sono indipendenti rispetto ai dati gestionali e sono spesso integrati con informazioni esterne. Da quanto detto si deduce che la struttura del DSS dipende sia dal problema che si deve affrontare sia dall'utente che lo utilizza.\nBase di modelli.\nOltre alla base di dati un'altra risorsa dei DSS \u00e8 la base dei modelli, i quali sono una risorsa importantissima di informazione in quanto analizzano dati in riferimento ad un determinato problema.\nUna base di modelli contiene le procedure necessarie a risolvere i problemi dell'utente, la sua funzione quindi \u00e8 quella di organizzare la gestione di tutti i modelli per consolidare il processo di elaborazione dei dati, al fine razionalizzare il processo decisionale interno.\nSistema software.\nIl sistema software si divide in tre componenti:\nData Mining.\nData mining \u00e8 un'operazione che individua ed estrae le informazioni, come relazioni, associazioni tra i dati presenti nel database precedentemente sconosciute all'utente.\nLe principali tecniche che utilizzano il data mining sono le reti neurali, gli algoritmi di clustering e gli algoritmi genetici.\nQuery.\nLe Query interrogano il data base usando istruzioni specifiche del prodotto che si sta usando, tecnica molto specialistica, essa non ha un'importanza decisionale ma velocizza l'elaborazione di informazioni, essa si limita a fornire elementi a conferma o a smentita delle ipotesi formulate dall'utente.\nOLAP.\nOLAP acronimo di \"On Line AnalyticalProcessing\" \u00e8 una tecnica che analizza in maniera approfondita una grande quantit\u00e0 di dati, si limita a fornire elementi a conferma o a smentita delle ipotesi formulate dai decisionmaker.\nKnowledge.\n\"Knowledge\" o anche \"knowledge management\" serve:\nApplicazioni.\nL'utilizzo dei DSS non \u00e8 circoscritto all'ambito aziendale, ma \u00e8 utilizzato in ogni ambito in cui esiste la necessit\u00e0 di ottenere, dall'enorme quantit\u00e0 di dati presenti nel database o disponibili su Internet, informazioni correlazioni significative e conoscenze utili alla strategia decisionale.\nEsempi di applicazioni possono essere:\nUna declinazione dei DSS in ambito tecnico-ingegneristico \u00e8 chiamata Design Support System, si tratta di sistemi di supporto alle decisioni riguardanti la progettazione.\nObiettivi.\nCome detto, l'obiettivo di un DSS \u00e8 quello di collezionare, trasformare e diffondere informazioni in modo \"intelligente\", per aiutare l'utilizzatore a prendere decisioni, senza per\u00f2 sostituirsi ad esso, infatti la decisione si ottiene combinando le valutazioni umane con le informazioni elaborate dal sistema.\nNel dettaglio, gli obiettivi di un DSS possono essere riassunti nei seguenti:\nUn DSS aumenta soprattutto l'efficacia delle decisioni cognitive e questo \u00e8 un fatto rivoluzionario, perch\u00e9 l'obiettivo dell'informatica negli ultimi 30 anni \u00e8 stato l'aumento dell'efficienza e un intervento \"intelligente\" nella risoluzione di problemi.\nRealizzazione.\nFasi realizzative.\nLa realizzazione di un DSS si sviluppa in quattro fasi principali:\nInfine, eventualmente il \"feedback\", per la valutazione delle risposte alle fasi precedenti al fine di poter modificare la decisione.\nProblemi realizzativi.\nTra i problemi da affrontare per realizzare un DSS possiamo trovare la necessit\u00e0 di:\nRequisiti.\nLa creazione di un DSS deve inoltre rispondere a requisiti specifici legati alle caratteristiche dei processi decisionali e alle necessit\u00e0 dell'utente.\nLa flessibilit\u00e0 deve essere un requisito fondamentale del DSS poich\u00e9 esistono varie tipologie di problemi, vari tipi di decisione, vari tipi di dati che implicano diverse modalit\u00e0 di elaborazione e anche tipologie differenti di utenti che si ritrovano ad utilizzare il sistema DSS.\nDevono inoltre essere permesse analisi adhoc sui dati e l'uso di diversi modelli (quantitativi, statistici, ecc).\nValutazioni.\nEsistono due categorie principali di metriche di valutazione dei DSS basate su:\nEsempi di utilizzo dei DSS.\nEsempio di DSS applicato ad un'impresa. Il DSS deve garantire:"}
{"id": "90826", "revid": "125927392", "url": "https://it.wikipedia.org/wiki?curid=90826", "title": "Ritratto di gonfaloniere", "text": "Ritratto di gonfaloniere \u00e8 un dipinto a olio su tela (208x128 cm) realizzato nel 1622 dalla pittrice italiana Artemisia Gentileschi. Si trova nelle Collezioni comunali d'arte di Palazzo d'Accursio a Bologna.\nDescrizione e stile.\nSappiamo che Artemisia Gentileschi ebbe, in vita, fama di eccellente ritrattista. \nIl genere del ritratto, assieme a quello della natura morta, era peraltro considerato quello pi\u00f9 confacente alle donne che esercitavano l'arte della pittura.\nL'interesse di questa tela, firmata e datata sul retro, sta proprio nel fatto che si tratta dell'unico ritratto esistente che si pu\u00f2 attribuire con sicurezza alla pittrice romana.\nIn questo quadro Artemisia non delude certo le aspettative derivanti dalla sua fama, essendo esso stato definito come \u00abuno degli esempi pi\u00f9 sensazionali della ritrattistica caravaggesca\u00bb.\nIl titolo del quadro deriva dalla presenza, sulla destra, di un gonfalone che si inserisce nella scena. In essa un cavaliere recante sul petto la croce dell'ordine di San Maurizio, che indossa una preziosa armatura, con una fascia verde posta di traverso e una sgargiante gorgiera inamidata, fa bella mostra di s\u00e9, compiacendosi della propria posizione sociale. Sopra il tavolino, sul quale con affettata messa in posa il \"gonfaloniere\" poggia la sua mano, si scorge uno sfarzoso cimiero piumato."}
{"id": "90827", "revid": "57342", "url": "https://it.wikipedia.org/wiki?curid=90827", "title": "David di Donatello per il miglior film", "text": "Il David di Donatello per il miglior film \u00e8 un premio cinematografico assegnato annualmente nell'ambito dei David di Donatello, a partire dall'edizione del 1970, con l'eccezione dell'edizione del 1980.\nVincitori e candidati.\nI vincitori sono indicati in grassetto."}
{"id": "90828", "revid": "106908", "url": "https://it.wikipedia.org/wiki?curid=90828", "title": "Codici ICAO B", "text": ""}
{"id": "90829", "revid": "18379", "url": "https://it.wikipedia.org/wiki?curid=90829", "title": "Ferdinando II d'Aragona", "text": "Biografia.\nInfanzia.\nFiglio secondogenito (ma unico maschio) del principe di Castiglia e Le\u00f3n e d'Aragona, re di Navarra e futuro re della corona d'Aragona e di Sicilia, Giovanni II, e della sua seconda moglie, Giovanna Enr\u00edquez. Ferdinando era fratellastro dei re e regine di Navarra, Carlo IV (Solo \"de jure\"), Bianca (Solo \"de jure\") ed Eleonora e cugino di Maria Enriquez de Luna, moglie di Giovanni Borgia, II Duca di Gandia.\nAl momento della sua nascita, la madre, che si trovava in Navarra, si trasfer\u00ec oltre il confine, per farlo nascere in Aragona. In quello stesso anno (1452), suo padre vinceva la battaglia di Aibar contro il figlio (fratellastro di Ferdinando) Carlo di Viana, al quale aveva usurpato il trono di Navarra, obbligandolo ad andare in esilio a Napoli, dallo zio e fratello di Giovanni, il re della corona d'Aragona e di Napoli Alfonso V. Morto Alfonso V, nel 1458, Giovanni divenne Giovanni II, re della corona d'Aragona, mentre Carlo, riappacificato col padre, rientr\u00f2 in Navarra, dove, appena rientrato (1459), intavol\u00f2 trattative per unirsi in matrimonio con la sorellastra del re di Castiglia Enrico l'Impotente, Isabella di Castiglia; ma Giovanni e soprattutto la matrigna, Giovanna Enr\u00edquez, si opposero, perch\u00e9 nelle loro intenzioni Isabella avrebbe dovuto sposare il loro figlio Ferdinando, di sette anni.\nCarlo, nel 1460, fu arrestato e tenuto in prigione finch\u00e9 le \"cortes\" catalane si riunirono il 25 febbraio del 1461 e decretarono che Giovanni dovesse liberare il figlio, cosa che egli fece immediatamente, ed inoltre gli imposero il concordato di Villafranca, del 21 giugno 1461, in cui Carlo risultava essere il re legittimo di Navarra, luogotenente della Catalogna ed erede della corona d'Aragona. Carlo, per\u00f2, il 23 settembre di quello stesso anno, mor\u00ec, circa tre mesi dopo avere ottenuto ci\u00f2 che gli spettava. La sua morte fu attribuita alla regina Giovanna, che lo avrebbe fatto avvelenare per agevolare suo figlio, Ferdinando, che immediatamente fu nominato luogotenente della Catalogna ed erede della corona d'Aragona.\nGiovinezza e guerra civile catalana.\nFerdinando e la madre, la regina Giovanna, che si trovavano in Catalogna quando le \"cortes\" catalane dichiararono che il re e la regina non dovevano entrare in Catalogna senza il permesso delle \"cortes\" stesse, si rifugiarono nel castello di Gerona. All'inizio del 1462 i realisti catalani si raccolsero in armi e il re Giovanni chiese, con il trattato di Bayonne del maggio 1462, al re di Francia Luigi XI l'aiuto dell'esercito francese (in cambio delle contee del Rossiglione e della Cerdagna), mentre le \"cortes\" catalane o \"Generalitat\" (\"Diputaci\u00f3n General\") organizzavano un esercito, che si diresse su Gerona, dove si trovava la regina Giovanna. Quest'ultima, assediata nella citt\u00e0, la difese molto coraggiosamente assieme ai suoi sostenitori, tanto da permettere l'intervento del re Giovanni, che con il suo esercito obblig\u00f2 i catalani a togliere l'assedio.\nMentre il re Giovanni organizzava il suo esercito composto da aragonesi, catalani e francesi, per schiacciare la rivolta, la \"Generalitat\" (le \"cortes\" catalane) eman\u00f2 un decreto che dichiarava sia Giovanni che la regina nemici della Catalogna. Nel frattempo, per sostituire Giovanni, cercava un sovrano a cui offrire la corona del regno di Aragona, tra i discendenti degli aspiranti alla corona, vacante alla morte del re Martino I di Aragona, nel 1410. La questione fu decisa da un arbitrato, che port\u00f2 al compromesso di Caspe, del 1412. La \"Generalitat\" offr\u00ec il trono prima (1462) al re di Castiglia, Enrico IV, poi (1463) al conestabile del Portogallo, Pietro ed infine (1466) al conte di Provenza, Renato d'Angi\u00f2, e la guerra si protrasse per dieci anni sino al 1472.\nRe di Sicilia.\nNel 1468, il padre nomin\u00f2 Ferdinando re del regno di Sicilia, che fu incoronato il 10 luglio a Saragozza.\nNel 1469 fu coronato il sogno della madre Giovanna, deceduta un anno prima, combinando il matrimonio di Ferdinando II di Aragona con Isabella la Cattolica, sorellastra del re di Castiglia e Le\u00f3n Enrico IV. Il 19 ottobre del 1469, a Valladolid, Ferdinando spos\u00f2 la cugina Isabella, infanta di Castiglia e figlia del re di Castiglia e Le\u00f3n, Giovanni II (figlio del re di Castiglia e Le\u00f3n Enrico III e di Caterina di Lancaster) e di Isabella del Portogallo, figlia del contestabile del Portogallo, Giovanni d'Aviz e di Isabella di Braganza, figlia del primo duca di Braganza Alfonso I.\nGuerra civile castigliana.\nIl matrimonio fra Ferdinando e Isabella non fu approvato da Enrico IV, che ritratt\u00f2 la designazione a erede del trono di Castiglia della propria sorellastra Isabella e giur\u00f2 pubblicamente, assieme alla moglie, che Giovanna la Beltraneja era sua figlia legittima e la proclam\u00f2 erede al trono, con la \"cerimonia de la Val de Lozoya\", un prato vicino a Buitrago. Alla morte del fratellastro Enrico IV nel 1474 Isabella il 13 dicembre fu proclamata regina di Castiglia e Ferdinando divenne re consorte con il nome di Ferdinando V di Castiglia, mentre la Beltraneja, che ugualmente reclamava la corona di Castiglia, era stata promessa ad Alfonso V del Portogallo.\nImmediatamente il re del Portogallo, Alfonso V, dichiarato re di Castiglia e Le\u00f3n dai partigiani della moglie, nonostante che Isabella fosse gi\u00e0 stata incoronata regina col marito Ferdinando, invase la Castiglia (estate del 1475), per difendere i diritti di sua moglie; lo scontro decisivo avvenne nei pressi di Toro, la citt\u00e0 in cui si era insediata e dove teneva la corte Giovanna \"la Beltraneja\"; il 1\u00ba marzo 1476, nella battaglia di Toro, Ferdinando, comandante dell'esercito castigliano, mise in fuga Alfonso che, vedendo che i suoi sostenitori in Castiglia diminuivano, si ritir\u00f2 in Portogallo con la moglie, che era scortata dal figliastro, Giovanni, erede al trono del Portogallo.\nLa pace fu siglata ad Alc\u00e1\u00e7ovas (Viana do Alentejo), il 4 settembre del 1479, dal figlio Giovanni, in quanto Alfonso V si era da tempo ritirato nel convento di Varatojo a Torres Vedras; il trattato venne controfirmato dai re Cattolici a Toledo nel marzo del 1480. Con esso il sovrano del Portogallo Alfonso V e la moglie Giovanna rinunciavano ad ogni pretesa sul regno di Castiglia e sulle isole Baleari e sulle isole Canarie mentre i regni di Castiglia e Aragona rinunciavano a Madera, alle Azzorre e alle isole di Capo Verde ed inoltre lasciavano al Portogallo tutte le terre a sud del Capo Bojador.\nGoverno di Castiglia e d'Aragona e conquista di Granada.\nAlla morte del padre, il 20 gennaio 1479, Ferdinando oltre che re di Sicilia era divenuto re di Aragona (Ferdinando II) e, nello stesso anno, fu decretata l'unione \"de facto\" della Castiglia con la Corona d'Aragona, ma mentre in Aragona Ferdinando governava da solo, in Castiglia, per il contratto di matrimonio (\"capitulaciones\"), a Isabella era riservata l'amministrazione mentre la giustizia era amministrata congiuntamente, se si trovavano entrambi nello stesso posto; le ordinanze reali venivano firmate da entrambi; le monete recavano insieme le due effigi e i sigilli reali portavano le armi delle due casate; infine Ferdinando, chiamato anche Ferdinando V di Castiglia, si occupava della politica estera. Raramente Ferdinando rientr\u00f2 in Aragona; di fatto svolse tutte le sue attivit\u00e0 in Castiglia.\nA partire dal 1481 Ferdinando si occup\u00f2 della conquista del regno dei Nasridi del Sultanato di Granada, dove Ferdinando mise in mostra le sue doti di diplomazia e le sue attitudini militari, gi\u00e0 dimostrate nella guerra civile castigliana. La guerra fu una guerra d'assedio ed ebbe successo anche per le riforme che Ferdinando apport\u00f2 al suo esercito, le varie citt\u00e0 di Ronda, Loja, Malaga, Baza caddero una dopo l'altra e termin\u00f2 nel 1492, con la capitolazione dell'ultimo ridotto musulmano della penisola iberica, la citt\u00e0 di Granada, il 2 gennaio 1492. Sullo slancio della vittoria, Ferdinando conquist\u00f2 in seguito anche Melilla e le Canarie. Dopo la caduta di Granada, papa Innocenzo VIII (1484-1492) confer\u00ec a Isabella ed al marito Ferdinando il titolo di \"Maest\u00e0 cattolica\". Da allora, Ferdinando e Isabella furono chiamati \"los Reyes Cat\u00f3licos\". In cambio, Isabella fece omaggio al successore d'Innocenzo, lo spagnolo Alessandro VI Borgia (1492-1503), del primo oro arrivato dalle Americhe, del quale fu rivestito il soffitto della Basilica di Santa Maria Maggiore.\nFerdinando introdusse l'Inquisizione in Castiglia nel 1480 e quattro anni dopo anche in Aragona. Inoltre Ferdinando introdusse il principio della conformit\u00e0 religiosa, per cui furono decretate (decreto di Granada del 31 marzo 1492) l'espulsione di tutti gli ebrei che non accettavano di convertirsi al cristianesimo o salvo battesimo (\"salvo bautismo\") e la conversione forzosa degli abitanti del regno di Granada, nel 1503, ai quali per\u00f2 la regina, Isabella, aveva garantito il diritto alla libert\u00e0 religiosa al momento della capitolazione del regno di Granada.\nLa conquista di Granada riusc\u00ec a eliminare le contestazioni interne e fece guadagnare prestigio ai regni di Castiglia e Aragona agli occhi degli altri regni cristiani. In quegli stessi anni, Ferdinando, centralizz\u00f2 l'amministrazione dello stato, diminuendo il potere delle \"Cortes\", che nel periodo, dal 1488 al 1497, furono convocate una sola volta.\nDisputa con il Portogallo.\nCristoforo Colombo aveva sottoposto il suo piano di circumnavigare la terra, per arrivare in India, al re del Portogallo, Giovanni II, ma quest'ultimo non aveva buoni motivi per ritenere che il progetto da lui seguito di doppiare l'Africa avrebbe portato a risultati sicuri, per cui le Americhe furono scoperte per conto dei re cattolici di Castiglia e Aragona. Ma al ritorno di Colombo dopo il primo viaggio, Giovanni II ebbe il sospetto che, secondo il trattato di Toledo del 1480, la scoperta fosse avvenuta nella zona di influenza del Portogallo, che intendeva inviare nelle terre scoperte delle caravelle.\nFerdinando II di Aragona propose di risolvere la questione con un negoziato, ma, prima di iniziarlo, convinse papa Alessandro VI Borgia, spagnolo di nascita, a emettere una bolla (\"Inter Caetera\", 4 maggio 1493), secondo la quale tutte le terre a ovest e a sud di una linea tracciata a cento leghe dalle isole del Capo Verde alle Azzorre, sarebbero appartenute alla Spagna. Il 26 settembre il papa emise una nuova bolla ancora pi\u00f9 penalizzante per il Portogallo. Giovanni II alla guerra prefer\u00ec la trattativa, che port\u00f2 al Trattato di Tordesillas (firmato a Tordesillas, in Castiglia, il 7 giugno 1494) che divise il mondo al di fuori dell'Europa in un duopolio esclusivo tra la Spagna ed il Portogallo. Il trattato venne ratificato dalla Spagna il 2 luglio, e dal Portogallo il 5 settembre 1494.\nPolitica italiana.\nDal 1492, concentr\u00f2 la sua attivit\u00e0 prima verso la Francia, e col trattato di Barcellona del 1493, recuper\u00f2 dal regno di Francia le contee del Rossiglione e della Cerdagna, cedute da suo padre Giovanni II al re di Francia, Luigi XI, nel 1463. Poi si rivolse all'Italia, per opporsi al tentativo francese di annessione del Regno di Napoli, organizz\u00f2 la guerra contro le truppe del generale Robert Stuart d'Aubigny, inviando, nel 1494, Gonzalo Fern\u00e1ndez de C\u00f3rdoba, che si era distinto nella presa di Granada, nominato \"Gran Capitano\", che un anno dopo il suo arrivo nella penisola, nel 1495 sub\u00ec una sconfitta a Seminara combattendo contro d'Aubigny.\nSubito dopo tale sconfitta, il re Ferdinando si rifugi\u00f2 a Palma (Palmi). Riusc\u00ec per\u00f2, nel 1496, ad ottenere la rivincita sul campo di battaglia e a ricacciare le truppe francesi sino in Calabria. Nel 1500 Gonzalo Fern\u00e1ndez de C\u00f3rdoba torn\u00f2 in Italia per ottemperare al trattato segreto che Francia e Spagna avevano stipulato a Granada per spartirsi il Regno di Napoli. Entrati nuovamente in rotta di collisione gli eserciti francese e spagnolo, nel 1503, Gonzalo Fern\u00e1ndez de C\u00f3rdoba stabil\u00ec il suo esercito a Barletta (dove il 13 febbraio si combatt\u00e9 la famosa disfida tra italiani e francesi), per attendere i rinforzi e sconfisse i francesi per due volte, a Cerignola e sul Garigliano, riuscendo cos\u00ec a completare, nel 1503, la conquista dell'intero Regno di Napoli in favore della Spagna.\nFerdinando, nel 1504, assunse anche il titolo di re di Napoli, con il nome Ferdinando III di Napoli e con il nome Ferdinando II di Sicilia. Il papa Giulio II, che temeva che gli appetiti territoriali di Ferdinando lo portassero a conquistare anche parte degli stati pontifici, gli conferm\u00f2 il titolo di \"Re Cattolico\", esteso anche alla moglie Isabella. Partecip\u00f2 alla Lega di Cambrai, formata il 10 dicembre 1508 per combattere contro la Repubblica di Venezia. La Lega doveva essere sotto la guida di Papa Giulio II. Ad essa aderirono, oltre al pontefice e a Ferdinando, Luigi XII di Francia, l'imperatore Massimiliano I e il Duca di Ferrara Alfonso I d'Este. La Lega combatt\u00e9 le forze veneziane dal 1508 al 1511. Infine Ferdinando il Cattolico fu il promotore della Lega Santa, alleanza (1511-1512) con il pontefice Giulio II, la Repubblica di Venezia e il re Enrico VIII d'Inghilterra contro Luigi XII di Francia.\nReggente in Castiglia e conquista dell'Alta Navarra.\nAlla morte di Isabella avvenuta il 26 novembre 1504 l'erede legittima al trono sarebbe stata la figlia terzogenita Giovanna di Castiglia e la reggenza venne rivendicata sia dal marito, Filippo il Bello che dal padre Ferdinando. Poi, pur essendo stati unificati, i regni di Castiglia e di Aragona, anche \"de jure\", dando vita al Regno di Spagna, i due si accordarono per un governo separato: in Castiglia Filippo; in Aragona, che comprendeva anche il Regno di Napoli e quello di Sicilia, Ferdinando, che si stabil\u00ec a Napoli. Nel 1506 Filippo il Bello mor\u00ec e dopo un breve periodo di reggenza del cardinale Francisco Jim\u00e9nez de Cisneros, Ferdinando fu chiamato dalle cortes castigliane a tenere la reggenza di Castiglia per conto della figlia, Giovanna, il cui stato mentale era ulteriormente peggiorato.\nL'anno prima (1505), Ferdinando aveva sposato Germana de Foix, la figlia secondogenita dell'infante di Navarra, visconte di Narbona e conte di \u00c9tampes, Giovanni e di Maria d'Orl\u00e9ans. Germana era perci\u00f2 cugina dei re di Navarra Francesco Febo e Caterina, da parte di padre e quindi era nipote di Luigi XII di Francia, da parte di madre. Questo matrimonio fu il frutto dell'alleanza tra Ferdinando e il padre di Germana, Giovanni, che, durante la guerra civile di Navarra (1484-1494), aveva avuto il supporto del re della Corona d'Aragona. Nel 1507, Ferdinando inizi\u00f2 una guerra di conquista nel Nordafrica, e le truppe spagnole conquistarono Pe\u00f1\u00f3n de V\u00e9lez de la Gomera, nel 1508, Orano, nel 1509, B\u00e9ja\u00efa, nel 1510, che port\u00f2 alla sottomissione di Algeri e al riconoscimento della sovranit\u00e0 spagnola da parte dei re di Tunisi e di Tlemcen, ed infine, nel 1511, fu conquistata Tripoli.\nPer\u00f2, nello stesso anno, la successiva sconfitta spagnola all'isola di Gerba ferm\u00f2 l'avanzata spagnola per diversi anni. Nel novembre 1511 Ferdinando e Enrico VIII nella prospettiva di costituire la Lega Santa firmarono il Trattato di Westminster che stabiliva un patto di mutuo soccorso contro il nemico comune, la Francia. Ferdinando, re d'Aragona e reggente di Castiglia, venne a conoscenza del fatto che, nel 1512, Caterina di Navarra ed il marito, Giovanni d'Albret, a Blois, avevano siglato un patto col re di Francia, Luigi XII. Questo patto prevedeva una clausola segreta che vietava il passaggio delle truppe castigliane sul suolo navarrese.\nFerdinando chiese il permesso di passaggio sul suolo navarrese per attaccare la Francia; ottenuto un rifiuto, dichiar\u00f2 guerra a Caterina, il 25 luglio 1512 l'esercito castigliano entrava in Pamplona ed in capo a due mesi la Navarra a sud dei Pirenei era conquistata. L'entrata delle truppe spagnole in Navarra era stata preceduta da una bolla di papa Giulio II, che scomunicava Caterina e Giovanni e li privava dei loro titoli e dei loro territori. Una seconda bolla del 18 gennaio 1513 confermava la scomunica e assegnava i territori a chiunque li avesse conquistati (cio\u00e8 Ferdinando II). Sembra che le intenzioni di Ferdinando non fossero di annettere la Navarra al regno di Spagna, ma finita la disputa con la Francia, di restituirla a Caterina, ed in quell'ottica propose un matrimonio tra il principe di Viana, Enrico II di Navarra, erede al trono di Navarra e una principessa di Spagna. Caterina ed il marito non solo rifiutarono ma fecero arrestare l'ambasciatore spagnolo, che fu consegnato ai francesi. Solo allora Ferdinando procedette all'annessione. Di fatto il regno di Navarra era stato diviso in due parti:\nMorte.\nFerdinando mor\u00ec il 23 gennaio del 1516 e gli successe il nipote Carlo di Gand con il titolo di Carlo I di Spagna e in seguito Carlo V Imperatore del Sacro Romano Impero. Attualmente Ferdinando \u00e8 sepolto nella Cappella reale di Granada, un fastoso sepolcro nel centro della citt\u00e0 che fu profanato durante l'invasione francese del 1800, costruito proprio dal suo successore Carlo I di Spagna. Nel sepolcro si trovano anche la moglie Isabella di Castiglia; la figlia Giovanna la Pazza con suo marito Filippo il Bello e la figlia prediletta di Isabella, Isabella, regina del Portogallo col figlioletto Michele della Pace d'Aviz. Nel museo della Cappella Reale si trovano la corona e lo scettro della regina Isabella.\nDiscendenza.\nDal matrimonio con Isabella nacquero 5 figli:\nCon la sua seconda moglie, Germana de Foix, nipote di Luigi XII di Francia (che egli spos\u00f2 il 19 ottobre 1505 a Blois), Ferdinando ebbe un solo figlio:\nFerdinando ebbe anche quattro figli illegittimi:"}
{"id": "90830", "revid": "226458", "url": "https://it.wikipedia.org/wiki?curid=90830", "title": "Ferdinando V di Castiglia", "text": ""}
{"id": "90831", "revid": "4175", "url": "https://it.wikipedia.org/wiki?curid=90831", "title": "Codici ICAO C", "text": ""}
{"id": "90833", "revid": "2095889", "url": "https://it.wikipedia.org/wiki?curid=90833", "title": "Interporto", "text": "L'interporto rappresenta il raggruppamento in un'unica entit\u00e0 di alcune delle numerose realt\u00e0 nel mondo del trasporto delle merci, quali il trasporto internazionale via camion, il trasporto ferroviario, le autorit\u00e0 doganali e la distribuzione nazionale delle merci.\nA questo scopo, normalmente alla periferie delle grandi citt\u00e0, sono sorti dei quartieri adibiti all'interscambio delle merci, provvisti di terminal ferroviari sia per le merci normali che per i trasporti intermodali, di magazzini per le merci, sia refrigerate che normali, destinate ad una semplice consegna nelle citt\u00e0 prossime, di uffici e magazzini doganali.\nViene definito: \u00abun complesso organico di strutture e servizi integrati e finalizzati allo scambio di merci tra le diverse modalit\u00e0 di trasporto, comunque comprendente uno scalo ferroviario idoneo a formare o ricevere treni completi e in collegamento con porti, aeroporti e viabilit\u00e0 di grande comunicazione.\u00bb\nTali complessi sono spesso definiti anche come \"autoporto\" - soprattutto nel caso non sia presente il collegamento su rotaia pur raggruppando nella stessa zona geografica molte realt\u00e0 collegate direttamente al trasporto di merci - e, quando integrate con una struttura portuale, come \"retroporto\".\nAltra intenzione \u00e8 quella di spostare verso la periferia delle citt\u00e0 le dogane per evitare le lunghe file di automezzi fermi in attesa dell'espletamento delle pratiche necessarie."}
{"id": "90837", "revid": "15756", "url": "https://it.wikipedia.org/wiki?curid=90837", "title": "Comune di Parigi (1871)", "text": "La Comune di Parigi (in francese: \"La Commune de Paris\") \u00e8 la forma di organizzazione autogestionaria, di stampo socialista libertario, che assunse la citt\u00e0 di Parigi dal 18 marzo al 28 maggio 1871. \u00c8 considerata la prima grande esperienza di autogoverno della storia contemporanea.\nA seguito delle sconfitte militari sofferte dalla Francia nella guerra franco-prussiana contro la Prussia, il 4 settembre 1870 la popolazione di Parigi impose la proclamazione della Repubblica, contando di ottenere riforme sociali e la prosecuzione della guerra. Quando il governo provvisorio deluse le sue aspettative e l'Assemblea nazionale, eletta l'8 febbraio 1871, impose la pace e minacci\u00f2 il ritorno della monarchia, il 18 marzo 1871 Parigi insorse, cacciando il governo Thiers, che aveva tentato di disarmare la citt\u00e0, e il 26 marzo elesse direttamente il governo cittadino, sopprimendo l'istituto parlamentare.\nLa Comune, che adott\u00f2 a proprio simbolo la bandiera rossa, elimin\u00f2 l'esercito permanente e arm\u00f2 i cittadini, stabil\u00ec l'istruzione laica e gratuita, rese elettivi e revocabili i magistrati e tutti i funzionari, retribu\u00ec i funzionari pubblici e i membri del Consiglio della Comune con salari prossimi a quelli operai, favor\u00ec le associazioni dei lavoratori e inizi\u00f2 l'epurazione degli oppositori, quali i cittadini fedeli al Governo legittimo e i rappresentanti religiosi.\nL'opera della Comune fu interrotta dalla reazione del governo e dell'Assemblea nazionale, stabiliti a Versailles. Iniziati i combattimenti nei primi giorni di aprile, l'esercito comandato da Mac-Mahon pose fine all'esperienza della Comune, entrando a Parigi il 21 maggio e massacrando in una settimana almeno parigini compromessi con la rivolta durante la cosiddetta \"semaine sanglante\", settimana sanguinosa. Seguirono decine di migliaia di condanne e di deportazioni, mentre migliaia di parigini fuggirono all'estero.\nLa caduta del Secondo Impero.\nLa guerra contro la Prussia, dichiarata il 19 luglio 1870, si mise subito male per l'Impero francese. Nei primi di agosto le sue armate furono ripetutamente sconfitte, l'Alsazia e la Lorena invase. L'opinione pubblica cominci\u00f2 ad agitarsi e il 7 agosto Napoleone III eman\u00f2 un proclama, invitando \u00abtutti i buoni cittadini a mantenere l'ordine. Turbarlo, oggi, vuol dire diventare complici dei nostri nemici\u00bb. L'ex prefetto di Parigi Haussmann invoc\u00f2 la necessit\u00e0 dello stato d'assedio, se si voleva \u00absalvare il trono, oggi tanto seriamente minacciato\u00bb, e il 9 agosto l'imperatrice telegraf\u00f2 al marito che \u00abla sommossa \u00e8 ormai quasi in piazza. Entro 48 ore sar\u00f2 tradita dalla paura degli uni e dall'inettitudine degli altri\u00bb.\nQuel giorno si riuniva a palazzo Borbone l'Assemblea nazionale e place de la Concorde era \u00abstracolma di gente, come le strade adiacenti. Ci sono pochi borghesi e molti colletti neri [...] Tutti parlano ormai apertamente contro il governo [...] alcuni uomini, issati su una vettura, arringano la folla. Si levano grida: \"Viva la Repubblica!\" S'intona lo \"Chant du d\u00e9part\" [...] Migliaia di uomini si allineano cantando e avanzano verso il ponte\u00bb.\nI dimostranti non avevano ancora capi che li guidassero: Blanqui era a Bruxelles, Eug\u00e8ne Varlin ad Anversa, Le\u00f3 Frankel in prigione. L'opposizione al bonapartismo eletta all'Assemblea era costituita da repubblicani moderati e invit\u00f2 alla calma. Garnier-Pag\u00e8s parl\u00f2 alla folla, sostenendo che sarebbe stato \u00abcolpevole\u00bb fare una rivoluzione, Jules Ferry \u00abfece appello ai sentimenti patriottici di quella folla impazzita\u00bb - cos\u00ec la defin\u00ec - e Gambetta invit\u00f2 i dimostranti ad andare a casa. Da parte sua, il prefetto di polizia Joseph Marie Pi\u00e9tri, devoto bonapartista, ammise che \u00abla rivoluzione poteva riuscire\u00bb perch\u00e9 quella massa \u00abera composta da elementi del tutto simili a quelli che il 4 settembre riuscirono a vincere\u00bb.\nIl 2 settembre ci fu la disfatta di Sedan e la resa di Napoleone III. I bonapartisti, i monarchici legittimisti e orl\u00e9anisti, e i repubblicani moderati erano divisi sull'assetto istituzionale da costruire per la Francia, ma uniti nel progetto di evitare una rivoluzione democratica o socialista. I repubblicani dell'Assemblea avrebbero voluto la Repubblica, ma temevano che la sua proclamazione \u00abpotesse scatenare la guerra civile e la rivoluzione sociale\u00bb, cos\u00ec tutta l'Assemblea tent\u00f2 la soluzione di un rimpasto di governo, della richiesta della pace e di una \u00abmonarchia pi\u00f9 o meno parlamentare\u00bb.\nLa proclamazione della Repubblica (4 settembre 1870).\nIl 4 settembre una grande folla di popolo invase palazzo Borbone e occup\u00f2 le tribune. Il presidente Eug\u00e8ne Schneider, proprietario delle acciaierie Creusot, fu cacciato dall'Assemblea, il blanquista Ernest Granger si insedi\u00f2 al suo posto e dalle tribune si chiese con forza la proclamazione della Repubblica. Il deputato Favre, per allontanare il popolo dall'Assemblea, temendo che potesse forzare l'emanazione di decreti, dichiar\u00f2 che la Repubblica doveva essere proclamata all'H\u00f4tel de Ville, il municipio di Parigi.\nQui fu ufficialmente istituita la Repubblica, furono sciolti il Senato e l'Assemblea Nazionale e fu formato in fretta un governo di \u00abdifesa nazionale\u00bb: alla testa, anche con l'incarico di comandante militare di Parigi, fu posto il generale Trochu, monarchico e clericale, Jules Favre and\u00f2 agli Esteri, L\u00e9on Gambetta agli Interni, Ernest Picard alle Finanze, Jules Simon all'Istruzione, Adolphe Le Fl\u00f4 alla Guerra, Martin Fourichon alla Marina, Adolphe Cr\u00e9mieux alla Giustizia. Ministri senza portafoglio furono Jules Ferry, Emmanuel Arago, Alexandre Glais-Bizoin, Eug\u00e8ne Pelletan, Louis-Antoine Garnier-Pag\u00e8s e anche il democratico Henri Rochefort, appena liberato dal carcere, fu chiamato al governo.\nIl bonapartismo non esisteva pi\u00f9: Napoleone III era nelle mani dei prussiani, l'imperatrice era fuggita in Inghilterra, il Senato era svanito prima ancora di essere dichiarato sciolto, \u00abgrandi dignitari, alti funzionari, mammalucchi feroci, ministri imperiosi, ciambellani solenni, generali baffuti, tutti [...] si eclissarono pietosamente\u00bb.\nCompito primario del governo di difesa nazionale doveva essere quello di condurre la guerra contro la Prussia, ma pochi, tra i ministri, ne avevano l'intenzione. Trochu non credeva nemmeno possibile difendere Parigi. Egli \u00abriteneva assai pi\u00f9 importante tenere a bada i rossi a Parigi [...] anzich\u00e9 battere i prussiani\u00bb. Se i repubblicani moderati miravano a concludere la pace, ancor pi\u00f9 la desideravano le altre forze conservatrici: \u00abgli orl\u00e9anisti vogliono una repubblica provvisoria, che concluda una pace vergognosa affinch\u00e9 la responsabilit\u00e0 non cada sulla dinastia degli Orl\u00e9ans, che essi restaurerebbero in seguito\u00bb.\nL'organizzazione politica del popolo parigino.\nLe forze popolari, intenzionate a resistere all'invasione e a dare un contenuto rivoluzionario alla nuova situazione politica, cercarono di organizzarsi fin dal 5 settembre. Quella sera si riunirono nella scuola di rue au Maire alcune centinaia di rappresentanti delle sezioni dell'Internazionale, dei sindacati e dei \"club\" rivoluzionari parigini. Diffidando della sincerit\u00e0 dei membri del governo, \u00abindubbiamente capaci di ogni sorta di vigliaccherie, se non fossero stati seriamente sorvegliati\u00bb, fu deciso di istituire in ciascuno dei venti \"arrondissement\" di Parigi un comitato di vigilanza per controllare le azioni delle nuove amministrazioni municipali, \u00abvergognosamente succubi del governo installato all'H\u00f4tel de Ville\u00bb. Ciascun comitato avrebbe delegato quattro suoi membri per costituire un Comitato centrale dei venti rioni parigini, con sede nei locali dell'Internazionale di rue de la Corderie.\nFu votata anche una risoluzione nella quale si dichiarava che il governo non sarebbe stato attaccato, \u00abdata la presente guerra e l'insufficiente preparazione delle masse popolari, ancora male organizzate\u00bb, e si rivendicavano la soppressione della prefettura di polizia e l'organizzazione di una nuova polizia municipale; la revoca di tutti i magistrati; il pieno diritto di associazione e di riunione; la libert\u00e0 di stampa; l'elezione delle amministrazioni municipali; l'annullamento di tutte le condanne comminate durante l'Impero per reati politici.\nL'11 settembre i comitati di vigilanza e il Comitato centrale dei venti rioni erano costituiti. La funzione dei comitati di vigilanza sarebbe dovuta consistere nel controllo degli atti del governo, segnalandone natura ed effetti al Comitato centrale che avrebbe coordinato le azioni da intraprendere contro le eventuali \u00abmacchinazioni reazionarie del governo\u00bb, denunciandole alla popolazione parigina.\nI comitati di vigilanza, composti da qualche decina di membri, venivano eletti nelle assemblee popolari di ciascun \"arrondissement\" e si riunivano generalmente nel municipio del proprio rione. Riflettendo la composizione sociale prevalente del rione, i comitati esprimevano politiche e assumevano iniziative diverse. Quelli del centro della citt\u00e0, come gli \"arrondissement\" Louvre e Borsa, o residenziali come quello di Passy, prevalentemente borghesi, appoggiavano il governo e collaboravano con le sue decisioni, mentre gli \"arrondissement\" popolari, come Saint-Laurent, Popincourt, Gobelins, Montmartre, M\u00e9nilmontant e Belleville, avevano posizioni chiaramente rivoluzionarie.\nPer questo motivo il conte Napol\u00e9on Daru lamentava che i comitati di vigilanza \u00absi erano arrogati il diritto di esercitare una pressione sulle decisioni dei sindaci, ne usurpavano le funzioni, davano ordini, ispezionavano case, facevano arresti e perquisizioni, soprattutto con il pretesto dello spionaggio\u00bb. Una visione, quella del monarchico Daru, molto diversa da quella di Louise Michel, per la quale nei comitati \u00absi raccoglievano persone incontestabilmente devote alla rivoluzione, quasi votate anticipatamente alla morte [...] Tutti arrivavano verso le 5 o le 6, riassumevano il lavoro compiuto durante la giornata, deliberavano quello che si doveva fare l'indomani [...] alle otto, ognuno se ne andava nel suo \"club\" \u00bb.\nI \"club\" costituivano la struttura politica di base della popolazione parigina. Se ne sono contati trentasei in attivit\u00e0 durante la Comune, soprattutto nei quartieri operai. I pochi circoli dei quartieri borghesi chiusero ben presto per mancanza di argomenti e di oratori. I \"club\" avevano la loro sede in vari locali pubblici, dai caff\u00e8-concerto ai teatri, alle scuole e persino nelle chiese. Ciascun \"club\" aveva un proprio programma politico, si partecipava pagando dieci centesimi, si tenevano pubbliche riunioni, si eleggeva mensilmente un ufficio con un presidente e due vice-presidenti. L'ufficio convocava le assemblee fissando gli argomenti e coordinando gli interventi degli oratori, che erano tenuti a rispettare la linea politica del \"club\". Per esempio, il \"club\" di Batignolles aveva per esplicito programma la difesa della Repubblica e la lotta contro la reazione, quello di Clignancourt chiedeva ai suoi aderenti di essere repubblicani, socialisti e rivoluzionari.\nLe ideologie politiche delle forze rivoluzionarie.\nDopo il 4 settembre uscirono dal carcere o tornarono a Parigi dall'esilio molti esponenti politici oppositori del deposto regime. Le idee politiche e sociali dominanti nelle forze rivoluzionarie erano di diverso tipo. In Francia erano molto diffuse le teorie proudhoniane, secondo le quali occorreva conciliare lavoro e capitale. Ogni cittadino doveva essere un produttore di beni, \u00abun uomo libero, un vero signore che agisce per propria iniziativa e sotto la sua personale responsabilit\u00e0, sicuro di ricevere per il proprio prodotto e per i suoi servizi la giusta remunerazione\u00bb.\nUna banca popolare avrebbe elargito credito a basso interesse ai produttori di merci il cui valore sarebbe stato determinato dal tempo di lavoro necessario a produrle. I prodotti sarebbero andati al mercato e i produttori avrebbero ricevuto un numero di buoni equivalenti alle ore lavorate, con i quali avrebbero potuto comperare merci e servizi a loro necessari. In questo modo ciascuno avrebbe ricevuto il giusto compenso per il proprio lavoro e avrebbe acquistato al giusto prezzo i prodotti altrui. Questo, chiamato da Proudhon mutualismo, \u00e8 \u00abun sistema d'equilibrio tra le forze libere, in cui a ogni forza sono assicurati eguali diritti, a condizione che adempia eguali doveri; e a ogni forza \u00e8 data la possibilit\u00e0 di scambiare servizi con servizi corrispondenti\u00bb.\nI proudhoniani erano nemici dello Stato e immaginavano la nazione organizzata in una federazione di citt\u00e0: \u00abogni gruppo etnico, ogni razza, ogni nazionalit\u00e0 ha il pieno dominio del proprio territorio; ogni citt\u00e0, fidandosi della garanzie dei vicini, ha il pieno dominio della zona che entra nel suo raggio d'azione. L'unit\u00e0 non \u00e8 assicurata da leggi, ma soltanto dagli impegni che i diversi gruppi autonomi assumono reciprocamente\u00bb. Ogni comune doveva essere sovrano: \u00abil comune ha diritto all'autogoverno, all'amministrazione, alla riscossione dei tributi, alla disponibilit\u00e0 della sua propriet\u00e0 e delle sue imposte. Ha il diritto di costruire scuole per la sua giovent\u00f9, di nominare gli insegnanti, di avere la sua polizia, i suoi gendarmi e la sua guardia nazionale; di designare i giudici, di avere giornali, di tenere assemblee, di possedere societ\u00e0 private, imprese, banche\u00bb.\nTuttavia i seguaci di Proudhon non costituivano un movimento omogeneo e si divisero al riguardo della posizione da tenere nei confronti della situazione rivoluzionaria venutasi a creare a Parigi: avversari della rivoluzione furono i proudhoniani ortodossi, quali Gustave Chaudey e Henri Tolain, mentre i proudhoniani \u00abdi sinistra\u00bb Augustin Avrial, Charles Beslay, Francis Jourde, Charles Longuet, Beno\u00eet Malon, Louise Michel, Albert Theisz, Eug\u00e8ne Varlin, Auguste Vermorel e altri, divennero attivi dirigenti della Comune. Vicini ai proudhoniani nel rifiuto dello Stato e delle forme organizzate di lotta politica, erano i seguaci di Michail Bakunin, che non avevano per\u00f2 quasi nessun seguito a Parigi.\nRivoluzionari attivi erano i blanquisti. Comunisti, essi ponevano in primo piano la necessit\u00e0 della conquista del potere politico. Per ottenere questo risultato, ritenevano sufficiente l'organizzazione di un piccolo nucleo di risoluti cospiratori, disciplinati ed efficienti che, una volta impadronitisi del potere, avrebbero instaurato un governo dittatoriale, necessario per stroncare ogni opposizione e, insieme, per attirare a s\u00e9 le masse popolari. Le trasformazioni sociali sarebbero avvenute pi\u00f9 tardi: \u00abil comunismo non si realizza con i decreti\u00bb - aveva scritto Blanqui - \u00abma sulla base di decisioni prese volontariamente dalla nazione stessa, e queste decisioni possono avvenire solo sulla base di una larga diffusione dell'istruzione\u00bb. Tutti i blanquisti parteciparono attivamente alla Comune: Casimir Bouis, Fr\u00e9d\u00e9ric Cournet, Gaston Da Costa, \u00c9mile Eudes, Th\u00e9ophile Ferr\u00e9, Gustave Flourens, Ernest Granger, Alphonse Humbert, Victor Jaclard, Eug\u00e8ne Protot, Raoul Rigault, Gustave Tridon, \u00c9douard Vaillant.\nUn'altra importante componente rivoluzionaria, ma non socialista, attiva a Parigi, fu quella dei neo-giacobini. Repubblicani radicali, i loro obiettivi politici erano le libert\u00e0 democratiche, come la laicit\u00e0 della scuola e la libert\u00e0 di stampa. La loro base sociale risiedeva nell'intellettualit\u00e0 della piccola borghesia e il loro modello di riferimento era la Repubblica giacobina espressa dalla Grande Rivoluzione, che del resto esercitava ancora un certo fascino anche negli altri gruppi rivoluzionari. Non a caso i blanquisti Humbert, Vermersch e Vuillaume fondarono il quotidiano \"Le P\u00e8re Duch\u00eane\", richiamandosi al quasi omonimo giornale di H\u00e9bert e il proudhoniano Vermorel pubblic\u00f2 i discorsi di Danton, di Marat, di Robespierre e di Vergniaud. Figure rilevanti di neo-giacobini furono Louis Charles Delescluze, Charles Ferdinand Gambon, Jules Miot e F\u00e9lix Pyat.\nAltri elementi di spicco della rivoluzione parigina furono il garibaldino Amilcare Cipriani, il pittore Gustave Courbet, i marxisti \u00c9lisabeth Dmitrieff, Le\u00f3 Frankel, Prosper-Olivier Lissagaray e Auguste Serraillier, i socialisti Jean-Baptiste Cl\u00e9ment e Nathalie Lemel, gli anarchici Andr\u00e9 L\u00e9o, Gustave Lefran\u00e7ais, Louise Michel ed \u00c9lis\u00e9e Reclus.\nL'assedio di Parigi.\nIl 17 settembre il Comitato centrale pubblic\u00f2 un manifesto programmatico, ampliando e precisando richieste gi\u00e0 avanzate giorni prima. Si chiedeva la soppressione della polizia, che \u00abin tutti i governi monarchici aveva servito la causa dell'asservimento dei cittadini e non la causa della sua difesa\u00bb. Le sue funzioni dovevano essere trasferite ai municipi, che avrebbero eletto funzionari appositi, e i suoi compiti sarebbero stati svolti dalle guardie nazionali. Ogni legge limitativa della libert\u00e0 di stampa, di associazione e di riunione doveva essere abrogata. Stante la situazione di guerra, tutti i cittadini dovevano essere armati, ogni strumento necessario alla difesa requisito, tutti i prodotti alimentari di prima necessit\u00e0 espropriati, pagando i commercianti alla fine della guerra, la distribuzione ai cittadini dei generi alimentari assicurata dai municipi.\nDue giorni dopo 120.000 prussiani - saliranno a 220.000 solo a gennaio - circondarono la capitale. A Parigi si trovavano i 125.000 uomini di due corpi di fanteria, 15.000 tra marinai e artiglieri, 115.000 guardie mobili, 20.000 gendarmi e, dalla fine del mese di settembre, 384.000 guardie nazionali divise in 254 battaglioni. La citt\u00e0 era cinta da un bastione fortificato largo sei metri, profondo dieci e lungo 34 chilometri, percorso da un fossato di quindici metri di larghezza. A intervalli di qualche chilometro si ergevano quindici forti, pi\u00f9 il castello di Vincennes. Parigi disponeva altres\u00ec di artiglierie di media e lunga gittata, di depositi e di fabbriche di armi e di munizioni.\nMalgrado una superiorit\u00e0 di forze che avrebbe permesso di affrontare apertamente il nemico davanti a Parigi, il governo aveva gi\u00e0 deciso di trattare la pace. Thiers era stato mandato in missione diplomatica presso i governi europei, e il ministro degli esteri Jules Favre aveva avuto il 19 settembre, nel castello di Ferri\u00e8res, con il cancelliere Bismarck un incontro durante il quale - disse - non aveva potuto frenare le lacrime. Fu per altro smentito dal segretario di Bismarck, secondo il quale Favre \u00abnon vers\u00f2 una sola lacrima, per quanto si sforzasse di piangere\u00bb. Trochu ripeteva che resistere era solo \u00abun'eroica follia [...] un'impresa disperata tanto dal punto di vista militare che da quello politico\u00bb, il suo capo di Stato maggiore Isidore-Pierre Schmitz sosteneva che \u00abnon ci possiamo difendere; noi siamo decisi a non difenderci\u00bb, il ministro Picard diceva che \u00abogni speranza era una chimera\u00bb, e Cr\u00e9mieux prevedeva che i prussiani sarebbero entrati a Parigi \u00abcome il coltello nel burro\u00bb.\nL'inerzia del governo e dei capi militari rafforz\u00f2 la volont\u00e0 delle forze popolari di ricostituire quella Comune rivoluzionaria che dal 1792 aveva dato un impulso determinante nella lotta sia contro i nemici esterni sia contro gli avversari della rivoluzione. Il 20 settembre un'assemblea di migliaia di persone riunite a Belleville vot\u00f2 una risoluzione che chiedeva la soppressione della prefettura, l'eleggibilit\u00e0 degli ufficiali, l'arresto dei bonapartisti e \u00abl'immediata designazione dei membri della Comune rivoluzionaria da parte dei cittadini dei venti \"arrondissement\" \u00bb.\nPoich\u00e9 il governo continuava a rinviare le elezioni municipali, gi\u00e0 promesse al momento della sua costituzione, si diffuse la decisione di procedere alla organizzazione della Comune senza attendere l'autorizzazione governativa. Il \"club\" di rue d'Arras vot\u00f2 il 24 settembre la risoluzione di \u00abeleggere la Comune di Parigi [...] per salvare la patria e la repubblica\u00bb direttamente nelle assemblee popolari. Il 28 settembre il Comitato centrale dei venti rioni invit\u00f2 la popolazione \u00aba prepararsi ugualmente alle elezioni per la Comune nel pi\u00f9 breve tempo\u00bb e trasmise la risoluzione ai comandanti dei battaglioni della guardia nazionale, e il giorno dopo l'assemblea del X \"arrondissement\" dichiar\u00f2 di voler procedere all'elezione del municipio rionale e della Comune.\nAi primi di ottobre il Comitato centrale lanci\u00f2 un appello alla cittadinanza: \u00abNelle vostre assemblee pubbliche, nei vostri comitati rionali, nei battaglioni della guardia nazionale eleggete immediatamente le persone che ritenete pi\u00f9 degne di essere vostre rappresentanti all'H\u00f4tel de Ville [...] Il popolo parigino ha il dovere e l'obbligo di dirigere da s\u00e9, con la massima attenzione, la liberazione della patria dall'aggressione straniera e la liberazione della repubblica contro ogni pericolo da parte della reazione\u00bb.\nIl 5 ottobre Gustave Flourens fece sfilare 10.000 guardie nazionali di Belleville davanti all'H\u00f4tel de Ville, sede del governo, chiedendo elezioni e una sortita contro gli assedianti. Trochu rispose facendo promesse. L'8 ottobre fu il Comitato centrale a organizzare una manifestazione per ottenere la fissazione a breve della data delle elezioni, ma questa volta solo ottocento persone manifestarono sotto le finestre dell'H\u00f4tel de Ville. Confortato dal successo, il governo dichiar\u00f2 che le elezioni non si potevano tenere, dovendo i cittadini impegnarsi unicamente alla difesa della citt\u00e0.\nIn un successivo appello, il Comitato centrale precisava che la Comune di Parigi non pretendeva di sostituirsi al governo centrale, ma che essa, insieme alle Comuni delle altre citt\u00e0 e al governo stesso, sarebbe stata uno degli organismi dello Stato. Tuttavia il suo programma era ampio e ambizioso, prevedendo il principio della sua completa autonomia; il diritto di revoca e la responsabilit\u00e0 personale dei suoi funzionari; la distribuzione gratuita dei generi alimentari e l'abolizione del pagamento degli affitti durante il periodo di guerra; la persecuzione dei disertori e dei bonapartisti responsabili di illegalit\u00e0, e la pubblicazione dei documenti segreti del passato regime; l'abolizione della prefettura di polizia e il passaggio delle sue funzioni alla Comune; l'istruzione laica, gratuita e obbligatoria per tutti; \u00abla riforma sociale e la soppressione di tutti i monopoli e i privilegi\u00bb.\nIl 28 ottobre, con un colpo di mano, franchi tiratori parigini s'impadronirono di Le Bourget, a nord-est della capitale. Poteva essere l'occasione di una sortita in massa per rompere l'accerchiamento, ma Trochu rifiut\u00f2 di soccorrere i 1.600 soldati che difendevano il villaggio, che il 30 ottobre furono sopraffatti dal ritorno in forze dei prussiani. La condotta di Trochu suscit\u00f2 indignazione, ma una notizia peggiore si diffuse a Parigi: il maresciallo Bazaine aveva capitolato a Metz con tutta l'armata e il governo stava trattando l'armistizio con i prussiani.\nLa giornata del 31 ottobre 1870.\nMentre Thiers stava trattando a Versailles, da un mese il bonapartista Bazaine, che aveva dichiarato di non riconoscere la Repubblica, trattava con i prussiani. Egli calcolava, d'accordo con Bismarck, di far firmare la pace all'imperatrice Eugenia e insieme restaurare l'Impero. Ma l'imperatrice rifiut\u00f2 quell'accordo oneroso che, prevedendo la consegna alla Prussia di territori francesi, l'avrebbe messa in una situazione insostenibile di fronte all'opinione pubblica. Cos\u00ec, adottata la stessa tattica di difesa passiva di Trochu e debilitata la popolazione \u00abcon una carestia coscientemente organizzata\u00bb, Bazaine capitol\u00f2 a Metz liberando altre armate prussiane per l'assedio di Parigi.\nLa mattina del 31 ottobre il Comitato centrale dei venti rioni, riunito a rue de la Corderie, decise di rovesciare il governo, sostituendogli la Comune rivoluzionaria. Una grande folla di cittadini comuni e di guardie nazionali accorse all'H\u00f4tel de Ville, lo invase, mise prima a tacere il sindaco Arago e i ministri, poi li arrest\u00f2. Nella confusione, furono compilate diverse liste di membri di una commissione incaricata di indire le elezioni della Comune e di nominare il nuovo governo. Nel pomeriggio, fu raggiunto l'accordo sui nomi dei designati: Avrial, Blanc, Blanqui, Delescluze, Dorian, Flourens, Hugo, Ledru-Rollin, Milli\u00e8re, Mottu, Pyat, Ranvier, Raspail, Rochefort.\nFurono decise le elezioni municipali per l'indomani, e le elezioni per nominare il governo per il 2 novembre: si stamparono i manifesti firmati dal sindaco Arago e dai ministri Dorian e Schoelcher, che furono affissi nelle strade. Intanto, Arago, Ferry e Trochu riuscirono a dileguarsi, mentre Blanqui emanava l'ordine di occupare la prefettura e i municipi rionali, e veniva costituito un Comitato di salute pubblica, composto da Blanqui, Delescluze, Flourens, Milli\u00e8re e Ranvier. La sera, mentre gran parte della folla e delle Guardie nazionali sgombravano l'H\u00f4tel de Ville, cominciarono ad arrivare forze fedeli al governo. A notte, la situazione si era rovesciata. Liberati gli ultimi ministri, Jules Favre promise che le elezioni si sarebbe tenute e assicur\u00f2 che non ci sarebbero state rappresaglie. Gli insorti ottennero il diritto di allontanarsi indisturbati dall'edificio, che torn\u00f2 nelle mani del governo.\nIl giorno dopo il governo sostitu\u00ec il comandante della guardia nazionale, Fran\u00e7ois Tamisier, che si era dimostrato troppo arrendevole con gli insorti, con il generale Cl\u00e9ment Thomas, il sindaco Arago con Jules Ferry e, mancando alla parola data, procedette all'arresto di quattordici capi rivoluzionari, accusandoli di essere al soldo dei prussiani. Blanqui e Milli\u00e8re riuscirono a nascondersi. Il 3 novembre fu indetto un plebiscito, nel quale si chiedeva se \u00abla popolazione di Parigi mantiene s\u00ec o no i poteri del governo di Difesa nazionale\u00bb ottenendo una schiacciante maggioranza - circa 558.000 contro 62.000 - di voti favorevoli. Le elezioni municipali, tenute il 5 novembre, videro eletti dodici sindaci governativi e otto tra radicali e socialisti, tra i quali Mottu a Popincourt, Clemenceau a Montmartre, Delescluze alle Buttes-Chaumont e Ranvier a Belleville.\nLa resa.\nLa situazione alimentare peggior\u00f2 progressivamente. I prezzi aumentavano e molti prodotti sparirono dal mercato, come la carne bovina. Si vendeva la carne di cavallo, poi fu la volta della carne di gatto, di cane e di topo. A dicembre furono abbattuti gli animali del giardino zoologico, e furono macellati gli elefanti, gli orsi, le antilopi. Furono introdotte le tessere per la carne, e i pi\u00f9 poveri, che avevano bisogno di denaro, le vendevano. Essenziale alimento quotidiano rimaneva il pane, \u00abun impasto nero che torceva gli intestini\u00bb.\nL'inverno 1870-1871 fu particolarmente rigido, e per l'alto costo della legna e del carbone la popolazione smantell\u00f2 palizzate, seg\u00f2 gli alberi dei parchi del Bois de Boulogne, di Vincennes, degli Champs-\u00c9lys\u00e9es, di qualche \"boulevard\", e si rub\u00f2 legname dai depositi e dalle fabbriche. L'erogazione del gas interrotta, razionato il petrolio, le strade di notte erano immerse nel buio pi\u00f9 completo. La situazione sanitaria peggior\u00f2. Prima della guerra la mortalit\u00e0 a Parigi era di 750 decessi a settimana, con l'assedio pass\u00f2 a 1.500 in ottobre e a 4.500 a gennaio, aggravata dai bombardamenti.\nIl 28 novembre il comando militare decise una sortita. La guid\u00f2 il generale Ducrot, che promise: \u00abrientrer\u00f2 a Parigi o morto o vincitore. Potrete vedermi cadere, ma non mi vedrete retrocedere\u00bb. Il 30 novembre, superata la Marna a Nogent, battuti i prussiani, fu conquistata Champigny. Per tutto il 1\u00ba dicembre Ducrot rimase inattivo, nella sorpresa degli stessi nemici che, ottenuti rinforzi, il 2 dicembre passarono alla controffensiva. Nel gelo, senza coperte, tende, ambulanze e rifornimenti, i francesi resistettero un giorno e il 3 dicembre Ducrot ordin\u00f2 la ritirata, lasciando sul terreno 8.000 morti.\nIl 6 dicembre il consiglio dei ministri decise di procedere alla resa in modo graduale, dopo la convocazione dell'Assemblea Nazionale, secondo la proposta di Jules Favre. Una capitolazione immediata sarebbe stata impopolare e pericolosa, perch\u00e9 \u00abla piazza chiede la guerra - disse Trochu - solo i salotti vogliono la pace\u00bb, e il governo sarebbe stato accusato di tradimento. Tali intenzioni erano da tempo richiamate nei giornali di opposizione e nei \"clubs\", che dopo uno sbandamento succeduto al fallimento del 31 ottobre, avevano ripreso l'agitazione e la ricerca di nuove forme di aggregazione.\nA novembre erano state formate l\"Alliance r\u00e9publicaine\" di Ledru-Rollin e Delescluze, la \"Ligue r\u00e9publicaine de la d\u00e9fense \u00e0 outrance\" di Chatelain e Napias-Piquet, l\"Union r\u00e9publicaine\" di Beslay, Gambon e altri proudhoniani e neo-giacobini, e il \"club\" del Comitato centrale dei venti rioni, un'associazione che riuniva tutti i circoli socialisti che appoggiavano il Comitato centrale. Il 26 novembre l'Internazionale e le societ\u00e0 operaie lanciarono un appello per la guerra a oltranza e la difesa della Repubblica, con le consuete rivendicazioni. La novit\u00e0 consisteva nel fatto che esso si rivolgeva anche ai contadini, dichiarando che operai e contadini avevano eguali interessi: \u00abvogliamo che ogni comune, nella libera Francia, abbia la sua autonomia municipale e si amministri da s\u00e9. Noi vogliamo, infine, che la terra sia data ai contadini che la lavorano, le miniere ai minatori che vi lavorano, le fabbriche agli operai che le creano\u00bb.\nGrande risonanza ebbe l\"Affiche rouge\", il \"Manifesto rosso\" firmato il 6 gennaio 1871 da 130 delegati del Comitato centrale. Accusava il governo di non aver fatto il reclutamento generale, di aver lasciato al loro posto i bonapartisti e messo in prigione i repubblicani, di non saper condurre la guerra e di affamare i parigini: \u00abl'unica salvezza del popolo e l'unico mezzo contro la rovina \u00e8 la creazione di un consiglio municipale, o Comune, o comunque lo si voglia chiamare\u00bb.\nIl 10 gennaio il consiglio dei ministri decise un'importante azione militare con l'impiego della Guardia repubblicana. Il generale Cl\u00e9ment-Thomas si dichiar\u00f2 convinto che bastasse mandarla all'attacco perch\u00e9 la Guardia perdesse tutto il suo ardore guerresco e \u00abse nel grande combattimento sotto le mura di Parigi - disse Trochu - moriranno 20-25.000 uomini, Parigi capitoler\u00e0 \u00bb. Come al solito, il 19 gennaio, dopo un iniziale successo nel quale furono conquistati d'assalto il forte di Montretout, Buzenval e Saint-Cloud, le truppe, lasciate senza copertura dell'artiglieria, furono costrette a ripiegare lasciando 4.070 caduti. Alcuni battaglioni, tornando, \u00abgridavano di rabbia. Tutti compresero che la sortita era stata fatta per sacrificarli\u00bb.\nIl 21 gennaio i comitati di vigilanza decisero una manifestazione all'H\u00f4tel de Ville, mentre nella notte un gruppo di Guardie nazionali guidate da Cipriani liber\u00f2 dal carcere di Mazas alcuni degli arrestati per i fatti del 31 ottobre, tra i quali Flourens. Nel pomeriggio del 22 gennaio, quando i battaglioni della Guardia nazionale affollavano place de Gr\u00e8ve, dalle finestre del municipio la guardia mobile inizi\u00f2 a sparare sui dimostranti e la folla si disperse. Rimasero uccise una cinquantina di persone, tra le quali l'internazionalista Th\u00e9odore Sapia.\nSeguirono arresti, la chiusura di tutti i \"club\" e di 17 giornali, tra i quali \"Le Combat\" e \"Le R\u00e9veil\", la proibizione delle assemblee pubbliche. Il 23 gennaio, munito di un lasciapassare, Jules Favre raggiunse Bismarck a Versailles per concordare le condizioni della resa. Fu previsto un primo indennizzo di 200 milioni di franchi, il disarmo dell'esercito, tranne una divisione, la consegna dei fortini di Parigi, le elezioni dell'Assemblea Nazionale entro dieci giorni. L'Assemblea avrebbe poi dovuto approvare il trattato di pace. Bismarck voleva anche il disarmo della Guardia nazionale, ma Favre gli fece presente la difficolt\u00e0 dell'opera: \u00abentrate a Parigi e tentate di disarmarli voi stessi\u00bb. Cos\u00ec, la popolazione parigina si mantenne in armi. L'armistizio fu firmato il 28 gennaio e il giorno dopo i mercati e i negozi di Parigi furono nuovamente pieni di merci.\nL'Assemblea Nazionale, il governo Thiers e il trattato di pace.\nGambetta, il capo della delegazione del governo che agiva a Tours, in vista delle elezioni eman\u00f2 un decreto che stabiliva l'ineleggibilit\u00e0 dei personaggi compromessi con il passato regime, ma Jules Simon lo annull\u00f2. Le elezioni, tenute l'8 febbraio, diedero una netta maggioranza ai rappresentanti monarchici: su 675 deputati, almeno 400 erano orl\u00e9anisti o legittimisti, e 30 bonapartisti, tutti possidenti, funzionari di provincia, ricchi agricoltori e commercianti agiati. Furono chiamati da Gaston Cr\u00e9mieux, con un termine rimasto famoso, \u00abrurali\u00bb, in quanto espressione di una Francia retriva che guardava al passato e che per il presente esigeva la pace a qualunque costo per dedicare ogni energia alla restaurazione della monarchia.\nL'Assemblea, riunita per la prima volta il 13 febbraio a Bordeaux, rifiut\u00f2 di convalidare il mandato di Garibaldi, eletto a Parigi, perch\u00e9 straniero, il 15 febbraio soppresse il soldo delle Guardie nazionali e il 16 scelse Adolphe Thiers, noto orl\u00e9anista, come capo dell'esecutivo. Questi present\u00f2 il suo gabinetto il 19 febbraio: Favre agli Esteri, Picard agli Interni, Simon all'Istruzione, il legittimista Larcy ai Lavori pubblici, l'industriale bonapartista Pouyer-Quertier alle Finanze, l'ammiraglio Louis Pothuau alla Marina e Colonie, il generale Le Fl\u00f4 alla Guerra, gli orl\u00e9anisti Dufaure e Lambrecht rispettivamente alla Giustizia e al Commercio. Il programma del governo era: concludere la pace e sottomettere Parigi.\nIl 21 febbraio Thiers incontr\u00f2 Bismarck a Versailles e il 26 firm\u00f2 i preliminari di pace, che prevedevano la consegna dell'Alsazia e di un terzo della Lorena alla Germania, e l'enorme somma di cinque miliardi di franchi d'indennizzo. Tornato il 28 febbraio a Bordeaux, li sottopose all'Assemblea che li approv\u00f2 il 1\u00ba marzo con 546 voti a favori contro 107 contrari e 23 astenuti. Conclusa la questione della pace con il Trattato di Francoforte, il governo si occup\u00f2 di Parigi. Venne adottata la risoluzione di trasferire l'Assemblea a Versailles, fu abrogata la moratoria del pagamento degli affitti e delle cambiali in scadenza - due misure che colpivano soprattutto operai, artigiani e piccoli commercianti - furono nominati i generali Aurelle de Paladine capo della guardia nazionale e Valentin prefetto di polizia, il cui corpo venne rinforzato. Il 14 marzo lo stesso Thiers, convinto di risolvere in tre giorni il problema di Parigi, stabil\u00ec il suo ufficio nella Prefettura di polizia della capitale.\nIl Comitato centrale della Guardia nazionale.\nA Parigi, per iniziativa del giornalista Pommeroye e del commerciante Courty, in un'assemblea tenuta il 6 febbraio al \"Cirque d'hiver\", fu lanciata l'idea di una Federazione della Guardia nazionale: ogni battaglione avrebbe costituito, con i suoi delegati, un comitato rionale della Guardia e ciascuno di questi comitati rionali avrebbe eletto suoi delegati per formare un Comitato centrale della Guardia nazionale. Il 15 febbraio, riuniti alla sala Vauxhall, i delegati dei venti \"arrondissement\" elessero una commissione provvisoria incaricata di redigere lo statuto della Federazione. La commissione fu composta da 18 membri, uno per rione - il I e il II \"arrondissement\", rioni borghesi, non mandarono rappresentanti - tutti personaggi ancora sconosciuti all'opinione pubblica.\nIl 24 febbraio un'altra assemblea alla Vauxhalle di 2000 delegati vot\u00f2 una mozione dove si dichiarava che la Guardia non avrebbe disarmato. La commissione provvisoria ag\u00ec subito come un organo politico che dirigesse la vita della citt\u00e0: il 28 febbraio fece raggruppare i cannoni della Guardia a Montmartre e a Belleville in previsione dell'entrata dei soldati tedeschi nella capitale e con un manifesto, l\"Affiche noire\", raccomand\u00f2 ai parigini di non manifestare contro le truppe straniere.\nUn'altra assemblea nomin\u00f2 un Comitato esecutivo provvisorio di 31 membri il 3 marzo, lo stesso giorno in cui il governo fece il generale Aurelle de Paladines comandante della Guardia. Considerata questa nomina una provocazione, il 4 marzo fu pubblicamente dichiarato che \u00abil Comitato centrale della Guardia nazionale, nominato da un'assemblea generale di delegati rappresentanti di pi\u00f9 di 200 battaglioni, ha per missione di costituire la Federazione repubblicana della Guardia nazionale perch\u00e9 sia organizzata in modo da proteggere il paese meglio di quanto abbiano fatto finora gli eserciti permanenti, e per difendere con tutti i mezzi la Repubblica minacciata\u00bb.\nEra una sconfessione di fatto dell'autorit\u00e0 del generale Aurelle de Paladines, ribadita esplicitamente nel comunicato del 10 marzo: \u00abNiente pi\u00f9 eserciti permanenti, ma la nazione tutta armata [...] Niente pi\u00f9 oppressione, schiavit\u00f9 o dittatura di sorta, ma la nazione sovrana e cittadini liberi che si governano a loro piacimento\u00bb. Il giorno dopo il generale Vinoy, comandante della piazza militare di Parigi, rispose sospendendo sei giornali - \"La Bouche de fer\", \"La Caricature\", \"Le Cri du Peuple\", \"Le Mot d'ordre\", \"Le P\u00e8re Duch\u00eane\" e \"Le Vengeur\" - il consiglio di guerra della prigione militare di Cherche-Midi condann\u00f2 a morte in contumacia Blanqui e Flourens quali responsabili della giornata del 31 ottobre e Vall\u00e8s ricevette sei mesi di prigione.\nIl 15 marzo, ancora alla Vauxhalle, 1.325 delegati in rappresentanza di 215 battaglioni della Guardia approvarono lo statuto della Federazione ed elessero il Comitato centrale definitivo, composto di 32 membri: Allemane, Andignoux, Arnaud, Arnold, Assi, Babick, Barroud, Bergeret, Billioray, Blanchet, Castioni, Chouteau, Cl\u00e9mence, Duval, Eudes, Faltot, Ferrat, Fougeret, Gauthier, Geresme, Gouhier, Groslard, Josselin, Jourde, Lisbonne, Lucien, Maljournal, Moreau, Mortier, Prud'homme, Ranvier e Varlin. A dimostrare la loro indipendenza dal governo, i delegati offrirono il comando della Guardia a Garibaldi, che tuttavia rifiut\u00f2. D'ora in poi le guardie nazionali si chiameranno soprattutto \"Federati\", riconosceranno sola autorit\u00e0 quella del Comitato centrale e s'impegneranno per la costruzione di una \u00abRepubblica democratica e sociale\u00bb.\nLa giornata del 18 marzo 1871.\nGi\u00e0 l'8 marzo il governo aveva tentato di smobilitare l'artiglieria piazzata a Montmarte e al Luxembourg, e il 16 marzo quella posta in place des Vosges, due tentativi falliti per l'opposizione delle guardie nazionali. Il 18 marzo fu fatto un nuovo tentativo. Alle 3 del mattino truppe regolari comandate dal generale Lecomte occuparono la riva destra della Senna e alcuni distaccamenti salirono la china di Montmartre, dispersero i federati di guardia e cominciarono a trascinare i cannoni posti sul terrapieno della Butte Montmartre.\nFu dato l'allarme: \u00abcominciarono a suonare le campane [...] e i tamburi suonarono a raccolta [...] tutte le strade che portavano all'altura si rimpirono di una folla fremente. I dimostranti erano in maggioranza donne, ma c'erano anche molti bambini\u00bb. Anche Louise Michel, \u00abcon la carabina sotto il mantello\u00bb, corse sulla collina, dove erano saliti i battaglioni del XVIII \"arrondissement\".\nIl generale Lecomte ordin\u00f2 pi\u00f9 volte di sparare, ma non venne ubbidito. Un suo sottufficiale, il sergente dell'88\u00ba reggimento di linea Galdric Verdaguer, ordin\u00f2 di abbassare le armi. Soldati e federati fraternizzarono, Lecomte fu arrestato dai suoi stessi soldati e condotto allo Ch\u00e2teau Rouge, la sede del comando di legione del XVIII rione. Il 128\u00ba battaglione della Guardia recuper\u00f2 i cannoni, una carica dei cacciatori a cavallo fu respinta a place Pigalle, mentre la brigata del generale Paturel ridiscendeva l'altro versante di Montmartre. Finalmente, alle 11, il generale Vinoy diede l'ordine di ritirata.\nNel primo pomeriggio il Comitato centrale diede ordine di occupare i municipi, le caserme, gli edifici governativi, e si cominciarono a costruire le barricate. Quando tre battaglioni della guardia nazionale passarono davanti al ministero degli esteri, dove era in corso una riunione di governo, Thiers e i ministri, presi dal panico, abbandonarono precipitosamente Parigi per Versailles, insieme a generali e funzionari. Nella fretta, non fu comunicato l'ordine a tutte le truppe, e furono \u00abdimenticati\u00bb a Parigi tre reggimenti, sei batterie, la flottiglia delle torpediniere della Senna e molti vagoni blindati.\nUn uomo che stava ispezionando una barricata di rue de Martyr suscit\u00f2 sospetti. Bench\u00e9 in abiti civili, venne riconosciuto: era il generale Cl\u00e9ment Thomas, fino a gennaio comandante della Guardia e uno dei protagonisti della sanguinosa repressione della rivolta del giugno 1848. Venne trascinato dalla folla allo Ch\u00e2teau Rouge e, malgrado l'opposizione di alcuni ufficiali federati, fu condotto nel giardino di rue des Rosiers e ucciso. A quel punto, i soldati dell'88\u00ba reggimento prelevarono anche il generale Lecomte e lo fucilarono.\nNel pomeriggio furono occupate le ultime caserme e la Stamperia nazionale, la sera fu la volta dell'H\u00f4tel de Ville, da dove era fuggito poco prima il sindaco Jules Ferry. Vi fu issata la bandiera rossa e il Comitato centrale della Guardia nazionale vi s'install\u00f2. Non furono invece occupate la Posta centrale, la Banca di Francia e il forte di Mont-Val\u00e9rien, che controllava la strada per Versailles, tutti errori che favoriranno la reazione governativa, come la mancata opposizione alle truppe in ritirata, una responsabilit\u00e0 che grava su Charles Lullier, il nuovo comandante della Guardia nominato dal Comitato centrale.\nL'errore pi\u00f9 grave fu probabilmente quello di non attaccare immediatamente Versailles, come afferma lo stesso generale Vinoy, scrivendo di \u00aberrore gravissimo e irreparabile\u00bb, perch\u00e9 il Comitato centrale non utilizz\u00f2 \u00abtutti i vantaggi inaspettatamente conseguiti. In quel momento tutte le probabilit\u00e0 erano dalla sua parte. Esso avrebbe dovuto tentare l'attacco il giorno seguente\u00bb.\nIn effetti, gli uomini del Comitato centrale non avevano nessun piano militare perch\u00e9 essi stessi erano rimasti sorpresi dall'insurrezione spontanea della popolazione: \u00abessi non l'avevano prevista e non avevano fatto nulla per organizzarla. Solo la disgregazione dell'esercito eccit\u00f2 la loro audacia\u00bb. Seppero per\u00f2 mettersi alla testa dell'insurrezione e ne divennero il punto di riferimento. Dal 19 marzo spett\u00f2 al Comitato centrale della Guardia nazionale dare una nuova forma e un nuovo contenuto al potere politico che il popolo di Parigi si era conquistato.\nDal 18 marzo alla Comune.\nIl Comitato centrale, insediato all'H\u00f4tel de Ville, fiss\u00f2 al 22 marzo le elezioni del Consiglio municipale. La maggioranza dei sindaci dei rioni, rimasta fedele al governo, contest\u00f2 la legittimit\u00e0 dell'insurrezione e delle funzioni che il Comitato aveva assunto, chiedendogli di rimettere a loro il potere della citt\u00e0. Seguirono trattative il cui scopo, riveler\u00e0 Pierre Tirard, il sindaco del II \"arrondissement\", era quello di prendere tempo, impedendo \u00abai federati di andare a Versailles [...] la nostra opposizione diede al governo la possibilit\u00e0 di organizzare la difesa\u00bb.\nUn risultato delle trattative fu quello di spostare, di comune accordo, le elezioni al 26 marzo, mentre venivano organizzate manifestazioni pubbliche contro il Comitato. Un migliaio di persone dei quartieri del centro sfil\u00f2 il 21 marzo da place de l'Op\u00e9ra agli Champs-Elis\u00e9es. Il 22 marzo la manifestazione si ripet\u00e9 e questa volta ci fu una sparatoria a place Vend\u00f4me che fece due morti tra le guardie nazionali e una decina tra i dimostranti, tra i quali il visconte de Molinet. Il 23 marzo i sindaci firmarono un manifesto nel quale annunciavano di aver nominato l'ammiraglio e deputato Jean-Marie Saisset, giunto due giorni prima da Versailles, comandante della Guardia, e il colonnelli Langlois e Schoelcher, entrambi deputati, rispettivamente a capo dello Stato maggiore e dell'artiglieria. Ma essi non riuscirono a raccogliere alcuna forza armata disposta a mettersi ai loro ordini e il 24 marzo l'ammiraglio se ne torn\u00f2 a Versailles.\nIl 24 marzo, un manifesto del Comitato centrale fissava il gi\u00e0 noto programma da realizzare dopo le elezioni: mantenimento delle Repubblica, creazione di un consiglio comunale elettivo, abolizione della prefettura di polizia e dell'esercito permanente, mantenimento dell'ordine affidato alla Guardia nazionale. E poich\u00e9 la Comune era stata proclamata anche a Lione, a Marsiglia, a Tolosa, a Saint-\u00c9tienne, a Limoges e a Narbona, la Comune di Parigi, \u00abunita alle altre libere Comuni della Francia\u00bb, avrebbe discusso \u00abi punti fondamentali del patto che dovr\u00e0 legarle al resto della nazione\u00bb, dovendo rimanere assicurati i diritti e l'autonomia di ciascuna citt\u00e0.\nL'idea era quella di una nazione di citt\u00e0 federate, ognuna delle quali amministrata, senza alcuna ingerenza del governo centrale e dell'Assemblea nazionale, da un'assemblea \u00abche si chiamer\u00e0 municipale o comunale o Comune\u00bb nella quale avrebbero operato le varie commissioni per le finanze, il lavoro, l'istruzione, l'ordine pubblico e cos\u00ec via, essendo tutti i membri del consiglio revocabili e dovendo \u00abrendere conto delle loro azioni ed essere completamente responsabili\u00bb di fronte alla popolazione.\nIn un manifesto del Consiglio federale delle sezioni parigine dell'Internazionale e della Camera federale delle associazioni operaie, pubblicato il 23 marzo, si accennava alle riforme sociali che la Comune avrebbe dovuto attuare. Vi si parlava di eliminare \u00abl'antagonismo delle classi\u00bb e di assicurare \u00abl'uguaglianza sociale\u00bb, attraverso \u00abl'organizzazione del credito\u00bb e la creazione di associazioni che assicurassero ai lavoratori \u00abil frutto completo del loro lavoro\u00bb. Analoghe vaghe formulazioni erano contenute in un appello del Comitato centrale dei venti \"arrondissement\", firmato da Arnaud e Vaillant, in cui si diceva che \u00abla Repubblica doveva instaurare l'armonia degli interessi e non sacrificare gli uni per gli altri\u00bb, e si proponeva l'organizzazione di un sistema creditizio che prima liberasse l'operaio dalla povert\u00e0 e poi \u00ablo portasse rapidamente alla liberazione\u00bb.\nIl sistema elettorale fu modificato e dal collegio rionale uninominale si pass\u00f2 al collegio rionale proporzionale. Ogni rione avrebbe espresso i propri delegati in proporzione al numero dei propri abitanti, un delegato ogni abitanti o frazioni di pi\u00f9 di . Cos\u00ec Passy, che contava abitanti, avrebbe eletto due rappresentanti, Vaugirard, con abitanti, tre rappresentanti, Montmartre, con abitanti, sette rappresentanti. In questo modo, il numero totale dei delegati da eleggere al Consiglio della Comune ammontava a novantatr\u00e9. Ciascun delegato avrebbe dovuto ricevere almeno un ottavo dei voti degli elettori.\nLe elezioni si svolsero senza incidenti: il 26 marzo, su 485.569 elettori iscritti, votarono 229.167 parigini, quasi 100.000 in meno rispetto alle ultime elezioni del 5 novembre 1870. La differenza fu dovuta in parte al numero inferiore di abitanti della capitale a causa dell'elevata mortalit\u00e0 e dell'esodo in provincia verificatosi prima, durante e dopo l'assedio, in parte per un maggiore astensionismo praticato soprattutto nei quartieri borghesi. Nel complesso \u00able elezioni del 26 marzo furono regolari e normali, alle urne si present\u00f2 il maggior numero di elettori possibile nella situazione esistente in quel momento a Parigi e in seno ai partiti\u00bb.\nLa Comune.\nIl 28 marzo, in place H\u00f4tel de Ville gremita di 200.000 parigini, furono resi noti i nomi degli eletti al Consiglio della Comune. Il poeta Catulle Mend\u00e8s era presente e descrisse la scena:\nDue membri del Comitato centrale della Guardia parlarono dal palco eretto di fronte al municipio. Boursier lesse la lista degli eletti, e al canto della \"Marsigliese\" Gabriel Ranvier annunci\u00f2: \u00abLa Comune \u00e8 proclamata, in nome del popolo\u00bb, e dichiar\u00f2 che il Comitato centrale trasferiva da quel momento i suoi poteri al Consiglio della Comune, \u00abil solo potere riconosciuto\u00bb.\nQuella sera stessa il Consiglio si riun\u00ec per la prima volta. Erano 86, perch\u00e9 mancava Blanqui, fatto arrestare da Thiers il 17 marzo a Bretenoux, e perch\u00e9 alcuni consiglieri erano stati eletti in pi\u00f9 di un \"arrondissement\". Fu dichiarata l'incompatibilit\u00e0 tra il mandato della Comune e il mandato dell'Assemblea Nazionale e seguirono le dimissioni dei consiglieri fedeli al governo Thiers poich\u00e9, essendo in netta minoranza, non erano in grado di condizionare l'azione del Consiglio: il primo fu Tirard, seguito da Adam, Barr\u00e9, de Bouteillet, Br\u00e9lay, Ch\u00e9ron, Desmaret, Ferry, Fruneau, Leroy, Loiseau-Pinson, Marmottan, M\u00e9line, Nast, Robinet e Rochard. Mentre il 3 aprile morirono Duval e Flourens, tra il 4 e il 12 aprile si dimisero anche i quattro seguaci di Gambetta, Goupil, Lef\u00e8vre, Parent e Ranc, in dissenso con il decreto sugli ostaggi. Furono tutti sostituiti nelle elezioni complementari tenute il 16 aprile.\nRiguardo alla composizione sociale degli eletti, una trentina erano operai e artigiani, gli altri si dividevano tra professionisti, giornalisti e impiegati. I socialisti, tra blanquisti e proudhoniani, costituivano pi\u00f9 della met\u00e0 del Consiglio, e tra di essi una ventina erano iscritti all'Internazionale. Seguivano una quindicina di giacobini e il resto non aveva una posizione politica definita. Notevole caratteristica era la giovane et\u00e0 dei delegati, in gran parte nati negli anni trenta e quaranta. L'et\u00e0 media dei delegati era di 38 anni e il 25% di essi aveva meno di 30 anni. I pi\u00f9 giovani, Ferr\u00e9 e Rigault, avevano 24 anni.\nIl 29 marzo furono costituite dieci commissioni, corrispondenti ai precedenti ministeri governativi, ma con un numero maggiore di responsabili.\nIl 16 aprile si erano tenute le elezioni complementari per rimpiazzare i consiglieri dimissionari ed erano risultati eletti Andrieu, Arnold, Briosne, Cluseret, Courbet, Anthime Dupont, Durand, Fenouillas, Menotti Garibaldi, Johannard, Lonclas, Longuet, Pillot, Pottier, Rogeard, Serraillier, Sicard, Trinquet, V\u00e9sinier e Viard.\nTra i membri del Consiglio vi era un suddito austriaco, l'ungherese Le\u00f3 Frankel. A questo proposito la Comune, nell'adottare la bandiera rossa e nel sancire l'eleggibilit\u00e0 dei cittadini stranieri e il loro diritto di assumere incarichi di responsabilit\u00e0 politica, dichiar\u00f2 che \u00abla bandiera della Comune era la bandiera della Repubblica mondiale\u00bb e l'appellativo di membro della Comune \u00abera un segno di fiducia pi\u00f9 importante dell'appellativo di cittadino\u00bb.\nI decreti della Comune.\nSui debiti e gli affitti.\nIl 29 marzo fu approvato il decreto che aboliva l'esercito permanente e stabiliva l'armamento di tutto il popolo: \u00abnon possono essere costituite a Parigi o esservi introdotte altre forze armate oltre alla guardia nazionale [...] tutti i cittadini validi fanno parte della guardia nazionale\u00bb.\nDi quel giorno furono altri due decreti che interessavano particolarmente i pi\u00f9 poveri, ma anche la piccola borghesia parigina. Fu sospesa la vendita degli oggetti impegnati nei Monti di piet\u00e0, in attesa di decisioni da prendere sull'attivit\u00e0 delle case di pegno, furono prorogate di tre mesi le richieste di sfratto e fu stabilito che gli affittuari - sia di alloggi che di esercizi commerciali e di botteghe artigiane - fossero esentati dal pagamento della pigione per tre trimestri, a partire dal 1\u00ba ottobre 1870 e fino al 30 giugno 1871.\nLe somme eventualmente gi\u00e0 versate venivano accreditate dal luglio 1871: si tratt\u00f2 pertanto di un'esenzione e non di una moratoria di pagamento, giustificata dal fatto che \u00abil lavoro, l'industria e il commercio hanno sopportato tutti gli oneri della guerra\u00bb ed era \u00abgiusto che anche la propriet\u00e0 sopporti la sua parte di sacrifici\u00bb.\nAnche la sospensione dei sequestri e la dilazione di tre anni accordata per il rimborso dei debiti e delle cambiali scadute - decretate rispettivamente il 12 e il 16 aprile - furono due provvedimenti che andarono nello stesso senso.\nLa questione dei pegni fu ripresa a maggio. Fu promessa l'eliminazione dei Monti di piet\u00e0 \u00absia per l'immoralit\u00e0 del principio che li regge, sia per l'assoluta inefficacia del loro funzionamento economico\u00bb, ma non fu attuata perch\u00e9, come dichiar\u00f2 il commissario alle finanze Francis Jourde, \u00abdistruggere il Monte di piet\u00e0 sarebbe attentare alla propriet\u00e0, ci\u00f2 che non abbiano ancora fatto\u00bb. Cos\u00ec, il 7 maggio furono restituiti gratuitamente i pegni di indumenti, biancheria, mobili, libri e utensili da lavoro che non avessero un valore superiore a 20 franchi.\nIl 1\u00ba aprile fu soppresso il titolo, con le relative funzioni, di comandante in capo delle forze armate, una decisione motivata dalla diffidenza verso chiunque si trovasse a essere il padrone dell'esercito. Il 2 aprile fu fissato lo stipendio massimo dei funzionari a 6.000 franchi annui e il compenso dei membri della Comune fu stabilito in 15 franchi al giorno, equivalente a 5.400 franchi annui, pari al salario di un operaio qualificato.\nCon l'inizio della guerra contro le forze armate del governo Thiers stabilito a Versailles, l'8 aprile fu decretata l'erogazione di una pensione a tutti i feriti, e il 10 aprile agli orfani e alle vedove delle Guardie nazionali cadute in combattimento, senza fare distinzioni tra mogli legittime o \u00abillegittime\u00bb e tra figli legittimi o naturali. Alla fine di aprile fu stabilita la requisizione degli alloggi rimasti vuoti per assegnarli alle famiglie le cui abitazioni erano state danneggiate dai bombardamenti delle truppe di Thiers.\nSulla separazione tra Stato e Chiesa.\nIl 2 aprile fu anche approvato il decreto - pubblicato il 3 aprile - che abrogava il Concordato napoleonico del 1801. Ricordando che \u00abla libert\u00e0 \u00e8 il principio basilare della Repubblica francese\u00bb, che \u00abla libert\u00e0 di coscienza \u00e8 la prima delle libert\u00e0 \u00bb e che \u00abil clero si \u00e8 fatto complice dei crimini della monarchia contro la libert\u00e0 \u00bb, proclamava all'articolo 1 la separazione dello Stato dalla Chiesa, all'articolo 2 la soppressione del bilancio dei culti, e all'articolo 3 stabiliva che \u00abi cosiddetti beni di manomorta - mobili o immobili - appartenenti alle congregazioni religiose\u00bb fossero dichiarati \u00abpropriet\u00e0 nazionale\u00bb.\nTranne le scuole appartenenti alle congregazioni, la confisca dei beni ecclesiastici non fu per\u00f2 attuata. L'articolo 4 del decreto prevedeva la creazione di una commissione per individuare i beni da espropriare, ma ancora il 3 maggio il commissario Cournet lamentava come in proposito non si fosse fatto nulla. Per quanto il culto non venisse proibito n\u00e9 disturbato, molti parroci non si fecero pi\u00f9 vedere nelle chiese, e questo fatto spinse i club rivoluzionari a utilizzarle per le loro riunioni, facendo gridare al \u00absacrilegio\u00bb la stampa schierata contro la Comune. In altre chiese il culto poteva svolgersi la mattina, mentre la sera divenivano locali di riunioni dei club.\nA Parigi vi erano 69 chiese cattoliche. Una dozzina furono chiuse con l'accusa di svolgervi attivit\u00e0 contro-rivoluzionaria, come avvenne per la chiesa di Saint-Pierre, a Montmartre, che fu utilizzata come opificio dove 50 operaie confezionavano uniformi militari. Fu poi adibita a deposito di munizioni, come avvenne anche per Notre-Dame-de-la-Croix e per Saint-Ambroise, mentre quella di Saint-Pierre de Montrouge fu utilizzata come bastione e durante la \"Settimana di sangue\" fu teatro di una battaglia accanita tra federati e versagliesi, che fucilarono tutti i prigionieri.\nSugli ostaggi.\nIl 2 aprile, al termine di uno scontro a Puteaux, i gendarmi di Versailles fucilarono cinque federati prigionieri. Il 3 aprile, a Chatou, il generale Galliffet, che aveva proclamato una \u00abguerra senza quartiere e piet\u00e0 \u00bb, fece fucilare altri tre prigionieri, mentre a Ch\u00e2tillon il generale Vinoy ordin\u00f2 la fucilazione di Duval e di due suoi ufficiali. Per reazione a questi fatti, il 5 aprile, su proposta di Raoul Urbain, il Consiglio vot\u00f2 il cosiddetto decreto sugli ostaggi.\nPremesso che il governo di Versailles si metteva \u00abapertamente sotto i piedi i diritti dell'umanit\u00e0 come pure quelli della guerra\u00bb, il decreto stabiliva che chiunque fosse \u00absospettato di complicit\u00e0 con il governo di Versailles\u00bb venisse \u00abimmediatamente arrestato e imprigionato\u00bb, che un tribunale avrebbe valutato entro 48 ore le accuse, che i trattenuti in carcere per decisione del tribunale sarebbero stati \u00abostaggi del popolo di Parigi\u00bb e che \u00abqualunque esecuzione di un prigioniero di guerra o di un sostenitore del governo regolare della Comune di Parigi\u00bb sarebbe stata \u00abimmediatamente seguita dall'esecuzione di un numero triplo di ostaggi\u00bb.\nIl decreto ebbe l'effetto di sospendere le esecuzioni sommarie dei prigionieri federati, ma per poco tempo. Il 12 aprile uno degli ostaggi, l'arcivescovo di Parigi Georges Darboy, scrisse a Thiers per protestare contro le fucilazioni dei prigionieri federati e per appoggiare la proposta di un suo scambio con Blanqui, incarcerato in Bretagna. La proposta fu respinta, e il 14 maggio Thiers rifiut\u00f2 ancora la proposta di uno scambio di Darboy e di altri 73 ostaggi per il solo Blanqui. Essendo ripresi i massacri dei prigionieri, il 24 maggio l'arcivescovo e altri cinque ostaggi furono fucilati nel carcere della Roquette.\nGli ostaggi fucilati complessivamente dalla Comune furono 85, comprese 15 spie di Versailles. Il governo di Thiers ammise ufficialmente la fucilazione di 17.000 federati, anche se la cifra reale \u00e8 certamente maggiore.\nSul lavoro e la giustizia.\nIl 16 aprile fu approvato il progetto sulle officine inattive presentato dal commissario Avrial. Si affermava che in seguito della \u00abvile fuga\u00bb di alcuni proprietari di officine, erano cessate molte attivit\u00e0 necessarie alla vita della Comune con una grave \u00abminaccia alle risorse vitali degli operai\u00bb. Si dava mandato ai sindacati di individuare, attraverso una commissione d'inchiesta, le officine inattive, di assegnarle a cooperative di operai e di costituire un tribunale arbitrale che definisse la misura degli indennizzi ai proprietari.\nL'importanza del decreto stava nel fatto che esso appariva \u00abun passo effettivo verso la rivoluzione sociale\u00bb. Il 23 aprile l'unione dei meccanici e l'associazione dei metallurgici invitarono le altre corporazioni operaie a nominare propri delegati alla commissione d'inchiesta, mentre davano ai propri delegati il mandato di agire per \u00abporre fine allo sfruttamento dell'uomo da parte dell'uomo\u00bb e per \u00aborganizzare il lavoro mediante associazioni che posseggono collettivamente un capitale inalienabile\u00bb.\nIl 20 aprile la Commissione esecutiva proib\u00ec il lavoro notturno dei fornai, fissandone l'applicazione al 27 aprile. La protesta dei proprietari dei forni provoc\u00f2 una nuova riunione della Commissione che reiter\u00f2 il decreto, definito da Frankel \u00abl'unico veramente socialista fra tutti quelli emanati dalla Comune\u00bb, fissandone l'entrata in vigore al 3 maggio.\nPur commentando favorevolmente il decreto, il giornale \"Le Prol\u00e9taire\" rimprover\u00f2 al Consiglio di non comprendere tutti i lavoratori \u00abin una serie di riforme fondamentali, quali il massimo delle ore lavorative e il minimo salariale\u00bb. In effetti Le\u00f3 Frankel propose due volte l'istituzione della giornata lavorativa di otto ore, ma le proposte non vennero accolte. In compenso, il 27 aprile vennero soppresse per decreto le multe e le trattenute sui salari operai, in quanto \u00abdiminuzione mascherata dei salari [...] spesso imposte con pretesti futili\u00bb, e fu imposta la restituzione delle multe inflitte dal 18 marzo.\nIl 14 aprile fu decretato il divieto di arresto arbitrario e il 18 aprile fu stabilito l'obbligo, in caso di arresto, di redigere un processo-verbale. Il 22 aprile fu approvato il decreto che stabiliva tribunali eguali per tutti, eleggibilit\u00e0 dei giudici, istituzione della corte dei giurati - formata solo da membri della Guardia nazionale - funzione del pubblico ministero affidata al procuratore della Comune e libert\u00e0 di difesa. Il 23 aprile fu soppressa la venalit\u00e0 degli uffici, stabilendo che gli ufficiali giudiziari, i notai, i periti e i cancellieri di tribunale ricevessero unicamente uno stipendio fisso. Essi avrebbero dovuto versare ogni mese alle finanze le somme recuperate in seguito all'esecuzione degli atti, senza pi\u00f9 trattenersi, come avveniva nella vecchia magistratura, una percentuale sulle somme esatte, fonte, questa, di possibili malversazioni.\nIl 4 maggio fu abolito il giuramento politico dei funzionari e il 19 maggio fu stabilita la corte marziale per funzionari e fornitori accusati di corruzione e concussione, prevedendo la pena di morte per i colpevoli.\nIl 10 maggio fu stabilito l'arresto per \u00able donne di dubbi costumi che esercitino il loro vergognoso mestiere sulla pubblica via\u00bb e il 18 maggio fu decretata la chiusura di tutte le case di tolleranza. Il \"Tribun du Peuple\" comment\u00f2 ironicamente che era \u00abtempo che i versagliesi entrino a Parigi e ristabiliscano l'ordine morale, imperiale e borghese sempre pi\u00f9 compromesso\u00bb. In effetti, alla caduta della Comune furono subito riaperte le case di tolleranza.\nSull'istruzione e la cultura.\nFin da marzo era stata avanzata la questione dell'istruzione. La \"Societ\u00e0 per una nuova educazione\" aveva richiesto alla Comune la separazione della scuola dalla Chiesa - nessuna istruzione religiosa e nessun oggetto di culto negli edifici scolastici - e l'istruzione obbligatoria, gratuita e impostata su basi scientifiche. La Comune si era dichiarata d'accordo e dal 21 aprile la Commissione istruzione si occup\u00f2 del problema.\nIl 19 maggio fu emanato il decreto sulla laicit\u00e0 della scuola. Nel suo manifesto del 18 maggio il commissario \u00c9douard Vaillant aveva scritto che \u00abil carattere essenzialmente socialista\u00bb della \u00abrivoluzione comunale\u00bb doveva poggiare su \u00abuna riforma dell'insegnamento che garantisca a ciascuno la vera base dell'eguaglianza sociale, ossia l'istruzione integrale alla quale ogni cittadino ha diritto\u00bb. Il 21 maggio furono raddoppiati gli stipendi dei maestri e a questi furono parificate le retribuzioni delle maestre.\nFurono istituiti due nuovi istituti professionali, di cui uno femminile in rue Dupuytren. Alcuni municipi di rione avevano gi\u00e0 anticipato il decreto del Consiglio. Il III \"arrondissement\" istitu\u00ec un asilo per 94 bambini, laicizz\u00f2 tre scuole dirette da congregazioni religiose e, per realizzare in parte il principio della gratuit\u00e0 dell'istruzione, forn\u00ec gratuitamente i materiali scolastici. Il V \"arrondissement\" rese laica la scuola elementare di rue Rollin, il XVIII \"arrondissement\" quella del faubourg Saint-Martin.\nIl 12 aprile la Commissione esecutiva affid\u00f2 al pittore Gustave Courbet, appena eletto presidente della \"Societ\u00e0 dei pittori\", la riapertura dei musei, rimasti chiusi dal tempo dell'assedio, e l'organizzazione dell'annuale \"Salon\". Il 19 maggio il Consiglio della Comune valut\u00f2 che i governi precedenti avevano \u00abfatto del teatro la scuola di tutti i vizi\u00bb e che ora i teatri dovevano trasformarsi in \u00abscuola di tutte le virt\u00f9 civiche\u00bb, in \u00abun grande istituto d'istruzione\u00bb. Si faceva riferimento alla moda teatrale fiorita sotto il Secondo Impero delle riviste e delle operette fondate sull'erotismo, su ambigui giochi di parole e sulle parodie pi\u00f9 o meno oscene.\nConsiderando che \u00abquando lo Stato si pu\u00f2 considerare un collettivo di individui, \u00e8 suo dovere intervenire nelle questioni della letteratura come nelle questioni dell'insegnamento\u00bb, il 21 maggio fu decretato il trasferimento dei teatri sotto la competenza della commissione istruzione, la soppressione di qualunque sovvenzione e la cessazione del \u00abregime del loro sfruttamento tramite un direttore o una societ\u00e0 \u00bb, sostituendolo con \u00abil regime dell'associazione\u00bb.\nDecreti di guerra.\nCon l'inizio delle ostilit\u00e0 con Versailles furono presi provvedimenti straordinari. Il 2 aprile fu decretata la messa in stato d'accusa dei membri del governo di Versailles, il 5 aprile fu emanato il decreto sugli ostaggi e l'arresto dei complici di Versailles, e il 6 aprile furono disarmate le Guardie nazionali refrattarie. L'11 aprile fu istituito il Consiglio di guerra e stabilito l'obbligo per tutti i cittadini di denunciare le armi detenute.\nIl 12 aprile fu decretata la demolizione della colonna Vend\u00f4me, eretta sotto Napoleone Bonaparte nel 1810, in quanto \u00abun monumento di barbarie, un simbolo di forza bruta e di falsa gloria, un'affermazione del militarismo, una negazione del diritto internazionale, un insulto permanente dei vincitori ai vinti, un attentato perpetuo a uno dei tre grandi principi della Repubblica francese, la Fraternit\u00e0 \u00bb.\nL'abbattimento della colonna era stata proposta dal pittore Gustave Courbet gi\u00e0 nel settembre 1870, quando egli, in qualit\u00e0 di presidente della Commissione artistica per la salvaguardia dei musei nazionali, aveva scritto in proposito al governo di Difesa nazionale, giudicando la colonna Vend\u00f4me \u00abun monumento privo di qualsiasi valore artistico e tendente a perpetuare attraverso la sua espressione le idee di guerra e di conquista esistenti nella dinastia imperiale\u00bb. Il 16 aprile Courbet fu eletto al Consiglio della Comune e sedette nella Commissione istruzione, richiedendo l'applicazione del decreto.\nEra prevista la vendita a 4 franchi al chilo del materiale, stimato in 200 tonnellate. Il pomeriggio del 16 maggio la colonna fu abbattuta. Fu organizzata una cerimonia festosa che inizi\u00f2 al suono della \"Marsigliese\" e si concluse, quando la colonna si abbatt\u00e9 al suolo e la statua di Napoleone rotol\u00f2 lontano, alle note dello \"Chant du D\u00e9part\".\nIl 14 aprile fu creata una commissione d'inchiesta per accertare le responsabilit\u00e0 del governo di Versailles, il 1\u00ba maggio fu istituito il Comitato di Salute pubblica. La proposta, avanzata il 28 aprile da Jules Miot, provoc\u00f2 una spaccatura in seno al Consiglio della Comune e fu approvata con 45 voti a favore contro 23 contrari. Il Comitato fu formato da Arnaud, Melliet, Ranvier, Pyat e G\u00e9rardin. La minoranza dichiar\u00f2 di vedere nell'istituzione del Comitato di Salute pubblica un \u00aboblio dei principi di riforma seria e sociale\u00bb dai quali era uscita la Rivoluzione del 18 marzo, e un \u00abritorno pericoloso o inutile, violento o inoffensivo, a un passato che ci deve istruire, ma che non dobbiamo plagiare\u00bb.\nCreato nella speranza di portare un rimedio a una situazione militare che si faceva sempre pi\u00f9 difficile, il Comitato apport\u00f2 ancora pi\u00f9 confusione, non avendo ben precisato l'ambito delle sue funzioni che si sovrapponevano a quelle della Commissione militare. L'8 maggio G\u00e9rardin, Melliet e Pyat furono sostituiti da Eudes, Gambon e Delescluze, e quest'ultimo, il 10 maggio, da Billioray.\nIl 5 maggio fu decretata la demolizione della cosiddetta cappella espiatoria (eretta durante la Restaurazione in memoria di Luigi XVI e di Maria Antonietta, nel luogo della loro prima sepoltura al cimitero della Madeleine), demolizione che comunque non avverr\u00e0; lo stesso giorno venne ripristinato il calendario rivoluzionario francese, in data 15 fiorile, anno LXXIX; il 10 maggio fu decisa la demolizione della casa di Thiers e il sequestro dei suoi beni. Quest'ultima decisione provoc\u00f2 le dimissioni del delegato alla Banca di Francia Charles Beslay.\nL'amministrazione finanziaria.\nL'amministrazione della citt\u00e0 fu particolarmente scrupolosa. \u00c8 noto il bilancio dei conti del periodo 20 marzo - 30 aprile: a fronte di 26.013.916 franchi di entrate derivanti dalle imposte dirette e indirette, furono spesi 25.138.089 franchi, venti milioni dei quali andarono al bilancio della Commissione militare. Il soldo delle guardie nazionali rappresentava infatti la sola risorsa per loro e per le loro famiglie, complessivamente circa mezzo milione di cittadini.\nLa maggiore fonte di entrata, circa 13 milioni di franchi, derivava dall'imposta comunale sui beni di consumo, che continu\u00f2 cos\u00ec a gravare sui ceti pi\u00f9 poveri. Non furono imposte tasse o contributi straordinari sui redditi delle classi abbienti. La riforma fiscale, pur rientrando nei programmi della Comune, non fu attuata, sia per mancanza di tempo, sia per l'obbiettiva difficolt\u00e0 di operare in una situazione di guerra, sia per la mancata disponibilit\u00e0 di somme di riserva.\nA questo scopo sarebbe stato necessario assumere il controllo della Banca di Francia, ma il Consiglio della Comune rifiut\u00f2 decisamente di prendere una tale iniziativa: \u00abtutte le insurrezioni serie si sono impadronite sin dall'inizio del nerbo del nemico, la cassa. La Comune \u00e8 la sola che si sia rifiutata di farlo. Essa abol\u00ec il bilancio del ministero dei culti, che si trovava a Versailles, e rimase in estasi davanti alla cassa dell'alta borghesia che aveva in mano\u00bb. Il controllo della Banca avrebbe avuto una particolare importanza sia economica che politica, perch\u00e9 avrebbe anche rappresentato un ostaggio che avrebbe fatto esitare Versailles a lanciarsi alla conquista di Parigi.\nDelegato della Comune alla Banca di Francia fu il proudhoniano Charles Beslay, che intrattenne ottimi rapporti con il vice-governatore Alexandre de Ploeuc, sostituto del governatore Gustave Rouland, rifugiato a Versailles. La tattica di Ploeuc, che seguiva le istruzioni di Thiers, consistette nel non opporsi alle richieste di prestiti della Comune, ma ritardandoli e frazionandoli. In totale, furono concessi alla Comune 20.240.000 franchi, a fronte dei 257.637.000 franchi concessi nello stesso periodo al governo di Versailles e destinati alla lotta contro la stessa Comune.\nL\"Unione delle donne\".\nL'11 aprile apparve sul \"Journal officiel\" un \"Appello alle cittadine di Parigi\", redatto l'8 aprile e firmato \u00abUn gruppo di cittadine\u00bb, nel quale, preso atto che la guerra con le forze di Versailles era iniziata e che bisognava \u00abvincere o morire\u00bb, si tracciavano le linee di un programma rivolto espressamente alle donne: \u00abNiente doveri senza diritti, niente diritti senza doveri. Vogliamo il lavoro, ma per conservarne il prodotto. Non pi\u00f9 sfruttatori n\u00e9 padroni. Lavoro e benessere per tutti. Autogoverno del popolo [...] ] \u00bb. S'invitavano infine le cittadine parigine a riunirsi quella sera al Grand Caf\u00e9 de la Nation in rue du Temple 79.\nQui fu fondata l\"Union des Femmes pour la D\u00e9fense de Paris et les soins aux bless\u00e9s\" - Unione delle donne per la difesa di Parigi e le cure ai feriti - e fu scelto un Consiglio provvisorio composto da \u00c9lisabeth Dmitrieff, una russa di origini aristocratiche, iscritta all'Internazionale e in contatto con Marx, e da sette operaie: No\u00e9mie Colleville, Aim\u00e9e e C\u00e9line Delvainquier, Sophie Graix, Jos\u00e9phine Prat, Ad\u00e9la\u00efde Valentin e una signora Marquant. Quest'associazione assorb\u00ec una precedente \"Unione delle donne\" fondata da Jules Allix, e apr\u00ec proprie sezioni nei diversi rioni di Parigi.\nIn maggio fu costituito il Comitato centrale dell'Unione e la sua Commissione esecutiva, formata da Aline Jacquier, Agla\u00e9 Janny, Blanche Lefebvre, Nathalie Lemel, Marie Leloup, dalla Dmitrieff e dalla signora Collin. L'Unione intendeva organizzare mense, procurare infermiere e ambulanze, trovare vestiario, e collaborare con le commissioni governative per la creazione di lavoro femminile. La Commissione lavoro e scambio, su proposta dell'Unione delle donne, decise di creare aziende cooperative affidandone l'organizzazione all'Unione.\nIl 18 maggio l'Unione, in accordo con la Commissione lavoro e scambio della Comune, invit\u00f2 le operaie di Parigi a riunirsi per costituire camere sindacali di ciascuna corporazione di lavoro, per dare poi origine alla Camera federale di tutte le lavoratrici. Una successiva riunione fu convocata il 21 maggio: quel giorno l'esercito di Versailles entr\u00f2 a Parigi e tutti, comprese le donne dell'Unione, corsero alle barricate.\nLa guerra contro Versailles.\nParigi si trovava ancora accerchiata da oriente e in parte da nord dall'esercito tedesco, che manteneva una formale neutralit\u00e0 dal giorno dell'armistizio. A sud la difesa era assicurata dal controllo dei cinque forti di Issy, Vanves, Montrouge, Bic\u00eatre e Ivry. Il punto debole era nel fronte occidentale, ove il solo forte esistente, quello di Mont-Val\u00e9rien, era nelle mani dei versagliesi e controllava il ponte di Neuilly, l'unico passaggio sulla Senna rimasto intatto. Su questa riva sinistra del fiume i federati tenevano poche posizioni: Courbevoie e Puteaux, davanti al ponte di Neuilly, e poi Suresnes, Colombes e Asni\u00e8res.\nLa mattina del 2 aprile 10.000 uomini di Versailles, comandati dal generale Vinoy e appoggiati dall'artiglieria, attaccarono di sorpresa i federati conquistando Courbevoie. La sera si ritirarono di fronte alla reazione della Guardia nazionale, ma l'attacco turb\u00f2 Parigi e tre comandanti della Guardia, Jules Bergeret, \u00c9mile Victor Duval ed \u00c9mile Eudes, senza consultare il Consiglio della Comune, il 3 aprile decisero di passare all'offensiva in direzione Versailles. Una colonna centrale, guidata da Eudes puntava direttamente a Versailles attraverso Issy e Viroflay, quella di Duval a sud, attraverso Ch\u00e2tillon e V\u00e9lizy, e due colonne al comando di Bergeret e Flourens avrebbero puntato a nord riunendosi a Rueil. In tutto, 35.000 uomini senza cavalleria e con scarsa artiglieria.\nAll'alba del 3 aprile i federati avanzarono con successo. Bergeret prese Rueil, arrivando a mezza via da Versailles, ma la violenta reazione dell'artiglieria di Vinoy lo costrinse alla ritirata fino al ponte di Neuilly. Flourens, che aveva coperto la sua ritirata, si ritrov\u00f2 solo con il suo reparto e a Chatou fu fatto prigioniero e ucciso da un gendarme. Duval aveva preso Ch\u00e2tillon e poi Villacoublay, a sei chilometri da Versailles, ma la mancanza d'artiglieria lo costrinse a retrocedere ancora a Ch\u00e2tillon dove, accerchiato, si arrese. Vinoy lo fece fucilare insieme ai suoi ufficiali. La colonna di Eudes giunse fino a Val-Fleury, ma dopo le sconfitte di Bergeret e Flourens dovette ripiegare su Parigi.\nDiverse furono le conseguenze di quella giornata. Cluseret, nominato dal Consiglio della Comune delegato alla Commissione militare, fece arrestare Bergeret e affid\u00f2 al polacco Jaroslaw Dombrowski il comando della piazza di Parigi. Non ritenendo le Guardie nazionali addestrate al combattimento in campo aperto, venne adottata una strategia di difesa passiva e per impedire le esecuzioni dei prigionieri ordinate dai capi di Versailles, fu emanato il decreto sugli ostaggi.\nL'organizzazione dell'esercito di Versailles proseguiva rapidamente. L'11 aprile era costituito da tre corpi d'armata. Il primo, comandato dal generale Ladmirault, occupava Villeneuve e Nanterre e fronteggiava Neuilly; il secondo, comandato dal generale Cissey, occupava Ch\u00e2tillon e Villecoublay; il terzo, al comando di Vinoy, teneva Meudon, S\u00e8vres e Saint-Cloud. Alla fine di aprile, dopo che Thiers ottenne da Bismarck il rimpatrio dei prigionieri di guerra e il permesso del loro impiego, furono costituiti altri due corpi d'armata, il quarto, comandato da Barail, che occupava Verri\u00e8res e Longjumeau, e il quinto, al comando del generale Clinchant, che fronteggiava Passy.\nComplessivamente, Versailles schierava intorno a Parigi circa 700 pezzi d'artiglieria e 100.000 soldati di fronte ai quali la Comune opponeva 341 cannoni e 50.000 uomini divisi nelle tre armate al comando di Dombrowski, La C\u00e9cilia e Wroblewski.\nIl 7 aprile i versagliesi occuparono il ponte di Neuilly. Dombrowski reag\u00ec a nord, prendendo Colombes e Asni\u00e8res, ma dopo lunghi combattimenti, il 19 aprile dovette abbandonare le posizioni. Il 20 aprile le truppe di Versailles controllavano tutta la riva sinistra della Senna. Dal 25 aprile bombardarono a sud i forti di Vanves e di Issy, che fu abbandonato e ripreso il 30 aprile dai federati. Quel giorno, per la sua \u00abindolenza e indecisione\u00bb, il Consiglio decise l'arresto di Cluseret e la sua sostituzione con il colonnello Louis Rossel.\nL'aggravarsi della situazione militare convinse la maggioranza del Consiglio a creare una nuova struttura, un Comitato di Salute pubblica composto da Arnaud, Charles G\u00e9rardin, Melliet, Pyat e Ranvier, che tuttavia non fu in grado di mutare il corso delle operazioni. Nella notte del 3 maggio, i versagliesi penetrarono di sorpresa nel forte di Moulin Saquet, forse grazie al tradimento del comandante del 55\u00ba battaglione. Il 5 maggio occuparono Clamart, il 9 maggio il forte di Issy, il 13 maggio il forte di Vanves.\nLa crisi provoc\u00f2 il 9 maggio le dimissioni di Rossel e un rimpasto nel Comitato di Salute pubblica: G\u00e9rardin, Melliet e Pyat furono sostituiti da Delescluze, Eudes e Gambon. Il 10 maggio venne firmata la pace con la Germania, e il 21 maggio Thiers assicur\u00f2 Bismarck che \u00abl'ordine sociale sar\u00e0 ristabilito nel corso della settimana\u00bb. Quel pomeriggio una spia, un certo Jules Ducatel, segnal\u00f2 agli assedianti che il settore di Saint-Cloud era senza difese e i primi distaccamenti del 37\u00ba reggimento di Versailles entrarono a Parigi.\nLa \u00absettimana di sangue\u00bb (21-28 maggio).\nLe truppe al comando dei generali Douay e de Cissey occuparono lo spazio tra le fortificazioni e la ferrovia. Dombrowski apprese la notizia alle 16 e telegraf\u00f2 al Consiglio, chiedendo rinforzi. Solo alle 19 il Consiglio che, presieduto da Vall\u00e8s, stava giudicando Cluseret, venne informato dell'invasione: \u00abmi sembr\u00f2 che tutto il mio sangue scendesse a terra - scrive Vall\u00e8s nelle sue memorie - e che gli occhi mi divenissero pi\u00f9 chiari e grandi nella faccia pallida\u00bb. Si decise di mandare assolto Cluseret e di affidare i compiti della difesa al Comitato di Salute pubblica.\nMentre Dombrowski non riceveva nessun rinforzo, il Comitato mand\u00f2 Assi in ricognizione a Passy. Nella notte, vide dei federati ammassati lungo i muri di rue Beethoven. Avvicinatosi, si accorse che erano tutti morti, fucilati dai soldati di Versailles. Era ricominciato il massacro dei prigionieri e dei sospetti.\nIl 22 maggio i versagliesi presero il controllo delle porte di Auteuil, di Passy, di S\u00e8vres e di Versailles, e il XV e XVI \"arrondissement\". Batterie di cannoni bombardavano Parigi dalla collina di Chaillot. Delescluze chiam\u00f2 la cittadinanza alle armi con un manifesto: \u00abSi tratta di vincere o cadere nelle mani senza piet\u00e0 dei reazionari e dei clericali di Versailles, di questi miserabili che hanno venduto la Francia ai Prussiani e che ci fanno pagare il prezzo dei loro tradimenti\u00bb.\nUna ventina di membri del Consiglio si riunirono per l'ultima volta all'H\u00f4tel de Ville, decidendo di rientrare nei propri quartieri per combattere e dare l'esempio. Nelle strade si elevavano ovunque barricate - se ne contarono almeno 164 - dove erano attivi anche donne e bambini. I versagliesi, ormai in numero di 130.000, avanzavano lentamente: violenti combattimenti si segnalarono nel quartiere delle Batignolles, a nord, dove i tedeschi avevano permesso alla divisione del generale Montaudon di attraversare le loro linee, prendendo alle spalle i difensori. Caddero l'Eliseo, la stazione Saint-Lazare e l'\u00c9cole militaire, e vennero investite la Concorde, la montagne Sainte-Genevi\u00e8ve e la Butte-aux-Cailles, nel XIII \"arrondissement\", sedici federati fatti prigionieri in rue du Bac furono fucilati, mentre Thiers dichiarava all'Assemblea che \u00abl'espiazione sar\u00e0 completa\u00bb.\nIl 23 maggio il Comitato di Salute pubblica fece affiggere sulle strade un appello ai soldati di Versailles: \u00ab [...] Come noi, voi siete dei proletari; come noi, voi avete interesse a non lasciare pi\u00f9 ai congiurati monarchici il diritto di bere il vostro sangue, come essi bevono i nostri sudori [...] Venite con noi, fratelli, le nostre braccia sono aperte\u00bb. Anche il Consiglio della Comune pubblic\u00f2 un appello alla fraternizzazione, ma l'esercito di Versailles continu\u00f2 l'avanzata.\nLa caduta di Montmartre, avvenuta senza quasi opporre resistenza, provoc\u00f2 scoraggiamento tra i federati. Dombrowski si fece uccidere in rue Myrha, vennero perdute l'Op\u00e9ra e la Concorde, mentre centinaia di parigini furono fucilati al parc Monceau, altri trecento alla Madeleine, 37 in rue Lepic, 49 in rue des Rosiers, dove erano stati fucilati i generali Lecomte e Thomas: tra di essi, tre donne e quattro bambini. Per ritorsione, il procuratore della Comune Raoul Rigault fece fucilare nella prigione di Sainte-P\u00e9lagie Gustave Chaudey e tre gendarmi detenuti dal 18 marzo.\nParigi bruciava. L'aria era piena di un odore acre di fumo, il cielo notturno era tutto illuminato di un bagliore rosso. Le artiglierie versagliesi, caricate a \"boulets rouges\", i proiettili a petrolio, provocarono incendi al Campo di Marte, al ministero delle Finanze, alla Concorde, a palazzo Borbone, al Palazzo del Lussemburgo. A loro volta, i federati in ritirata incendiarono l'ala destra di rue Royale, le Tuileries, la Corte dei conti, il Consiglio di Stato, il palazzo della Legion d'onore, l'H\u00f4tel de Ville e la prefettura di polizia. Nei giorni successivi andarono a fuoco il teatro di Porte-Saint-Martin, dei D\u00e9lassements comiques e il Lirico, il municipio del XII \"arrondissement\", i magazzini della Villette, le manifatture Gobelins, e circa duecento case di abitazione. Pi\u00f9 di tra volumi e documenti finirono in fumo.\nLa stampa e il governo di Versailles attribu\u00ec ogni responsabilit\u00e0 degli incendi ai federati e fu creata la leggenda delle \"p\u00e9troleuses\", smentita del resto da un nemico della Comune, il giornalista Maxime Du Camp. Questa leggenda, scrive Lissagaray, \u00abcost\u00f2 la vita a centinaia di donne accusate di gettare petrolio nelle cantine: ogni donna mal vestita che porti un recipiente per il latte, una boccetta, una bottiglia vuota, pu\u00f2 essere un'incendiaria. Trascinata in brandelli nel muro pi\u00f9 vicino, viene finita a revolverate\u00bb.\nLa mattina del 24 maggio la Commissione militare e il Comitato di Salute pubblica si trasferirono nel municipio dell'XI \"arrondissement\", mentre i versagliesi catturarono le cannoniere ormeggiate nella Senna e proseguirono l'occupazione del quartiere del Louvre, della Banca di Francia e della Borsa, facendo saltare in aria la polveriera del Luxembourg. Superate le barricate di rue Soufflot e di rue Gay-Lussac, nel V \"arrondissement\", i versagliesi raggiunsero il Pantheon e vi massacrarono centinaia di federati e di sospetti. Per rappresaglia, Th\u00e9ophile Ferr\u00e9 firm\u00f2 il decreto di esecuzione di sei ostaggi e alle sette di sera l'arcivescovo Darboy, l'abb\u00e9 Deguerry, il presidente della Cassazione Bonjean e tre gesuiti vennero fucilati alla Roquette.\nIl 25 maggio i federati, al comando di Wroblewski, dovettero abbandonare la Butte-aux-Cailles e ritirarsi verso la Bastiglia. Tutta la riva sinistra era nelle mani dei versagliesi che attaccarono il Marais e i dintorni di place du Ch\u00e2teau-d'Eau dove la resistenza dei federati era guidata da Paul Brunel, che venne ferito come Lisbonne e Vermorel. La sera, Delescluze si espose volontariamente sulla barricata di boulevard Voltaire per trovarvi la morte. Nei quartieri occupati, per fucilare i prigionieri, troppo numerosi, i versagliesi usarono le mitragliatrici.\nIl 26 maggio il Consiglio della Comune e il Comitato di Salute pubblica non esistevano pi\u00f9: tutti i poteri furono affidati da Varlin al Comitato centrale della Guardia nazionale, che aveva sede in rue Haxo. I quartieri della Bastiglia e della Villette resistettero per tutto il giorno, poi i difensori ripiegarono a Belleville, l'ultimo bastione rimasto ai federati, che sparavano sui versagliesi con i cannoni piazzati sulle Buttes-Chaumont e nel cimitero di P\u00e8re-Lachaise. Appresa la fucilazione di Milli\u00e8re al Panth\u00e8on, e l'esecuzione dei feriti ricoverati negli ospedali e nelle ambulanze, una folla inferocita s'impadron\u00ec di 50 ostaggi - 11 preti, 35 gendarmi e 4 spie - e li massacr\u00f2 in rue Haxo, malgrado l'opposizione di Varlin.\nIl 27 maggio i versagliesi diedero l'assalto a Belleville. I combattimenti si concentrarono nel cimitero di P\u00e8re-Lachaise, dove i federati avevano piazzato due batterie di cannoni, una davanti alla tomba del duca di Morny e l'altra ai piedi della piramide della tomba di F\u00e9lix de Beaujour. Distrutta la grande porta a cannonate, provocate altre brecce nel muro di cinta, i versagliesi penetrarono nel cimitero, dove si combatt\u00e9 fino a notte avanzata. L'ultima resistenza fu all'arma bianca, tra le tombe di Charles Nodier e di \u00c9mile Souvestre, davanti al monumento a Balzac. I feriti vennero finiti con un colpo di grazia e i 147 prigionieri fucilati contro il muro che porta ora il nome di muro dei Federati. Per ordine di Mac-Mahon, per tutta la notte piovvero su Belleville proiettili incendiari.\nDomenica 28 maggio i versagliesi attaccarono l'ultimo ridotto formato da boulevard de Belleville, rue du Faubourg du Temple, rue des Trois Bornes e rue des Trois Couronnes. L'ultimo cannone federato tacque a mezzogiorno a rue de Belleville, nel pomeriggio l'ultimo colpo di fucile fu sparato dalla barricata di rue Ramponneau. La Comune era caduta e il maresciallo Mac-Mahon lanci\u00f2 il messaggio: \u00abParigi \u00e8 stata liberata! La battaglia \u00e8 finita oggi; l'ordine, il lavoro, la sicurezza stanno per essere restaurati\u00bb, e Thiers telegraf\u00f2 ai prefetti: \u00abIl suolo \u00e8 disseminato dei loro cadaveri. Questo spettacolo spaventoso servir\u00e0 di lezione\u00bb.\nNon solo il suolo. Sulla Senna \u00abuna lunga scia di sangue segue il filo dell'acqua e passa sotto il secondo arco delle Tuileries. Questa scia di sangue non s'interrompe mai\u00bb. Nella prigione della Roquette in questo solo giorno furono uccisi 1.900 federati, in quella di Mazas oltre 400 che vennero gettati in un pozzo del Cimitero di Bercy. Colonne di prigionieri e di sospetti furono avviate a Versailles. Lungo il percorso, il generale Galliffet li ispezion\u00f2. Fatti uscire dalle fila i pi\u00f9 anziani, disse loro: \u00abvoi avete visto il giugno 1848, perci\u00f2 siete ancora pi\u00f9 colpevoli degli altri\u00bb e li fece fucilare. Caddero 83 uomini e 12 donne.\nLa repressione.\nIl massacro continu\u00f2 nei giorni successivi alla caduta della Comune. Il 29 maggio capitol\u00f2 il forte di Vincennes e il comandante Faltot e otto ufficiali vennero fucilati nel fossato. Mentre nei giardini del Luxembourg e nella prigione della Roquette si continuava a fucilare, nella caserma Lobau le mitragliatrici uccisero altri 3.000 parigini: i cadaveri furono scaricati nella piazza Saint-Jacques, dove una parte venne sommariamente sepolta, un'altra parte bruciata e il resto prelevato dalle carrette funerarie. Al P\u00e8re Lachaise i prigionieri furono condotti a gruppi di centinaia e allineati a ridosso di una lunga e profonda fossa scavata davanti al muro che aveva visto cadere gli ultimi difensori della Comune. Le mitrigliatrici aprirono il fuoco e, morti o feriti, i federati rotolarono nella fossa e vennero ricoperti di calce viva.\nNon esiste un calcolo preciso delle vittime della repressione. Le cifre ufficiali del governo ne sottostimarono il numero a 17.000. Per Chastenet e Rougerie furono 20.000, per Lissagaray e Lev\u00eaque 23.000, per Bourgin 25.000, per Pelletan e Kergentsev 30.000, per Z\u00e9va\u00e8s 35.000. Fu il massacro pi\u00f9 sanguinoso della storia della Francia dopo quelli perpetrati nella Vandea: la strage della notte di san Bartolomeo fece alcune migliaia di vittime, durante tutta la Rivoluzione francese furono giustiziate a Parigi circa 4.000 persone e in tutta la Francia non pi\u00f9 di 12.000 secondo Kergentsev mentre Donald Greer, ripreso da quasi tutti gli storici moderni della Rivoluzione e basato sulle sentenze di condanne a morte emesse in Francia nel periodo del Terrore, calcola in 16.594 sentenze di condanne a morte emesse ed eseguite dal Tribunale rivoluzionario e da altre corti di giustizia rivoluzionaria per un totale di circa 17.000 morti attraverso la ghigliottina. A questi vanno aggiunte le vittime delle numerose esecuzioni senza sentenza, soprattutto nel corso delle repressioni di Lione e Tolone, e le vittime di guerra, che porterebbe il totale a 35/40.000 morti.\nIl timore di epidemie, la stanchezza dei soldati, il rischio di disgustare anche l'opinione pubblica favorevole alla repressione e la necessit\u00e0 di darle una parvenza di legittimit\u00e0 convinsero infine il governo ad arrestare il massacro indiscriminato dei prigionieri. La citt\u00e0, mantenuta in stato d'assedio, venne divisa, come al tempo dell'Impero, in quattro settori militari, ciascuno amministrato da un Consiglio di guerra e, dal 7 agosto, vennero formati altri 22 Consigli di guerra che sedettero in varie localit\u00e0 della cintura parigina. Il 7 giugno 1871 veniva arrestato il pittore Gustave Courbet con l'accusa di \u00abessersi [\u2026] reso complice, abusando della sua autorit\u00e0\u00bb dello smantellamento della colonna Vend\u00f4me, e venne condannato a sei mesi di carcere (alla prigione di Sainte-P\u00e9lagie) e a una multa di cinquecento franchi, cui si aggiunsero 6850 franchi di spese penali; durante la detenzione esegu\u00ec una significativa serie di nature morte. La pena pecuniaria, gi\u00e0 ingente, divenne ancora pi\u00f9 esorbitante quando Courbet, a seguito di un nuovo processo nel 1873, venne sanzionato per un totale di 323\u00a0091 franchi e 68 centesimi, pagabile a rate, cos\u00ec da rimborsare le spese di ricostruzione della colonna Vend\u00f4me. Per evitare di pagare l'ingentissima ammenda e di finire nuovamente incarcerato (era gi\u00e0 stato escluso dal Salon del 1872), Courbet lascer\u00e0 l'anno dopo la Francia e si rifuger\u00e0 in Svizzera, con l'intento di soggiornarvi fino a quando la situazione in patria non si sarebbe mitigata, ma vi morir\u00e0 in esilio il 31 dicembre 1877.\nI prigionieri che, grazie anche a ben 399.823 delazioni quasi tutte anonime, ammontavano a 38.578, di cui 1.054 donne e 615 minorenni, furono avviati a Versailles e ammassati nell'Orangerie del castello, nelle cantine delle scuderie, nel campo militare di Satory e nei maneggi di Saint-Cyr. Ventimila di essi furono poi trasferiti nelle stive di galleggianti e ottomila nelle isole della costa atlantica. In pochi mesi ne morirono 967 di stenti e di violenze.\nUn migliaio di essi furono subito riconosciuti estranei alle vicende e liberati. I restanti 36.309, in grande maggioranza operai e artigiani, furono deferiti davanti ai ventisei Consigli di guerra che emisero 13.440 condanne, 3.313 delle quali in contumacia. Le condanne a morte furono 270 e ne furono eseguite 28.\nNell'ottobre del 1871 fu fucilato il soldato Edouard Paquis; il 28 novembre furono fucilati Th\u00e9ophile Ferr\u00e9, Louis Rossel e il sergente Bourgeois; il 30 novembre Gaston Cr\u00e9mieux; il 22 febbraio 1872 Armand Herpin-Lacroix, Charles-Marie Lagrange e Galdric Verdaguer; il 19 marzo Gustave Pr\u00e9au de Vedel; il 30 aprile Gustave Genton; il 25 maggio Jean-Baptiste S\u00e9rizier, Etienne Boudin e Isidore Boin; il 6 luglio Adolphe Baudoin e Jean Rouilhac; il 24 luglio Jean-Baptiste Fran\u00e7ois, Charles Aubry, Louis Dalivous, \u00c9mile Saint-Omer e due soldati sconosciuti; l'8 settembre Joseph Lolive, L\u00e9on Denivelle e Henri Deschamps; il 22 gennaio 1873 Jean Philippe Fenouillas, Victor B\u00e9not e Louis Decamps; il 6 giugno 1874 il soldato Bonnard.\nLe condanne ai lavori forzati furono 410, alla deportazione 7.496, alla reclusione 4.731, all'esilio 322, e furono irrogate 211 pene minori. Dal 3 maggio 1872 cominci\u00f2 il trasferimento in Nuova Caledonia dei deportati, che furono sistemati a Numea, nella penisola di Ducos e nell'isola dei Pini. Vi morirono Albert Grandier, Gustave Maroteau e Augustin Verdure, e quattro detenuti vi furono fucilati nel gennaio del 1874. Paschal Grousset, Francis Jourde e Henri Rochefort riuscirono a fuggire nel marzo del 1874, mentre l'anno dopo Paul Rastoul e altri 19 deportati morirono annegati in un tentativo di evasione.\nCirca 5.000 comunardi si sottrassero all'arresto e alla condanna fuggendo all'estero. Tra i pi\u00f9 noti, trovarono rifugio in Belgio Gustave Tridon, Jean-Baptiste Cl\u00e9ment, Arthur Ranc, Benjamin Gastineau, che a Bruxelles scrisse il \"Voltaire en exile\", Lissagaray, che vi scrisse le \"Huit journ\u00e9es de mai derri\u00e8re les barricades\", il primo abbozzo della sua \"Histoire de la Commune\", Ernest Vaughan, che vi pubblic\u00f2 il settimanale \"La Bombe\", e sar\u00e0 il responsabile de \"L'Intransigeant\" e il fondatore de \"L'Aurore\". Ma la maggioranza era formata da operai \u00abche hanno impiantato a Bruxelles un'infinit\u00e0 di piccole industrie per i cui prodotti eravamo prima tributari di Parigi\u00bb, scrisse un giornale belga.\nLa maggioranza dei comunardi espatri\u00f2 in Svizzera. Il governo di Versailles, che pretendeva l'estradizione dei rifugiati politici, vi fece arrestare Eug\u00e8ne Razoua: \u00abnell'imbecillit\u00e0 della repressione, lo si accusava di aver rubato una valigia e un paio di stivali\u00bb. Fu liberato a seguito del movimento di protesta subito sorto a Ginevra e da allora nessun comunardo fu pi\u00f9 disturbato. Vi furono fondati \"La Solidarit\u00e9\", il circolo dei proscritti francesi, la cooperativa \"La Marmite sociale\", i giornali \"Le R\u00e9veil international\" di Jules Guesde, \"La R\u00e9volution sociale\" di Aristide Claris, il mensile \"La Revue socialiste\" di Gustave Lefran\u00e7ais. \u00c9lis\u00e9e Reclus scrisse in Svizzera la sua \"G\u00e9ographie universelle\" e Courbet vi dipinse gli ultimi quadri, qualcuno lavor\u00f2 al traforo del San Gottardo ma molti, come Arnould, soffrirono la fame.\nAnche l'Inghilterra accolse numerosi proscritti. Vi furono fondati i circoli della \"Societ\u00e0 dei rifugiati\" e della \"Comune rivoluzionaria\". Cam\u00e9linat, Langevin, Theisz lavorarono come operai, il disegnatore satirico Pilotell nelle riviste di moda. Entrarono a far parte del Consiglio generale dell'Internazionale Theisz, Vaillant, Bastelica e Longuet, che a Londra conobbe e spos\u00f2 la figlia maggiore di Marx, Jenny.\nDopo aver soppresso, il 25 agosto 1871, la Guardia nazionale, l'Assemblea Nazionale francese prosegu\u00ec la sua opera di repressione emanando il 14 marzo 1872 la legge Dufaure, che qualificava di \u00abattentato alla pace pubblica\u00bb qualunque associazione \u00abe soprattutto l'Associazione internazionale dei lavoratori\u00bb, che si proponga \u00abla sospensione del lavoro, l'abolizione del diritto di propriet\u00e0, della famiglia, della patria, della religione o del libero esercizio dei culti\u00bb, vietandone la costituzione. Il 24 luglio 1873 fu decretata la costruzione a Montmartre di una basilica in \u00abespiazione dei crimini della Comune\u00bb.\nDue processi tenuti nel 1873 a Lisieux e a Tolosa condannarono i tentativi di ricostituzione della sezione francese dell'Internazionale, vennero soppresse l\"Unione sindacale operaia\" di Parigi e l\"Unione operai metallurgici\" di Lione, lo stato d'assedio a Parigi venne mantenuto fino al 4 aprile 1876, anno nel quale viene respinta a larga maggioranza la prima proposta di amnistia per i comunardi. Un congresso operaio internazionale voluto da Jules Guesde fu vietato e i suoi 38 organizzatori condannati il 24 ottobre 1878.\nTuttavia il clima politico stava mutando. Morto ormai Thiers e dimissionato Mac-Mahon, dal 1879 la Francia ha un'Assemblea Nazionale a maggioranza repubblicana. Il 3 marzo 1879 fu approvata un'amnistia parziale, in ottobre pot\u00e9 tenersi a Marsiglia il congresso che porter\u00e0 alla costituzione del Partito Operaio Francese, il 3 aprile 1880 fu pubblicamente commemorato Gustave Flourens, il 23 maggio una grande manifestazione davanti al muro dei Federati del cimitero di P\u00e8re-Lachaise ricord\u00f2 la Comune e l'11 luglio l'Assemblea Nazionale promulg\u00f2 l'amnistia per tutti i comunardi.\nGiudizi sulla Comune.\nGiudizi dei contemporanei.\nTutta la letteratura conservatrice e liberale del tempo, da Maxime Du Camp ad Ars\u00e8ne Houssaye, da Maurice Mont\u00e9gut a Paul de Saint-Victor, da \u00c9l\u00e9mir Bourges a Th\u00e9ophile Gautier e a Edgar Rodrigu\u00e8s, rappresenta i comunardi come una massa di assassini, banditi, scellerati, incendiari, pazzi, alcolizzati, depravati, oziosi. Non sfugge a questa visione neanche la recente \"Nouvelle histoire de Paris\" di St\u00e9phane Rials. Si aggiungono le tesi dell'intrigo prussiano, di cui i comunardi sarebbero stati agenti, quella del complotto internazionalista - sanzionate ufficialmente dalla legge Dufaure - e le accuse alla massoneria.\nLe istituzioni democratiche vennero prese di mira. Gustave Flaubert, commentando nell'aprile del 1871 l'esperienza in corso della Comune, scriveva a George Sand di considerarla \u00abl'ultima manifestazione del medioevo\u00bb. Dichiarando di odiare la democrazia che \u00e8, secondo lui, \u00abla negazione del diritto\u00bb, si augurava per la Francia \u00abun governo di mandarini [...] un'aristocrazia legittima\u00bb, dal momento che \u00abil popolo \u00e8 un eterno minorenne\u00bb. E se la prendeva con l'istruzione: \u00abIl sogno della democrazia \u00e8 di elevare il proletario al livello di stupidit\u00e0 del borghese\u00bb, cos\u00ec che \u00abl'istruzione pubblica non far\u00e0 che aumentare il numero degli imbecilli [...] l'istruzione primaria ci ha dato la Comune\u00bb. Quanto al suffragio universale, esso \u00ab \u00e8 pi\u00f9 stupido del diritto divino\u00bb.\nSono opinioni largamente condivise dalla grande maggioranza degli intellettuali francesi del tempo, con le eccezioni di Victor Hugo, Paul Verlaine e Arthur Rimbaud. Per Edmond de Goncourt \u00abla societ\u00e0 muore col suffragio universale. \u00c8 lo strumento fatale della sua prossima rovina. Con esso, l'ignoranza della vile moltitudine governa\u00bb, ed Ernest Renan sostiene la necessit\u00e0 di affidare a un'aristocrazia rigenerata un legittimo potere politico e sociale, poich\u00e9 \u00abla democrazia \u00e8 la negazione della disciplina\u00bb. Secondo Fustel de Coulanges il popolo non deve partecipare al governo, ed anche Hippolyte Taine, dopo aver giudicato i capi della Comune \u00abdei fanatici, degli stranieri cosmopoliti, dei furfanti\u00bb, ritiene essenziale \u00abche le classi illuminate e ricche guidino gli ignoranti e coloro che vivono alla giornata\u00bb.\nCon la Comune, nota Goncourt, avviene \u00abla conquista della Francia da parte dell'operaio, e l'asservimento, sotto il suo dispotismo, del nobile, del borghese, del contadino. Il governo lascia le mani di coloro che possiedono per andare nelle mani di coloro che non possiedono\u00bb, e per lo scrittore Ernest Feydeau, l'autore dei \"Souvenirs d'une cocodette\", gli operai \u00absi sono messi in testa che tutto gli era dovuto, che a loro apparteneva la terra e che la sapevano lunga, pur avendo ciascuno imparato solo il suo mestiere, per sostituirsi vantaggiosamente a tutti i governi dei popoli civili\u00bb. Bisogna perci\u00f2 fare \u00aba brandelli, senza respiro e piet\u00e0, tutti i furfanti che pretendono, come i socialisti di ogni colore, di voler fare il bene del genere umano\u00bb. Anche Alexandre Dumas figlio si augura che \u00abvengano sterminati una buona volta le canaglie e gli imbecilli\u00bb, perch\u00e9, secondo lui, i problemi sociali si risolverebbero facilmente: basterebbe \u00abche coloro che lavorano facciano lavorare quelli che non lavorano, oppure li sterminino senza piet\u00e0 \u00bb.\nAnche sul fronte cattolico la condanna della Comune fu netta. Per papa Pio IX, i comunardi sono \u00abuomini sfuggiti dall'inferno\u00bb, e il deputato della destra Anatole de Melun, votando per le preghiere pubbliche e per la costruzione, a Parigi, della basilica del Sacro Cuore, sostiene che la Comune \u00e8 la conseguenza di \u00abaver dimenticato Dio per troppo tempo\u00bb. Per il legittimista cattolico Albert de Mun, che ha combattuto la Comune con le armi, vi \u00e8 per\u00f2 una responsabilit\u00e0 delle classi dirigenti che non hanno dato \u00abal popolo una regola morale\u00bb e non hanno attenuato \u00abcon uno sforzo di giustizia i gemiti delle sue sofferenze\u00bb. Viene cos\u00ec fondata nel 1872 l\"Opera dei circoli cattolici operai\", corporazioni operaie organizzate nella logica della collaborazione tra lavoro e capitale, nel cui manifesto si legge che \u00abse la societ\u00e0 ha avuto il diritto di difendersi con le armi in pugno [...] coloro che appartengono alle classi privilegiate hanno dei doveri da assolvere verso gli operai, loro fratelli\u00bb.\nIl 9 settembre 1870 Marx aveva redatto a nome dell'Internazionale il \"Secondo indirizzo del Consiglio generale sulla guerra franco-prussiana\", nel quale si invitava la classe operaia francese a non tentare di rovesciare il governo: \u00abnella crisi presente, mentre il nemico batte quasi alle porte di Parigi, sarebbe una disperata follia\u00bb. Pur sapendo che il nuovo governo era nelle mani degli orl\u00e9anisti, gli operai francesi non dovevano \u00ablasciarsi sviare dalle memorie nazionali del 1792 [...] ma costruire il futuro\u00bb, lavorando alla \u00abloro organizzazione di classe\u00bb.\nQuando Parigi insorse proclamando la Comune, scrivendo all'amico Kugelmann il 12 aprile 1871 Marx esalt\u00f2 l'eroismo dei \u00abcompagni parigini\u00bb, il cui tentativo consisteva essenzialmente \u00abnon nel trasferire da una mano all'altra la macchina militare e burocratica [...] ma nello spezzarla, e tale \u00e8 la condizione preliminare di ogni reale rivoluzione popolare\u00bb. Le condizioni in cui stava avvenendo la rivoluzione erano estremamente sfavorevoli, ma erano state \u00able canaglie borghesi di Versailles\u00bb a porre ai parigini \u00abl'alternativa di accettare la battaglia o soccombere senza battaglia. La demoralizzazione della classe operaia in quest'ultimo caso sarebbe stata una sciagura molto pi\u00f9 grave della perdita di un qualsiasi numero di capi\u00bb.\nSull'interpretazione della Comune Marx torn\u00f2 con \"La guerra civile in Francia\", finita di scrivere il 30 maggio 1871. La Comune \u00e8 la prima realizzazione storica di quella \u00abRepubblica sociale\u00bb in nome della quale nel febbraio del 1848 il proletariato di Parigi era insorto. Poich\u00e9 \u00abla classe operaia non pu\u00f2 mettere semplicemente la mano sulla macchina dello Stato bella e pronta, e metterla in movimento per i propri fini\u00bb, essa dovette costruire un nuovo potere politico, e la Comune ne fu la forma positiva. Fu soppresso l'esercito permanente e sostituito con il popolo in armi, spogliata la polizia delle sue attribuzioni politiche, resa gratuita la scuola e liberata dall'ingerenza della Chiesa, resi elettivi i magistrati, eliminati i dignitari dello Stato, retribuiti con salari operai i funzionari pubblici e gli stessi membri della Comune, questa non fu \u00abun organismo parlamentare, ma di lavoro, esecutivo e legislativo\u00bb. Cessato di esistere il potere dello Stato tradizionale, accentratore e burocratico, trasmesse le sue funzioni agli organismi di base, la Comune \u00abfu essenzialmente un governo della classe operaia, il prodotto della lotta di classe dei produttori contro la classe appropriatrice [...] nella quale si poteva compiere l'emancipazione economica del lavoro\u00bb.\nBakunin sottoline\u00f2 l'unit\u00e0 d'intenti socialisti mostrata dai delegati del Consiglio, e il loro progetto di riorganizzare l'assetto istituzionale in senso federalista, che l'altro anarchico James Guillaume considera la principale caratteristica della rivoluzione parigina: \u00abNon c'\u00e8 pi\u00f9 uno Stato, non c'\u00e8 pi\u00f9 un potere centrale superiore ai gruppi che impongano la loro autorit\u00e0; c'\u00e8 solo la forza collettiva risultante dalla federazione\u00bb e poich\u00e9 non esiste pi\u00f9 lo Stato centralizzato e \u00abi comuni godono della pienezza della loro indipendenza, c'\u00e8 la vera anarchia\u00bb.\nGiudizi successivi.\nLenin, nel 1905, scrisse che \u00abil compito reale che la Comune dovette adempiere fu quello di realizzare la dittatura democratica e non quella socialista\u00bb, cercando in primo luogo di realizzare quello che per un partito socialista \u00e8 il \u00abprogramma minimo\u00bb. Tali compiti furono assolti democratizzando il regime sociale, sopprimendo la burocrazia, istituendo l'elettivit\u00e0 dei funzionari. Due errori compromisero la sua iniziale vittoria: non procedette all'\u00abespropriazione degli espropriatori\u00bb e non stermin\u00f2 i suoi nemici, non conducendo una tempestiva offensiva contro Versailles. Grande \u00e8 per\u00f2 la sua importanza storica: \u00abrisvegli\u00f2 il movimento socialista in tutta Europa, mostr\u00f2 la forza della guerra civile, dissip\u00f2 le illusioni patriottiche e [...] insegn\u00f2 al proletariato europeo a stabilire concretamente gli obiettivi della rivoluzione socialista\u00bb.\nNel 1911, quarantennale della Comune, Lenin torn\u00f2 a riflettere sulla rivoluzione del 18 marzo. La Comune nacque spontaneamente, favorita da cause concomitanti quali la guerra perduta, le sofferenze dell'assedio, la disoccupazione operaia, la rovina della piccola borghesia, l'indignazione contro un governo inetto e un'Assemblea Nazionale reazionaria. Inizialmente sostenuta da un movimento patriottico che sperava ancora in una guerra vittoriosa, dai piccoli commercianti, dai repubblicani timorosi di un ritorno della monarchia, il peso maggiore fu sostenuto dagli operai e dagli artigiani parigini, che si trovarono soli quando i repubblicani borghesi e i piccoli borghesi se ne staccarono, \u00abspaventati dal carattere proletario, rivoluzionario e socialista del movimento\u00bb. La necessit\u00e0 di difendersi dall'attacco militare di Versailles concesse poco tempo alle iniziative in campo sociale, ma sufficienti a dimostrare che la Comune e la bandiera rossa sventolante sul Palazzo comunale costituivano \u00abun pericolo mortale per il vecchio mondo fondato sull'asservimento e sullo sfruttamento\u00bb.\nQuando inizi\u00f2 la Rivoluzione russa di febbraio, dalla Svizzera Lenin raccomand\u00f2 ai bolscevichi di seguire la strada indicata dalla Comune, organizzando e armando \u00abtutti gli strati pi\u00f9 poveri e sfruttati della popolazione\u00bb affinch\u00e9 fossero questi stessi a prendere nelle loro mani gli organi del potere statale e a formare nuove istituzioni. Si trattava, come aveva gi\u00e0 scritto Marx, di \u00abspezzare\u00bb la macchina statale presente, per \u00absostituirla con una nuova, fondendo la polizia, l'esercito e la burocrazia con l'intero popolo in armi\u00bb. Secondo Lenin, la Comune di Parigi dimostr\u00f2 \u00abil carattere storicamente convenzionale e il valore limitato del parlamentarismo e della democrazia borghese\u00bb. La Comune non fu un'istituzione parlamentare, perch\u00e9 non vi esistevano distinzioni tra il potere legislativo e il potere esecutivo.\nPer lo storico liberale Laronze, invece, la Comune fu \u00abun parlamento borghese a tendenza radicale\u00bb, non fu socialista e \u00abnemmeno rivoluzionaria\u00bb, tesi condivisa dall'americano Mason. Per Bourgin, il movimento comunalista, sorto spontaneamente per difendere la Repubblica, per opporsi alla pace con la Germania e per sostenere l'autonomia municipale, si vest\u00ec di \u00abun'ideologia socialista e di un anti-borghesismo pi\u00f9 o meno netto\u00bb, e tale ideologia spinse la maggior parte dei comunardi \u00abad accettare l'ultimo sacrificio\u00bb.\nPer Jacques Rougerie i federati, in gran parte operai e artigiani, condividevano con i sanculotti le tendenze anarchiche, il gusto del governo diretto e dell'autonomia degli \"arrondissement\", lo spirito patriottico e repubblicano, l'anticlericalismo aggressivo, l'ostilit\u00e0 verso i proprietari e i gendarmi. Il loro socialismo, fondato sull'idea di associazione, risaliva alla Rivoluzione del 1848, e mor\u00ec con loro. Come aveva scritto Engels nel 1891, \u00abla Comune fu la tomba della scuola socialista proudhoniana\u00bb.\nLa Comune nell'arte.\nCinema.\nSono stati pochissimi i film dedicati alla Comune. I sovietici Grigorij Kozincev e Leonid Trauberg sceneggiarono e diressero nel 1929 \"La nuova Babilonia\" (\u041d\u043e\u0432\u044b\u0439 \u0412\u0430\u0432\u0438\u043b\u043e\u043d), con musica di \u0160ostakovi\u010d. \u00c8 la vicenda di Jean, un contadino arruolato nell'esercito di Versailles, e della commessa Louise, comunarda. Sono innamorati, ma si trovano in campi politici opposti. La morte di Luise e le stragi commesse dall'esercito di Thiers muteranno radicalmente le idee di Jean.\nDel 2005 \u00e8 il lungo (5 ore e mezza) \"La Commune (Paris 1871)\", girato a Montmartre nel 1999 e diretto da Peter Watkins. Come in molti dei suoi altri film, usa persone comuni al posto degli attori, per creare un effetto documentaristico.\nMusica.\nIl compositore italiano Luigi Nono ha scritto un'opera, \"Al gran sole carico d'amore\", basata sulla Comune di Parigi. Altri artisti hanno scritto canzoni riguardanti la Comune, come Paolo Pietrangeli in \"La comune non morr\u00e0\" (nell'album Karlmarxstrasse), o Marco Rovelli in \"La comunarda\".\nIn Francia sono numerose le canzoni ispirate dall'esperienza della Comune. Tra le altre, \"La Communarde\" di Jean-Baptiste Cl\u00e9ment, \"La semaine sanglante\", di Cl\u00e9ment e Dupont, \"L'insurg\u00e9\", di Pottier e De Geyter. Quella pi\u00f9 conosciuta e subito riconoscibile resta per\u00f2 \"Le temps des cerises\", di Cl\u00e9ment e Renard, interpretata praticamente da tutti, compresi, negli ultimi anni, Noir D\u00e9sir e Zebda. In occasione del centenario, nel 1971, il cantautore Jean Ferrat ha composto una canzone intitolata semplicemente \"La Commune\".\nAnime.\n\"Isabelle de Paris\" \u00e8 un anime storico in 13 puntate, prodotto nel 1979 dalla Dax International, che racconta, in maniera piuttosto romanzata, le ultime fasi della guerra franco-prussiana e quelle della Comune, a cui aderiscono tra gli altri, la protagonista stessa e i suoi familiari."}
{"id": "90840", "revid": "122753396", "url": "https://it.wikipedia.org/wiki?curid=90840", "title": "Cimitero monumentale suburbano di Reggio Emilia", "text": "Il cimitero monumentale suburbano di Reggio Emilia si trova nella citt\u00e0 omonima.\nStoria.\nLa facciata del cimitero (1932-35) si deve ad un progetto dell'architetto del Comune di Reggio Emilia Prospero Sorgato, con affreschi e un mosaico di Anselmo Govi.\nFra gli scultori che hanno fornito opere al complesso o alle singole tombe si ricordano: Giulio Monteverde (1837-1917), Paolo Aleotti (1813-1886), Ilario Bedotti (1834-1897), Riccardo Secchi (1871-1938), Guglielmo Fornaciari (1859-1930), Ferruccio Orlandini, Tonino Grassi e Galileo Scorticati.\nL'area del Cimitero Suburbano oggi ha un'estensione di 48.000 mq circa, comprendenti il Fronte monumentale, il Quadriportico del Marchelli, i Colombari e ventotto Riquadri, dei quali otto sono nel Primo Camposanto e venti nelle nuove aree che circondano il primo impianto a nord, sud ed est.\nAl piazzale d'ingresso, posto sul lato ovest delimitato dal Torrente Crostolo, si accede dal viale del Cimitero, che si collega alla citt\u00e0 tramite via Beretti. Oltre all'ingresso principale esiste un ingresso secondario che si apre sul vecchio ponte di San Claudio, oggi percorribile solo a piedi o in bicicletta. Esternamente all'area cimiteriale recintata, a ridosso del muro esterno dei Colombari, sul lato est con accesso da via Cecati, sorge un terzo piccolo campo degli acattolici, detto \"degli Svizzeri\". Il Cimitero Suburbano \u00e8 chiamato anche Cimitero di San Pellegrino o di San Claudio, nacque il 7 settembre 1808, in seguito all'editto di Saint Cloud del giugno 1804 che proibiva le sepolture nelle chiese e dentro le mura della citt\u00e0 per ragioni igieniche.\nFu progettato dall'architetto del Comune Domenico Marchelli (1763-1832) sul terreno del possidente Giuseppe Fontanesi.\nPer mancanza di denaro, le mura di recinzione e la cappella non vennero innalzate.\nPer un anno ci si serv\u00ec del vecchio e piccolo cimitero poco distante, che era servito per i sacerdoti al tempo della peste del 1638. Solo il 22 novembre 1809, dopo la benedizione del Vescovo, il cimitero suburbano inizi\u00f2 la sua storia. Lo stile del cimitero \u00e8 neoclassico. In tale recinto possiamo trovare due archi che furono costruiti nel 1809 assieme al muro di cinta per essere il modello per gli archi successivi. Il primo a destra d'ingresso appartiene al Comune e serv\u00ec di sepoltura per gli Uomini Benemeriti che avevano lavorato per la comunit\u00e0, tra questi Filippo Re e Giuseppe Lamberti segretario di Mazzini ed altri famosi.\nTuttavia per altri 14 anni dalla costruzione del cimitero, non tutti gli archi erano stati costruiti. La Cappella, sempre in stile neoclassico di Marchelli, fu edificata e inaugurata nel 1818 e dedicata a San Crisanto e Santa Daria.\nPi\u00f9 tardi verso il 1923 il cimitero dovette essere allargato, con l'acquisto di nuove aree a sud est a nord est per la costruzione dei colombari su progetto dell'architetto del Comune Prospero Sorgato (1891 - 1959) che ne cur\u00f2 anche la nuova facciata con affreschi e un mosaico del pittore Anselmo Govi. L'inaugurazione avvenne il 30 ottobre 1934."}
{"id": "90853", "revid": "767487", "url": "https://it.wikipedia.org/wiki?curid=90853", "title": "Cammino euleriano", "text": "In teoria dei grafi la nozione di cammino euleriano si pu\u00f2 definire per varie strutture relazionali. \nUn cammino euleriano sopra un multigrafo \u00e8 un cammino che tocca tutti i suoi archi una e una volta sola. Questa definizione si applica anche ai grafi non orientati, strutture che possono considerarsi casi particolari dei multigrafi.\nSimilmente per cammino euleriano sopra un multidigrafo si intende un cammino che tocca tutti i suoi archi una e una volta sola. Questa definizione si applica anche ai digrafi, strutture che possono considerarsi casi particolari dei multidigrafi.\nQueste definizioni si estendono poi a tutti i generi di arricchimenti dei multigrafi (ad esempio alle reti di trasporto) e dei multidigrafi (ad esempio ai vari generi di automi e di macchine formali). L'ambito naturale per studiare queste nozioni rimane per\u00f2 quello dei multigrafi e dei multidigrafi. Pi\u00f9 precisamente si trascurano anche le possibilit\u00e0 di avere dei cappi.\nNon tutti i multigrafi e non tutti i multidigrafi posseggono cammini euleriani. Si distinguono quindi i multigrafi euleriani e i multidigrafi euleriani, strutture dotate di cammini euleriani.\nSi osserva anche che la presenza di cappi non influisce sulla possibilit\u00e0 di individuare cammini euleriani; lo stesso accade per gli arricchimenti di multigrafi e di multidigrafi. \nSi pone allora il problema di stabilire se un multigrafo o un multidigrafo privo di cappi sia euleriano o no. Questo problema \u00e8 stato risolto sostanzialmente in modo completo da Eulero nel 1736 con un lavoro che ha segnato la nascita della teoria dei grafi e della topologia. Da questo lavoro pionieristico deriva a questi grafi e ai cammini che li caratterizzano la qualifica di \"euleriani\".\nSi segnala che come sinonimo di cammino euleriano su un multigrafo si usa anche il termine cammino biiettivo sugli spigoli, mentre come sinonimo di cammino euleriano su un multidigrafo si usa anche il termine cammino biiettivo sugli archi. In effetti questi cammini si possono considerare funzioni iniettive e suriettive sull'insieme degli spigoli o sull'insieme degli archi.\nCasi particolari di cammini euleriani sono i cammini chiusi, cio\u00e8 i cammini euleriani aventi vertice iniziale e vertice finale coincidenti. Questi sono detti circuiti euleriani."}
{"id": "90858", "revid": "599", "url": "https://it.wikipedia.org/wiki?curid=90858", "title": "Cammino biiettivo sugli spigoli", "text": ""}
{"id": "90860", "revid": "599", "url": "https://it.wikipedia.org/wiki?curid=90860", "title": "Cammino biiettivo sugli archi", "text": ""}
{"id": "90864", "revid": "124879531", "url": "https://it.wikipedia.org/wiki?curid=90864", "title": "Explicit", "text": "La voce verbale tarda latina explicit \u00e8 la parola iniziale della formula di conclusione di un'opera. \u00c8 ricostruita dal verbo \"explico\" \"spiego, svolgo\", in riferimento allo srotolamento dei rotoli che costituivano i libri antichi. Al termine di ogni \"volumen\" si trovava infatti la dicitura \"explicitus (est) liber\" \"il libro \u00e8 completamente srotolato\"; forse perch\u00e9 spesso abbreviata in \"explicit\", fu reinterpretata come un indicativo presente \"explicit liber\", analogo ad \"incipit\", e le fu dato il significato di \"il libro finisce\". \nAnticamente usata nei codici medievali, con l'avvento della stampa e la caduta in disuso della tradizione manoscritta, il termine ha mutato significato. Oggi per \"explicit\", sostantivato, s'intende la citazione delle parole finali di un'opera, e specialmente del verso finale di una poesia (meno diffusamente come equivalente di \"finale\" per le opere in prosa).\nLa frase o il verso iniziale di un'opera letteraria viene invece detta \"incipit\"."}
{"id": "90874", "revid": "114978182", "url": "https://it.wikipedia.org/wiki?curid=90874", "title": "Bandiera delle Isole Marshall", "text": "La bandiera delle Isole Marshall \u00e8 stata adottata il 23 aprile 1979; la parte blu rappresenta l'oceano, la fascia arancio simboleggia la ricchezza e quella bianca la pace. I 24 raggi del sole bianco stanno a sottolineare le municipalit\u00e0.\n\u00c8 usata come bandiera di comodo."}
{"id": "90875", "revid": "2232729", "url": "https://it.wikipedia.org/wiki?curid=90875", "title": "Bandiera delle Isole Salomone", "text": "La bandiera nazionale delle Isole Salomone era stata accordata dalla regina Elisabetta II il 18 novembre 1977, prima ancora della proclamazione ufficiale di indipendenza, avvenuta nel luglio 1978. I colori blu, giallo e verde rappresentano rispettivamente l'acqua, il sole e la terra. Le cinque stelle, presenti nei vessilli di molte delle isole del Pacifico, rappresentano in questo caso i distretti in cui il paese era suddiviso."}
{"id": "90876", "revid": "767487", "url": "https://it.wikipedia.org/wiki?curid=90876", "title": "Multigrafo euleriano", "text": "In teoria dei grafi si dice multigrafo euleriano un multigrafo connesso, privo di cappi e dotato di un cammino euleriano, cio\u00e8 di un cammino che tocca tutti i suoi spigoli una e una sola volta.\nProblema dell'individuazione di cammini euleriani.\nSi pone il problema di stabilire se un multigrafo possiede un cammino euleriano o meno. Questo problema pu\u00f2 risolversi piuttosto agevolmente attraverso un algoritmo individuato da Eulero (v. Problema dei ponti di K\u00f6nigsberg) che \u00e8 in grado per ogni multigrafo di costruire rapidamente tale cammino se esiste e di segnalare la sua inesistenza in caso contrario.\nRicordiamo preliminarmente che un qualsiasi multigrafo possiede un numero pari di vertici di grado dispari. Infatti la somma dei gradi di tutti i vertici del multigrafo deve essere un numero uguale al doppio del numero degli spigoli, e quindi un numero pari.\nConviene allora distinguere tre tipi di multigrafi connessi: quelli aventi tutti i vertici di grado pari, quelli aventi due vertici di grado dispari e quelli con pi\u00f9 di due vertici di grado dispari. Questa distinzione si pu\u00f2 effettuare con una semplice ispezione degli spigoli. Si dimostra che i primi sono dotati di un circuito euleriano, i secondi posseggono un cammino euleriano ma non un circuito euleriano, i terzi non sono multigrafi euleriani.\nAlgoritmo.\nConsideriamo un multigrafo connesso qualsiasi \"M\"; se questo non possiede vertici di grado dispari, allora costruisce un suo circuito euleriano; se \"M\" possiede esattamente due nodi di grado dispari, allora individua un cammino euleriano che li collega; se possiede quattro o pi\u00f9 vertici dispari, allora segnala che non \u00e8 un multigrafo euleriano.\nProcedimento.\nSe \"M\" possiede un nodo dispari si inizia da quello; in caso contrario si pu\u00f2 iniziare da un qualsiasi nodo.\nSi procede a una prima fase di costruzione di un cammino euleriano aggiungendo via via nuovi spigoli e segnando quelli che risultano utilizzati. Questa manovra si pu\u00f2 concludere con l'esaurimento di tutti gli spigoli. Nel primo caso si deve terminare il cammino nel vertice di partenza, nel secondo nel secondo vertice di grado dispari, nel terzo caso la cosa \u00e8 impossibile.\nSe rimangono altri spigoli ci cerca di ampliare il cammino a partire da un vertice rimasto con un numero pari di spigoli non utilizzati. Questo \u00e8 possibile per i grafi dei primi due tipi i quali potranno essere effettivamente ampliati fino ad esaurire i loro spigoli ed a giungere al vertice di partenza o al vertice rimasto di grado dispari. Non pu\u00f2 invece proseguire indefinitamente nel terzo caso. Ogni ampliamento del cammino lascia tutti i vertici con grado rimanente pari nei primi due casi e lo stesso numero di vertici di grado dispari nel terzo."}
{"id": "90880", "revid": "1437331", "url": "https://it.wikipedia.org/wiki?curid=90880", "title": "Bioeconomia", "text": "Con il termine bioeconomia si indica una teoria economica proposta da Nicholas Georgescu-Roegen per un'economia ecologicamente e socialmente sostenibile.\nStoria.\nGeorgescu-Roegen riteneva che qualsiasi processo economico che produce merci materiali diminuisce la disponibilit\u00e0 di energia nel futuro e quindi la possibilit\u00e0 futura di produrre altre merci e cose materiali.\nInoltre, nel processo economico anche la materia si degrada (\"matter matters, too\"), ovvero diminuisce tendenzialmente la sua possibilit\u00e0 di essere usata in future attivit\u00e0 economiche: una volta disperse nell'ambiente le materie prime precedentemente concentrate in giacimenti nel sottosuolo, queste possono essere reimpiegate nel ciclo economico solo in misura molto minore e a prezzo di un alto dispendio di energia. Tale principio \u00e8 stato definito provocatoriamente dal suo autore, Georgescu-Roegen, Quarto principio della termodinamica.\nMateria ed energia, quindi, entrano nel processo economico con un grado di entropia relativamente bassa e ne escono con un'entropia pi\u00f9 alta. Da ci\u00f2 deriva la necessit\u00e0 di ripensare radicalmente la scienza economica, rendendola capace di incorporare il principio dell'entropia e in generale i vincoli ecologici.\nParzialmente ispirata ai concetti della bioeconomia \u00e8 la Permacultura, ossia l'insieme di pratiche agronomiche che si prefigge l'obiettivo di preservare la fertilit\u00e0 dei campi tramite imitazione della natura.\nLa teoria della bioeconomia \u00e8 poi stata tradotta nel sistema economico della decrescita dallo stesso Nicholas Georgescu-Roegen.\nLa Commissione europea ha lanciato la propria strategia sulla Bioeconomia nel febbraio 2012, per poi aggiornarla nell\u2019ottobre 2018. Secondo la Commissione europea, la bioeconomia \u00e8 un\u2019economia che usa le risorse biologiche, proveniente dalla terra e dal mare, cos\u00ec come i rifiuti, come input per la produzione alimentare, mangimistica, industriale ed energetica."}
{"id": "90881", "revid": "1318658", "url": "https://it.wikipedia.org/wiki?curid=90881", "title": "Nicholas Georgescu-Roegen", "text": "Nato in Romania, si laure\u00f2 in statistica all'Universit\u00e0 Sorbona di Parigi, e successivamente ebbe importanti incarichi pubblici nel suo paese. Nel 1946 emigr\u00f2 negli Stati Uniti d'America; in passato aveva gi\u00e0 avuto modo di conoscere quel paese dove si era recato per studiare con Joseph A. Schumpeter che lo indirizz\u00f2 verso gli studi in economia. Fu professore di economia presso la Vanderbilt University di Nashville. La sua opera principale \u00e8 \"The Entropy Law and the Economic Process\" pubblicata nel 1971.\nHa dato contributi fondamentali alla teoria del consumo e della produzione ed \u00e8 ritenuto il fondatore della bioeconomia e della teoria della decrescita.\nVita e carriera.\nLa vita di Nicholas Georgescu-Roegen (nato Nicolae Georgescu) accompagna quasi tutto il XX secolo.\nGiovent\u00f9, adolescenza e educazione.\nNicolae Georgescu nasce a Costanza, in Romania nel 1906 da una famiglia di umili origini. Suo padre, di origine greca, era un ufficiale dell'esercito. Sua madre, di etnia rumena, era un'insegnante di cucito presso una scuola femminile. Fu suo padre ad insegnargli a leggere, scrivere e far di conto, piantando nel ragazzo il seme della curiosit\u00e0 intellettuale. Sua madre, invece, fu per lui un esempio vivente del valore del duro lavoro e dell\u2019impegno. Quando suo padre mor\u00ec, dopo aver perso, tra l\u2019altro, la sua posizione nell'esercito per motivi disciplinari, Nicolae aveva solo otto anni.\nCostanza era allora un piccolo porto sul Mar Nero con circa 25.000 abitanti. Il mix di varie culture e gruppi etnici che caratterizzava la citt\u00e0 plasm\u00f2 lo spirito cosmopolita di Nicolae fin dai suoi primi anni. La sua eccezionale attitudine per la matematica venne notata da uno dei suoi insegnanti, alla scuola primaria, e questi lo incoraggi\u00f2 a far domanda per una borsa di studio al Lyceum M\u00e2n\u0103stirea Dealu (\"Liceo del Monastero della Collina\"), un\u2019accademia militare di impianto recente, a Constanza. Nicolae vinse la borsa di nel 1916, ma non pot\u00e9 frequentare subito la scuola a causa dell'ingresso della Romania nella prima guerra mondiale. La madre, ormai vedova, fugg\u00ec con la famiglia a Bucarest, la capitale del paese, dove rimase con la nonna materna di Nicolae fino alla fine del conflitto. In questa situazione di estrema sofferenza, Nicolae riusciva a malapena a stare al passo con i suoi studi, e fu il suo desiderio di diventare insegnante di matematica lo indusse a non desistere.\nDopo la guerra, Nicolae torn\u00f2 nella sua citt\u00e0 natale per frequentare il liceo. Gli standard di insegnamento erano alti, tanto che molti degli insegnanti, in seguito, proseguirono la loro carriera diventando professori universitari; la disciplina era ferrea, con esercizi in stile militare e uniformi. Agli studenti non veniva permesso di lasciare la scuola tranne che in estate, e brevemente durante il periodo natalizio e pasquale. Nicolae si dimostr\u00f2 uno studente eccellente, specialmente in matematica. In seguito, lod\u00f2 l\u2019ottima preparazione qui ricevuta, che gli sarebbe stata utile pi\u00f9 tardi nella sua carriera, ma attribu\u00ec la colpa delle sue scarse abilit\u00e0 sociali alla disciplina e all'isolamento monastico del luogo, un problema che avrebbe reso burrascosi i suoi rapporti con conoscenti e colleghi durante tutta la sua vita.\nNicolae cambi\u00f2 nome proprio durante il liceo, per evitare di essere confuso con un altro studente suo omonimo: aggiunse un\u2019appendice al suo cognome, composta dalla prima e dall'ultima lettera del suo nome, pi\u00f9 le prime quattro lettere del suo cognome, con tutte e sei le lettere messe nell'ordine inverso : NicolaE GEORgescu \u2192 \u2018-Roegen'. Mantenne questa aggiunta per il resto della sua vita, e, pi\u00f9 tardi, cambi\u00f2 anche il suo nome nella forma francese e anglofona, \u201cNicholas\".\nGeorgescu-Roegen si diplom\u00f2 nel 1923. Grazie ad una borsa di studio concessa ai ragazzi provenienti da famiglie povere, venne subito accettato all'Universit\u00e0 di Bucarest, per proseguire gli studi di matematica. L\u2019offerta didattica dell\u2019Universit\u00e0 era piuttosto convenzionale, e i metodi di insegnamento pi\u00f9 o meno gli stessi a cui si era abituato al liceo, quindi non ebbe grosse difficolt\u00e0 nell\u2019intraprendere il suo nuovo percorso di studio. Inoltre, fu proprio all\u2019Universit\u00e0 che incontr\u00f2 la donna che in seguito sarebbe diventata sua moglie, Otilia Busuioc. Per mantenersi agli studi, cominci\u00f2 a dare lezioni private e ad insegnare in una scuola fuori citt\u00e0. Dopo la laurea con lode nel 1926, si iscrisse all'esame per il titolo di insegnante di scuola secondaria e poi accett\u00f2 un incarico di insegnamento per un altro anno nel suo ex liceo a Constanta.\nAll'universit\u00e0, Georgescu-Roegen conobbe da vicino, essendo questi uno dei suoi professori, Traian Lalescu, un noto matematico del tempo, interessato in particolar modo all'applicazione di metodi matematici e statistici all\u2019analisi economica. Lalescu incoraggi\u00f2 Georgescu-Roegen a continuare i suoi studi all\u2019estero. Georgescu-Roegen segu\u00ec presto questo consiglio: nel 1927 and\u00f2 in Francia per studiare all'Istituto di Statistica dell\u2019Universit\u00e0 Sorbonne, a Parigi.\nStudi a Parigi e a Londra.\nGeorgescu-Roegen a Parigi, non solo frequent\u00f2 le lezioni dei migliori professori di statistica ed economia della Francia, ma s\u2019immerse anche nello studio della filosofia della scienza, studiando in particolare le opere di Blaise Pascal, Ernst Mach e Henri Bergson. La vita quotidiana non era facile per uno studente straniero con modesti mezzi economici in una grande citt\u00e0. Tuttavia, i suoi studi procedettero molto bene: nel 1930 Georgescu-Roegen discusse con successo la sua tesi di dottorato su come scoprire le componenti cicliche di un fenomeno. \u00c9mile Borel, uno dei professori di Georgescu-Roegen, fu entusiasta della tesi e la fece pubblicare per intero come numero speciale di una rivista accademica francese.\nMentre studiava a Parigi, Georgescu-Roegen venne a conoscenza del lavoro di Karl Pearson all'University College di Londra. Pearson era uno dei maggiori studiosi inglesi dell'epoca, con degli interessi molto affini a quelli di Georgescu-Roegen, vale a dire matematica, statistica e filosofia della scienza. Nel 1931 Georgescu-Roegen ci si trasfer\u00ec in Inghilterra.\nQuando si avvicin\u00f2 a Pearson e al sistema universitario inglese, Georgescu-Roegen rimase stupito dall'informalit\u00e0 e dall'apertura che trov\u00f2: non si sentiva pi\u00f9 un estraneo, come a Parigi. Studiare con Pearson per i successivi due anni e leggere il suo lavoro sulla filosofia della scienza, intitolato The Grammar of Science, ha ulteriormente plasmato la metodologia e la filosofia scientifica di Georgescu-Roegen. I due divennero amici e Pearson lo incoraggi\u00f2 a proseguire i suoi studi di statistica matematica.\nDurante gli studi a Londra, Georgescu-Roegen fu contattato da un rappresentante della Rockefeller Foundation, con sede negli Stati Uniti, che, visti i suoi brillanti risultati accademici, gli propose una borsa di ricerca negli USA. Georgescu-Roegen accett\u00f2 la borsa, ma rimand\u00f2 il viaggio di circa un anno per poter tornare in Romania.\nViaggio degli Stati Uniti, conoscenza di Schumpeter.\nNell'autunno del 1934, Georgescu-Roegen and\u00f2 ad Harvard e s\u2019incontr\u00f2 con Joseph Schumpeter, il professore che teneva il corso dedicato ai cicli economici.\nL'incontro con Schumpeter cambi\u00f2 completamente la direzione della vita e la carriera di Georgescu-Roegen. Schumpeter introdusse Georgescu-Roegen nel famoso \"circolo\", uno dei gruppi pi\u00f9 straordinari di economisti che abbiano mai lavorato nella stessa istituzione, inclusi Wassily Leontief, Oskar Lange, Fritz Machlup e Nicholas Kaldor, tra gli altri. Nel circolo, Georgescu-Roegen trov\u00f2 un ambiente intellettualmente stimolante, con Schumpeter che presiedeva gli incontri serali settimanali. Schumpeter fu per Georgescu-Roegen un mentore competente e disponibile. Fu cos\u00ec che, secondo le sue stesse parole, il giovane matematico rumeno divent\u00f2 un economista: \"Schumpeter mi ha trasformato in un economista ... La mia unica laurea in economia \u00e8 di Universitas Schumpeteriana.\"\nAd Harvard, Georgescu-Roegen pubblic\u00f2 quattro lavori importanti, ponendo le basi per le sue teorie del consumo e della produzione.\nGeorgescu-Roegen ebbe l\u2019occasione di viaggiare negli Stati Uniti, arrivando fino alla California. Grazie ai contatti di Schumpeter, Georgescu-Roegen ebbe l'opportunit\u00e0 di incontrare Irving Fisher, Harold Hotelling e altri importanti economisti del tempo. Fece visita anche a Albert Einstein all'universit\u00e0 di Princeton.\nSchumpeter offr\u00ec a Georgescu-Roegen una posizione nella facolt\u00e0 di economia e gli chiese di lavorare insieme su un trattato di economia. Georgescu-Roegen rifiut\u00f2 perch\u00e9 desiderava tornare in Romania. Pi\u00f9 tardi nella sua vita, Georgescu-Roegen rimpianger\u00e0 di aver rifiutato la generosa offerta di Schumpeter.\nNella primavera del 1936, Georgescu-Roegen lasci\u00f2 gli Stati Uniti. Il suo viaggio di ritorno in Romania dur\u00f2 diversi mesi con soste in varie localit\u00e0 europee: tra l\u2019altro, incontr\u00f2 a Friedrich Hayek e John Hicks alla London School of Economics.\n\u2018L\u2019esilio intellettuale\u2019 rumeno e la fuga dalla Romania.\nDal 1937 al 1948, Georgescu-Roegen visse in Romania, dove fu testimone della tragedia della seconda guerra mondiale e della successiva ascesa al potere dei comunisti nel Paese. A Bucarest Georgescu-Roegen fu presto designato per diversi incarichi di responsabilit\u00e0. Divenne vicedirettore dell\u2019Istituto Centrale di Statistica. Fece parte del National Board of Trade, stabilendo accordi commerciali con le grandi potenze straniere. Inoltre partecip\u00f2 alle trattative diplomatiche riguardanti la riassegnazione delle frontiere nazionali della Romania con l'Ungheria. Georgescu-Roegen divenne membro del Consiglio nazionale del Partito Nazionale dei Contadini. L'economia rumena era ancora sottosviluppata e basata in larga parte sull'agricoltura, e la gran massa dei contadini viveva nell'arretratezza e nella povert\u00e0. Georgescu-Roegen si adoper\u00f2 affinch\u00e9 fossero approvate importanti riforme fondiarie per ridurre le gravi diseguaglianze nelle condizioni di vita della popolazione tra le citt\u00e0 e le zone rurali. Durante questo periodo non pubblic\u00f2 nulla di rilevante. Anche se risiedeva nel suo paese natale, Georgescu-Roegen avrebbe in seguito denominato questo periodo della sua vita come un \u2018esilio intellettuale\u2019.\nAlla fine della guerra, La Romania fu occupata dall'Unione Sovietica. Georgescu-Roegen fu nominato segretario generale della Commissione dell'Armistizio, responsabile della negoziazione delle condizioni di pace con la potenza occupante. Le trattative si trascinarono per un anno e mezzo. La Romania era stata una potenza dell'Asse alleata della Germania nazista. L\u2019obiettivo dei delegati sovietici era di ottenere dalla Romania indennit\u00e0 di guerra pi\u00f9 alte possibile.\nCon l\u2019ascesa al potere dei comunisti la repressione politica si intensific\u00f2. Dopo un tentativo fallito di arrestarlo, Georgescu-Roegen cap\u00ec che era tempo di fuggire dalla Romania. Con l'aiuto della comunit\u00e0 ebraica, che aveva aiutato durante l\u2019Olocausto rischiando la vita, Georgescu-Roegen e sua moglie si procurarono dei documenti d'identit\u00e0 contraffatti e si nascosero nella stiva di una nave mercantile diretta in Turchia. Attraverso la rete di contatti che aveva stretto nelle sue visite ufficiali in Turchia, Georgescu-Roegen fu in grado di informare Schumpeter e Leontief sulla sua situazione. Leontief offr\u00ec a Georgescu-Roegen una posizione ad Harvard e prese gli accordi necessari per l'arrivo della coppia negli USA.\nIl trasferimento negli Stati Uniti e gli anni alla Vanderbilt University.\nGoergescu-Roegen soggiorn\u00f2 per un periodo a Napoli in attesa del visto per gli Stati Uniti. Nell\u2019estate del 1948 arriv\u00f2 ad Harvard. Le circostanze erano per\u00f2 diverse rispetto agli anni '30: non era pi\u00f9 un giovane promettente studioso in viaggio all'estero, sostenuto e sponsorizzato dal suo paese natio. Ora era un rifugiato politico di mezza et\u00e0, fuggito da una dittatura comunista al di l\u00e0 della cortina di ferro. Fu comunque accolto ad Harvard. Ottenne un contratto temporaneo come docente e assistente di ricerca, collaborando con Wassily Leontief sul Progetto di Ricerca Economica di Harvard.\nMentre lavorava ad Harvard, la Vanderbilt University gli offr\u00ec la cattedra di professore di economia. Georgescu-Roegen accett\u00f2 e si trasfer\u00ec a Vanderbilt in Nashville, Tennessee nel 1949. Georgescu Roegen lavor\u00f2 a Vanderbilt University fino al suo pensionamento nel 1976 all'et\u00e0 di 70 anni.\nAlla Vanderbilt University, Georgescu-Roegen ha ottenuto borse di ricerca internazionali e ha lavorato come redattore per varie riviste accademiche, tra cui Econometrica. Ha ricevuto diversi riconoscimenti accademici, tra cui l'illustre Harvie Branscomb Award nel 1967. Nel 1971, lo stesso anno in cui venne pubblicato la sua opera pi\u00f9 importante, vinse il premio come Membro illustre dell'American Economic Association.\nNegli anni '70 Georgescu-Roegen ebbe una collaborazione di breve durata con il Club di Roma.\nLa relazione The Limits to Growth , pubblicata nel 1972 dal Club di Roma, ebbe una forte risonanza. Nelle accese polemiche che seguirono il rapporto, Georgescu-Roegen si trov\u00f2 principalmente schierato con il Club. Ravvisando nel Club un alleato naturale, vi si avvicin\u00f2 e ne divenne membro. Il lavoro teorico di Georgescu-Roegen esercit\u00f2 un\u2019importante influenza sul Club di Roma. Un altro importante risultato della cooperazione fu la pubblicazione di Miti energetici ed economici.\nLa cooperazione e l\u2019amicizia con lo storico e filosofo francese Jacques Grinevald ha portato alla traduzione francese di una selezione di articoli di Georgescu-Roegen dal titolo Demain la d\u00e9croissance: Entropie - \u00c9cologie - \u00c9conomie (\"Domani, la decrescita: entropia - ecologia \u2013 economia\"), pubblicato nel 1979. L'articolo di Georgescu-Roegen Energia e miti economici ebbe un ruolo cruciale nella diffusione delle sue opinioni tra i successivi seguaci del movimento di decrescita.\nNel 1980 Georgescu-Roegen incontra e fa amicizia con l'economista catalano Joan Martinez Alier che presto diventer\u00e0 una forza trainante nella formazione della Societ\u00e0 internazionale per l'economia ecologica e sia del movimento di decrescita.\nIl movimento di decrescita si \u00e8 formato in Francia e in Italia nei primi anni 2000. Il primo esponente francese del movimento Serge Latouche ha attribuito a Georgescu-Roegen il merito di essere la \"principale fonte teorica del modello di decrescita\". Allo stesso modo, l'italiano Mauro Bonaiuti, studioso della decrescita, ha considerato il lavoro di Georgescu-Roegen come \u201cuno dei capisaldi della prospettiva della decrescita\".\nNel 1976, in occasione del pensionamento di Georgescu-Roegen, alcuni suoi colleghi organizzarono un simposio in suo onore. Gli articoli presentati furono pi\u00f9 tardi raccolti in un'antologia in cui figurano contributi di quattro premi Nobel.\nRitiro, anni successivi e morte.\nDopo il 1976 Georgescu-Roegen ha continuato a lavorare in qualit\u00e0 di professore emerito a Nashville. Ha inoltre continuato a intrattenere una fitta corrispondenza con i suoi amici e colleghi.\nNel 1988, Georgescu-Roegen fu invitato a far parte del comitato editoriale della rivista accademica \"Ecological Economics\", pubblicata dalla Societ\u00e0 internazionale di economia ambientale. Georgescu-Roegen rifiut\u00f2 l'invito perch\u00e9 considerava il giornale e la Societ\u00e0 come sostenitori dei concetti di sviluppo sostenibile e stato stazionario, che lui aveva criticato.\nDopo la caduta del muro di Berlino e la successiva Rivoluzione romena nel 1989, Georgescu-Roegen \u00e8 stato eletto all\u2019Accademia romena di Bucarest.\nNei suoi ultimi anni, il suo stato di salute peggior\u00f2 progressivamente portandolo a un pregressivo isolamento dalla comunit\u00e0 scientifica e dai suoi numerosi estimatori. Mor\u00ec nella sua casa all'et\u00e0 di 88 anni. Sua moglie Otilia sopravvisse per circa altri quattro anni. La coppia non ebbe figli. Nel necrologio di Georgescu-Roegen, Herman Daly ebbe parole di ammirazione per il suo insegnante e mentore, concludendo con \"Ha preteso molto, ma ha dato di pi\u00f9\".\nPensiero economico e opere.\nIl processo produttivo e il modello fondi\u2013flussi.\nGeorgescu-Roegen present\u00f2 il modello fondi-flussi nel 1965 alla conferenza dell\u2019International Economic Association tenutasi a Roma. La sua analisi del processo produttivo, basata sul modello fondi-flussi, pone in evidenza il rapporto che intercorre tra efficienza economica e organizzazione della produzione grazie a una rappresentazione degli aspetti temporali e organizzativi dei processi produttivi. Secondo la definizione di Georgescu-Roegen, i flussi sono utilizzati in un solo processo come input, oppure emergono da un singolo processo come prodotto finito. Al contrario, i fondi forniscono i loro servizi in numerosi processi che si succedono nel tempo, entrando nel e uscendo dal processo produttivo.\nNell'approccio fondi-flussi, il processo di produzione \u00e8 rappresentato dal seguente funzionale (relazione tra una funzione e un insieme di funzioni):\nO(t) = \u039b[G1(t), G2(t), ..., GI(t), F1(t), F2(t), ..., FH(t), U1(t), U2(t), ..., UK(t)],\ndove O(t) \u00e8 una funzione che descrive in ogni istante t la quantit\u00e0 cumulata di prodotto finale; Gi(t) \u00e8 la funzione dell\u2019i-esimo flusso di output di scarto che lascia il processo (i=1, 2, \u2026, I); Fh(t) indica la funzione dell\u2019h-esimo flusso di input (h=1, 2, \u2026, H); infine Uk(t) \u00e8 la funzione che indica il grado di utilizzo del fondo k-esimo (k=1, 2, \u2026, K).\nLo studio del profilo temporale dell\u2019impiego degli elementi di produzione permette di analizzare il modo in cui gli input e i processi, indivisibili e complementari, si combinano al fine di minimizzare i tempi d\u2019inattivit\u00e0 degli strumenti, aumentare il loro grado di utilizzo e ridurre la durata dei processi. In particolare, Georgescu-Roegen mette in evidenza come il modello fondi-flussi permetta di analizzare le differenze tra la produzione agricola, artigianale e industriale (sistema di fabbrica).\nLa dimensione dell'unit\u00e0 produttiva riflette la necessit\u00e0 di ridurre al minimo sia i tempi d\u2019inattivit\u00e0 sia il sottoutilizzo della capacit\u00e0 produttiva dei fondi, sincronizzando i vari processi e bilanciando le capacit\u00e0 produttive delle varie fasi. In presenza di fondi specializzati e indivisibili, tipici dei processi industriali, \u00e8 spesso necessario raggiungere un elevato volume di produzione per rendere compatibili le diverse capacit\u00e0 produttive dei fondi e risolvere il problema di eventuali strozzature (bottleneck) da una fase all\u2019altra del processo. Una volta stabilita una scala tale da eliminare i tempi di inutilizzo per i vari elementi fondo, qualsiasi espansione della capacit\u00e0 produttiva deve avvenire con salti discreti, vale a dire \u201csecondo multipli interi della scala corrispondente alla piena utilizzazione della capacit\u00e0 produttiva\u201d. Se questa regola non \u00e8 rispettata, la produzione sar\u00e0 condotta in modo meno efficiente e si avranno \u201ccadute di efficienza al di l\u00e0 di certi livelli di aumento della produzione\u201d.\nIl sistema di fabbrica rappresenta proprio il tentativo di superare il problema dell\u2019indivisibilit\u00e0 e complementarit\u00e0, in modo da ridurre al minimo i periodi d\u2019inattivit\u00e0 dei vari elementi fondo. Secondo Georgescu-Roegen, il sistema di fabbrica, per questa propriet\u00e0 straordinaria di raggiungere la massima economia di tempo, \u201cmerita di essere considerato insieme alla moneta come una delle due pi\u00f9 importanti innovazioni economiche del genere umano\u201d.\nA partire dagli anni \u201980 il modello fondi-flussi di Georgescu-Roegen \u00e8 stato ripreso da numerosi economisti. Nel 1992 Mario Morroni ha presentato uno sviluppo del modello fondi-flussi che consente la sua applicazione all\u2019analisi empirica di casi aziendali. Questo modello \u00e8 stato applicato a case studies riguardanti l\u2019industria tessile, delle apparecchiature elettroniche per telecomunicazioni, delle calzature, l\u2019industria e delle mattonelle per l\u2019edilizia.\nLa Legge dell\u2019entropia e il processo economico.\nGeorgescu-Roegen lavor\u00f2 sulle idee presentate nella sua opera riguardante \"La legge dell'entropia\" per un periodo di circa vent'anni prima della pubblicazione finale. Le tre fonti di ispirazione pi\u00f9 importanti sono state la monografia di \u00c9mile Borel sulla termodinamica e le idee di Joseph Schumpeter riguardanti il cambiamento evolutivo irreversibile del capitalismo.\nGeorgescu-Roegen sottolinea che nessuna delle due correnti del pensiero economico preminenti sulla scena mondiale fin dalla fine del XIX secolo - vale a dire la teoria neoclassica e il marxismo - tenevano conto dell'importanza delle risorse naturali nell'economia umana. Di conseguenza, Georgescu-Roegen si trov\u00f2 impegnato su due fronti in una battaglia intellettuale.\nL\u2019importanza della termodinamica nell\u2019economia.\nGeorgescu-Roegen sostiene che qualsiasi scienza che si occupi del futuro dell'uomo, come la scienza economica, deve tener conto della ineluttabilit\u00e0 delle leggi della fisica, ed in particolare del secondo principio della termodinamica, secondo il quale a qualsiasi processo economico che produce merci materiali diminuisce la disponibilit\u00e0 di energia nel futuro e quindi la possibilit\u00e0 futura di produrre altre merci e cose materiali. Inoltre, nel processo economico anche la materia si degrada, ovvero diminuisce tendenzialmente la sua possibilit\u00e0 di essere usata in future attivit\u00e0 economiche: una volta disperse nell'ambiente le materie prime precedentemente concentrate in giacimenti nel sottosuolo, queste possono essere reimpiegate nel ciclo economico solo in misura molto minore e a prezzo di un alto dispendio di energia.\nMateria ed energia, quindi, entrano nel processo economico con un grado di entropia relativamente bassa e ne escono con un'entropia pi\u00f9 alta. Da ci\u00f2 deriva la necessit\u00e0 di ripensare radicalmente la scienza economica, rendendola capace di incorporare il principio dell'entropia e in generale i vincoli ecologici. La teoria della bioeconomia \u00e8 poi stata tradotta nel sistema economico della decrescita dallo stesso Georgescu-Roegen.\nIl conflitto sociale.\nGeorgescu-Roegen sostiene che la lotta economica dell'uomo per lavorare e procurarsi un sostentamento prende la forma di un conflitto sociale. Gerogescu-Roegen ritiene che il conflitto sociale non possa essere eliminato e lo mette in relazione all'evoluzione esosomatica dell'uomo.\nPressione demografica.\nGeorgescu-Roegen \u00e8 fortemente pessimista sul futuro dell'umanit\u00e0. La pressione demografica e il progresso tecnologico portano \"ceteris paribus\" alla fine dell'esistenza della specie umana, dal momento che entrambi i fattori causano un pi\u00f9 rapido decumulo della riserva (di risorse minerarie) disponibile.\nCritica all'economia neoclassica.\nGeorgescu-Roegen sostiene che la teoria neoclassica \u00e8 inadeguata perch\u00e9 rappresenta l'economia come un sistema meccanico, circolare e chiuso. Egli afferma che l'economia neoclassica tende a trascurare, o, nel migliore dei casi, a travisare il problema di come allocare le risorse minerarie esauribili tra generazioni presenti e future. Georgescu-Roegen sottolinea che i meccanismi di mercato dell'offerta e della domanda sono sistematicamente incapaci di elaborare l'allocazione intergenerazionale, poich\u00e9 le generazioni future non sono, e non possono essere, presenti nel mercato di oggi. Il fallimento del mercato ecologico \u00e8 descritto da Georgescu-Roegen come \"una dittatura del presente sul futuro\". Queste tesi di Georgescu-Roegen sono state contestate da due importanti economisti e premi Nobel come Robert Solow e Joseph Stiglitz.\nCritica dell'economia dello stato stazionario di Daly.\nGeorgescu-Roegen critic\u00f2 il concetto di stato stazionario sviluppato negli anni \u201970 da Herman Daly suo ex studente. Il concetto di stato stazionario dell'economia descrive un'economia composta da uno stock di ricchezza materiale costante (capitale artificiale) e uno stock costante di persone (popolazione); entrambi gli stock devono essere mantenuti da un flusso minimo di risorse naturali (o \"throughput\", come lo definisce). Daly sostiene che questo stato economico sia necessario e desiderabile per contenere l\u2019impatto umano e per creare maggiore equit\u00e0 allocativa tra generazioni presenti e future per quanto riguarda l'uso delle risorse minerarie. In diversi articoli, Georgescu-Roegen afferma che l'economia stazionaria di Daly non avrebbe rappresentato la salvezza ecologica per l'umanit\u00e0 perch\u00e9 la ricerca per l'estrazione di risorse minerarie \u00e8 soggetta a rendimenti decrescenti. Nel corso del tempo, quindi, i costi di estrazione e i prezzi di mercato della quantit\u00e0 incrementale di risorse tenderanno ad aumentare.\nPremi e riconoscimenti.\nIl premio Georgescu-Roegen.\nOgni anno dal 1987, il Premio Georgescu-Roegen \u00e8 assegnato dalla Southern Economic association al miglior articolo accademico pubblicato nel Southern Economic Journal.\nI premi annuali in onore di Georgescu-Roegen.\nNel 2012 L'Istituto dell'energia e delle risorse di Nuova Delhi (India) ha istituito i Georgescu-Roegen Annual Awards. I premi vengono assegnati in base a due categorie: il premio per il \"pensiero non convenzionale\" \u00e8 assegnato per il lavoro accademico, e il premio per la \"pratica bioeconomica\" \u00e8 assegnato per le iniziative nella politica, le imprese e le organizzazioni popolari.\nL'economista ecologico giapponese Kozo Mayumi, uno studente di Georgescu-Roegen nel 1984-88, fu il primo a ricevere il premio nella categoria \"pensiero non convenzionale\". Mayumi \u00e8 stato premiato per il suo lavoro sull'analisi energetica e sulla teoria della gerarchia.\nBibliografia.\nLibri di Georgescu-Roegen in lingua italiana\nOpere di Georgescu-Roegen\nStudi di altri autori"}
{"id": "90882", "revid": "838137", "url": "https://it.wikipedia.org/wiki?curid=90882", "title": "Vicente Aleixandre", "text": "Biografia.\nL'infanzia.\nIl poeta nasce a Siviglia ma trascorre l'infanzia a Malaga e in seguito segue la famiglia a Madrid dove studia diritto ed economia.\nL'avvio alla lettura poetica.\nConosce nell'estate del 1917 a Las Navas del Marqu\u00e9s, un villaggio in Provincia di Avila, il coetaneo D\u00e1maso Alonso che lo avvia alla lettura dell'opera di Rub\u00e9n Dar\u00edo e alla scoperta della propria vocazione letteraria.\nIl primo impiego.\nAl termine degli studi universitari il poeta inizia ad insegnare tecnica commerciale per poi impiegarsi in una compagnia ferroviaria.\nLa malattia.\nNel 1925 viene colpito da una nefrite tubercolare che lo distolse dalle vicende storiche del suo paese perch\u00e9 costretto ad abbandonare il lavoro e a trascorrere un lungo periodo di riposo e isolamento a Miraflores de la Sierra dove legger\u00e0 la poesia di San Juan de la Cruz e Fray Luis de Le\u00f3n, oltre a quella di Gustavo Adolfo B\u00e9cquer e G\u00f3ngora.\nLa generazione del '27.\nNel 1926 escono le sue prime liriche sulla \"Revista de Occidente\" che segnano l'ingresso di Vicente nel gruppo generazionale.\nNel 1927 il poeta partecipa all'omaggio per il poeta G\u00f3ngora organizzato dalla rivista \"Verso y prosa\".\nLa casa della poesia e dell'amicizia.\nRitorna a vivere a Madrid dove risiede in una casa in \"via Velintonia\", la casa della poesia e dell'amicizia, che diventer\u00e0 punto d'incontro e riferimento di molti scrittori e intellettuali dell'epoca.\nL'intervento chirurgico.\nNel 1932 pubblica\" Espadas como labios (Spade come labbra\") ma, in seguito all'aggravarsi della malattia, il poeta dovr\u00e0 subire un intervento chirurgico per asportare un rene.\nLa guerra civile spagnola.\nNel 1935 gli viene assegnato il \"Premio nacional de literatura\".\nAleixandre, a causa della sua salute, non prende parte attiva agli eventi drammatici della guerra civile, ma collabora alla rivista rivoluzionaria \"Hora de Espa\u00f1a\".\nIl Premio Nobel per la letteratura.\nNel \"1949\" viene chiamato a far parte dell\"'Accademia Espa\u00f1ola\" e nel 1977 riceve il Premio Nobel per la letteratura."}
{"id": "90883", "revid": "88740", "url": "https://it.wikipedia.org/wiki?curid=90883", "title": "Michele Serra", "text": "Biografia.\nSerra nasce a Roma nel 1954 da madre nizzarda di origini siciliane e trentine e padre di origini sarde e piemontesi.\nCresce a Milano, dove s'era trasferito in pianta stabile al seguito dei genitori nel 1959. Consegue la maturit\u00e0 classica presso il liceo Manzoni e, una volta interrotto gli studi al terzo anno di Lettere moderne alla Statale, inizia nel 1975 a lavorare per \"l'Unit\u00e0\", organo di stampa ufficiale del Partito Comunista Italiano, in qualit\u00e0 dapprima di semplice dimafonista (tecnico del giornale addetto alla trascrizione del pezzo che i collaboratori esterni hanno registrato al centralino) e poi come redattore e inviato sportivo. Solo pi\u00f9 in avanti si occuper\u00e0 anche di spettacoli.\nAl giornale raccoglie l'eredit\u00e0 del celebre corsivista Mario Melloni, alias Fortebraccio, e sciorina commenti corrosivi e cronache tra le pi\u00f9 disparate: il suo repertorio spazia dalle recensioni discografiche (ad esempio Nada), alle rubriche sportive (\"La telefonata del marted\u00ec\"), agli appunti di viaggio, come nel libro \"Tutti al mare\", un celebre giro dell'Italia costiera sulla Panda. Si iscrive al PCI nel 1974 presso la sezione milanese \"Perotti-Devani\" di via Zecca Vecchia e nel 1991 aderisce al PDS, ma ne esce deluso quasi subito, incarnate un tempo dal PCI.\nNel 1986 comincia a dedicarsi alla satira, collaborando con l'inserto satirico de \"l'Unit\u00e0\" \"Tango\", diretto da Sergio Staino. Per questa sua attivit\u00e0 vincer\u00e0 quello stesso anno il Premio Satira Politica Forte dei Marmi per la sezione \"Giornalismo\". Nel 1987 inizia a collaborare anche col settimanale \"Epoca\" dell'Arnoldo Mondadori Editore, ma rassegna per protesta le dimissioni quando, nel 1990, la propriet\u00e0 passa a Silvio Berlusconi dopo la \"guerra di Segrate\". Nel 1988 \"Tango\" chiude e il direttore de \"l'Unit\u00e0\" Massimo D'Alema incarica Serra di dirigere un nuovo inserto satirico. Nasce cos\u00ec nel gennaio 1989 \"Cuore\", che dal 1991 diventer\u00e0 settimanale a s\u00e9 stante. Negli stessi anni scrive i testi delle apparizioni TV e degli spettacoli di Beppe Grillo.\nViene candidato dal PCI alle elezioni europee del 1989, ma non viene eletto. Pochi mesi dopo, nel novembre 1989, esce il suo primo libro di racconti, \"Il nuovo che avanza\". Il 26 luglio 1990 s'iscrive al Partito Radicale, agli Antiproibizionisti e ai Verdi Arcobaleno, in violazione dello statuto del PCI che non permette ai propri iscritti di aderire ad altri partiti. Ma Serra lo fa come provocazione davanti a Piero Fassino per chiedere che la sinistra possa diventare \u00abunita e antagonista\u00bb. Nel 1990 scrive con Beppe Grillo il recital \"Buone notizie\", esordio teatrale del comico genovese, che sar\u00e0 diretto da Giorgio Gaber.\nIl 7 maggio 1992 viene nominato direttore de \"l'Unit\u00e0\" Walter Veltroni. Serra e altri redattori del giornale erano contrari alla nomina di un direttore politico e chiedevano una soluzione interna, pi\u00f9 svincolata dal partito. Veltroni garantisce alla redazione piena autonomia e a partire dal 7 giugno offre a Serra e Ellekappa uno spazio quotidiano in prima pagina, la rubrica \"Che tempo fa\", un corsivo con vignetta. Da allora, prima sull\u2019Unit\u00e0 poi sulla Repubblica, Serra scrive tutti i giorni, tranne il luned\u00ec, un suo corsivo.\nNel 1993 partecipa al cast del programma TV \"Cielito lindo\", variet\u00e0 della seconda serata di Rai 3, curato, tra gli altri, da Sergio Staino. Nel programma Serra ha una rubrica da casa dove se la prende con la pubblicit\u00e0. Il 1\u00ba luglio 1994 lascia la direzione di \"Cuore\" (pur restandone \"garante\") a Claudio Sabelli Fioretti perch\u00e9 vuole dedicarsi di pi\u00f9 alla scrittura, ma al contempo non lascia il suo spazio fisso su \"l'Unit\u00e0\". Dal 13 novembre 1996 inizia a collaborare con \"la Repubblica\", dove dal luglio 2001, oltre a essere commentatore ed editorialista, cura una rubrica fissa, \"L'amaca\", dove descrive con garbata ironia vizi e costumi della politica e della societ\u00e0 italiana. Per lo stesso gruppo editoriale, collabora anche a \"L'Espresso\", sul quale cura la rubrica \"Satira preventiva\".\nNel settembre 1997 esce, dopo tre anni di lavoro, il suo primo romanzo, \"Il ragazzo mucca\", e due mesi dopo esordisce a teatro lo spettacolo \"Gi\u00f9 al Nord\", scritto per Antonio Albanese, con lo stesso ed Enzo Santin. Nel 1998 aderisce all'associazione \"Liberamente\", presieduta da Gloria Buffo e vicina ai DS, e con questa si schiera per l'abrogazione dell'ergastolo. Nel 1999 \u00e8 autore con altri del programma TV \"C'era un ragazzo\", condotto da Gianni Morandi in prima serata su Rai 1. Nello stesso anno scrive un adattamento de \"Il suicida\" di Nikolaj \u0116rdman per Luca De Filippo.\nIl 28 luglio 2000 chiude \"l'Unit\u00e0\" e Serra reagisce infuriato dalle colonne de \"la Repubblica\", scrivendo:\nIl 1\u00ba novembre 2000 a Parma si tiene il concerto a pi\u00f9 voci \"La tavola di Babele\" per sostenere la campagna FAO \"Cibo per tutti\", e Serra figura fra gli autori. Nel 2001 \u00e8 autore con altri del programma TV \"125 milioni di caz..te\", condotto da Adriano Celentano su Rai 1. Il 24 novembre 2001 si tiene la prima di \"Peter Uncino\", rilettura del mito di Peter Pan scritta a quattro mani con Marco Tutino per Milva e David Riondino. Nel 2002 vince il premio Procida-Isola di Arturo-Elsa Morante e il premio Gradara Ludens per il libro \"Cerimonie\".\nDal 2003 al 2013 \u00e8 autore con altri del programma di Rai 3 \"Che tempo che fa\", condotto da Fabio Fazio. Nel 2012 \u00e8 uno degli autori del programma condotto da Fabio Fazio e Roberto Saviano dal titolo \"Quello che (non) ho\", in onda su LA7. Noto tifoso dell'Inter, \u00e8 autore di numerosi libri, la gran parte dei quali raccoglie una selezione dei suoi contributi su quotidiani e periodici. Collabora attualmente con \"la Repubblica\" (dove tiene la rubrica \"L'Amaca\"), \"L'Espresso\" (dove tiene la rubrica \"Satira preventiva\") e \"il Venerd\u00ec di Repubblica\" (dove risponde settimanalmente alle lettere dei lettori nella rubrica \"Per posta\").\nVita privata.\nSerra \u00e8 sposato con la ex giornalista Giovanna Zucconi."}
{"id": "90895", "revid": "57342", "url": "https://it.wikipedia.org/wiki?curid=90895", "title": "David di Donatello per il miglior regista", "text": "Il David di Donatello per il miglior regista \u00e8 un premio cinematografico assegnato annualmente nell'ambito dei David di Donatello, a partire dalla prima edizione, con l'eccezione dell'edizione del 1958. Il sistema a pi\u00f9 candidature \u00e8 stato introdotto nel 1981.\nIl regista che ha vinto pi\u00f9 volte (sei) questo premio \u00e8 Francesco Rosi.\nQuattro premi per la miglior regia sono stati vinti da Mario Monicelli e Giuseppe Tornatore.\nFederico Fellini, Nanni Moretti e Marco Bellocchio sono invece i registi che hanno ottenuto pi\u00f9 candidature (sette).\nVincitori e candidati.\nI vincitori sono indicati in grassetto."}
{"id": "90897", "revid": "574302", "url": "https://it.wikipedia.org/wiki?curid=90897", "title": "David di Donatello per il miglior regista esordiente", "text": "Il David di Donatello per il miglior regista esordiente \u00e8 un premio cinematografico assegnato annualmente nell'ambito dei David di Donatello, a partire dall'edizione del 1982.\nIl premio \u00e8 dedicato al 4\u00ba Presidente dell'Accademia del Cinema Italiano - Premi David di Donatello Gian Luigi Rondi a partire dall'edizione del 2019.\nVincitori e candidati.\nI vincitori sono indicati in grassetto."}
{"id": "90900", "revid": "775372", "url": "https://it.wikipedia.org/wiki?curid=90900", "title": "Mehmet Ali Talat", "text": "Leader del Partito Turco Repubblicano (\"Cumhuriyet\u00e7i T\u00fcrk Partisi\", CTP) ha intercettato il risentimento della parte della popolazione turco-cipriota che desidera una politica di negoziazione con il governo della Repubblica di Cipro, che dal 1974 comprende solo i greco-ciprioti, in modo da giungere a una riunificazione dell'isola e all'ingresso nell'Unione europea.\n\u00c8 stato nominato primo ministro nel gennaio 2004, incrinando per la prima volta il monopolio del potere del leader storico della minoranza turca e presidente dell'autoproclamata repubblica, Rauf Denkta\u015f, che per\u00f2 conservava il potere di negoziazione. Grazie alla campagna a favore del Piano Annan per la riunificazione di Cipro ha condotto la popolazione della RTCN a votare positivamente al \"referendum\", posizione resa inutile a causa del voto negativo dei greco-ciprioti ma che ha fatto guadagnare per la prima volta consensi internazionali ai turco-ciprioti e all'operato di Talat. Una successiva elezione parlamentare del gennaio 2005 ha rafforzato il suo partito che ha sfiorato la maggioranza assoluta dei seggi.\nIl 17 aprile 2005 \u00e8 stato eletto presidente succedendo a Denkta\u015f, ritiratosi alla fine del suo quarto mandato."}
{"id": "90902", "revid": "125820440", "url": "https://it.wikipedia.org/wiki?curid=90902", "title": "Raimon Panikkar", "text": "Biografia.\nOrigini familiari.\nPanikkar nasce da madre cattolica, di famiglia borghese catalana (Carme Alemany, \u2020 1975), e da padre indiano induista originario del Kerala (Ramuni Panikkar, 1885 -1954) a Sarri\u00e1, un quartiere di Barcellona: \"Non mi considero mezzo spagnolo e mezzo indiano, mezzo cattolico e mezzo ind\u00f9, ma totalmente occidentale e totalmente orientale\".\nIl padre, discendente del casato aristocratico Nair della regione del Malabar nello stato del Kerala in India, aveva studiato in Inghilterra (dove aveva ottenuto passaporto britannico) e si era stabilito nel 1916 in Spagna, paese neutrale nella grande guerra. A Barcellona era diventato rappresentante di una societ\u00e0 chimica tedesca ed aveva avuto due figli e due figlie (Raimon, Josep-Maria, Merc\u00e9 e Salvador). Secondo Raimon Panikkar, \"Tra mio padre e mia madre regnava un'armonia profonda anche se appartenevano a due diverse tradizioni\".\nStudi e partecipazione all'Opus Dei (1936-1964).\nNel 1935 si diploma presso i gesuiti di Barcellona, e si iscrive alle facolt\u00e0 di scienze e di lettere. Nel 1936, per sfuggire alla guerra civile spagnola, si trasferisce con la famiglia a Bonn, in Germania, da dove rientra da solo, in bicicletta, in Spagna nell'estate del 1939. Completa gli studi in Spagna laureandosi in scienze all'Universit\u00e0 di Barcellona (1941) e in lettere a quella di Madrid (1942).\nNel 1940, al rientro dalla Germania, si avvicina al primo nucleo di fedeli laici dell'Opus Dei, instaurando una stretta relazione con Escriv\u00e1 de Balaguer. Panikkar fu membro dell'Opus Dei per vent'anni tra Barcellona e Madrid. Nel 1946, su suggerimento di Escriv\u00e1, Panikkar riceve l'ordinazione sacerdotale. In seguito, Panikkar ha parlato del suo periodo nell'Opus Dei, dichiarando solo di non essere entrato nell'Opus come chi entri \"in un club\", ma in una organizzazione ecclesiale e di non essere \"pentito di quella tappa della mia vita... la linea della vita non \u00e8 retta n\u00e9 a zigzag\" e:\nNel 1946 ottiene il dottorato in lettere e filosofia all'Universit\u00e0 Complutense di Madrid con la tesi \"El concepto de Naturaleza\" (poi pubblicata): \"Preoccupato dal problema teologico del soprannaturale quale substrato metafisico di una antropologia integrale che parla all'uomo personale e concreto, al cristiano reale e storico, dovetti affrontare prima il problema metafisico della natura\".\nInsegnamento universitario e primi scritti (1946-1950).\nFino al 1950 insegna Filosofia della Storia e Psicologia all'Universit\u00e0 Complutense, tenendo inoltre lezioni al Seminario Diocesano, all'Istituto di Scienze sociali Leone XIII e in varie universit\u00e0 in Spagna e America Latina. Ricopre l'incarico di Segretario Generale del Congresso di Filosof\u00eda a Barcellona (1948), e primo segretario della Sociedad Espa\u00f1ola de Filosof\u00eda. A partire dal 1942 partecipa al Consejo Superior de Investigaciones Cient\u00edficas e dell'Institudo de Filosof\u00eda \"Luis Vives\"; sostiene la rivista S\u00edntesis (1943), ed \u00e8 cofondatore della rivista \"Arbor\" (1944).\nPanikkar inizia a scrivere, prima inedito, quindi partecipando a riviste spagnole, francesi, italiane e tedesche. Pubblica i primi libri presso la casa editrice Rialp, di cui cura la \"Colecci\u00f3n Patmos\". Il suo Prologo a \"La Virgen Mar\u00eda\" di J. Guitton (1952) gli causa problemi con la gerarchia ecclesiastica spagnola. Redige inoltre \"Cometas. Fragmentos de un diario espiritual de la postguerra\" (pubblicato solo pi\u00f9 tardi; Madrid, 1972), in cui racconta della sua esperienza prima dell'incontro con l'India.\nDal 1950 al 1953 risiede a Salamanca. Quindi si sposta a Roma, dove nel 1954 ottiene il dottorato in teologia presso la Pontificia Universit\u00e0 Lateranense.\nLa scoperta dell'India (1954-1966).\nA 36 anni si reca in missione apostolica in India. L'incontro e la conoscenza di induismo e buddhismo cambiano il suo atteggiamento, senza modificare il suo cristianesimo: \"Sono partito cristiano, mi sono scoperto hind\u00fa e ritorno buddhista, senza cessare per questo di essere cristiano\".\nRisiede nella citt\u00e0 santa ind\u00f9 di Varanasi, sopra un vecchio tempio di Shiva, accanto al Gange, dedicandosi allo studio, alla scrittura, alla preghiera e alla meditazione. Lavora come ricercatore nelle Universit\u00e0 di Varanasi e di Mysore, riconoscendo la cultura indiana come parte delle proprie radici.\nTre incontri con monaci cristiani compenetrati nell'induismo segnano la sua formazione indiana:\nil monaco Jules Monchanin (Swami Paramarubiananda, 1895-1957), il monaco benedettino Henri Le Saux (Swami Abhishiktananda, 1910-1973), che fondarono l\"ashram\" Saccidananda, e il benedettino inglese Bede Griffiths (Swami Dayananda, 1906-1993). Da loro Panikkar comprende la possibilit\u00e0 di essere insieme cristiani e ind\u00f9, superando il dualismo attraverso l'intuizione advaita. In seguito, Panikkar presieder\u00e0 la Abhishiktananda Society (1978-1988).\nPanikkar lavora sull'ateismo buddhista per un'enciclopedia italiana pubblicata in seguito (G. Girardi, \"L'ateismo contemporaneo\"), ed intrattiene rapporti sulla mistica hind\u00fa in India con Bhikkhu Kashyapa, e sulla mistica buddhista con il XIV Dalai Lama.\nNel 1958, durante un viaggio in Europa, ottiene il Dottorato in Scienze all'Universit\u00e0 di Madrid con la tesi \"Algunos problemas lim\u00edtrofes entre ciencia y filosof\u00eda. Sobre el sentido de la ciencia\" (1958), in seguito pubblicato come \"Ontonom\u00eda de la ciencia. Sobre el sentido de la ciencia y sus relaciones con la filosof\u00eda\" (Madrid 1961).\nNel 1961 difende la propria tesi in Teologia a Roma: \"The Unknown Christ of Hinduism\" diventer\u00e0 uno dei suoi libri pi\u00f9 tradotti e pubblicati. Panikkar espone la presenza viva di Cristo nell'induismo, esaminando la relazione tra questo e il cristianesimo. Si trattiene per un periodo a Roma, insegnando in varie universit\u00e0 e partecipando alle attivit\u00e0 del Concilio Vaticano II.\nDal 1964, rientrato in India, collabora al Christian Institute for the Study of Religion and Society approfondendo questioni di filosofia ind\u00f9. Tiene lezioni di cultura ind\u00f9 in vari paesi latinoamericani e nel 1966 \u00e8 delegato degli Stati Indiani al Colloquio dell'UNESCO a Buenos Aires, mentre continua a pubblicare articoli in riviste accademiche occidentali ed orientali.\nIl periodo accademico in California (1966-1987).\nUno dei suoi articoli viene notato da un professore di Harvard, che lo invita ad insegnare negli Stati Uniti. Per vent'anni, Panikkar viaggia tra India e America, dando lezioni di religioni comparate in diverse universit\u00e0 degli Stati Uniti e dell'America Latina. A partire dal 1971 si stabilisce all'Universit\u00e0 di California a Santa Barbara, come titolare della cattedra di Filosofia Comparata della Religione e Storia delle Religioni, pur continuando a recarsi periodicamente a Varanasi. In questo periodo pubblica numerosi articoli e la maggior parte dei suoi libri.\n\"Trascorsi un quarto di secolo tra una delle citt\u00e0 pi\u00f9 ricche, dello stato pi\u00f9 ricco, della nazione pi\u00f9 potente e l'esatto contrario (a dodici ore di fuso orario) una delle citt\u00e0 pi\u00f9 caotiche, in uno degli stati pi\u00f9 sottosviluppati, di uno dei paesi pi\u00f9 poveri del mondo: tra Santa Barbara, in California, negli Stati Uniti, e Varanasi, nell'Uttar Pradesh, in India. La mia vita interiore era, letteralmente, l'unico punto di unione tra due sfere della mia vita\".\nIl rientro in Catalogna (1987-2010).\nRitiratosi dalla vita accademica, Panikkar si stabilisce a Tavertet, paesino ai piedi dei Pirenei che aveva visitato nel 1983. Conduce una vita ascetica, pur partecipando alla vita culturale e religiosa catalana, tramite pubblicazioni su giornali e riviste. Il ritorno alla Catalogna costituisce per Panikkar il completamento del proprio karma: \"chiudere il cerchio o radicare la mia vita, tornando al luogo dove sono nato\". Il 16 dicembre 1984 sposa con rito civile tale Maria-Gonzalez Haba, una studiosa di materie orientali conosciuta a Monaco di Baviera. La diocesi di Vic, competente per territorio, lo sospende \"a divinis\" \"Latae sententiae\".\nDal 1998 conduce le attivit\u00e0 di Vivarium, centro di studi interculturale. Continua a scrivere e pubblicare, \"ex novo\" e rielaborando vecchi scritti. Quasi met\u00e0 dei suoi lavori vengono pubblicati negli anni '90.\nNel 2005, insieme ad un gruppo di amici e filantropi italo-svizzeri, crea Arbor, la fondazione che diffonder\u00e0 il suo pensiero ed in India realizzer\u00e0 il suo principio di collaborazione interreligiosa per la lotta alla povert\u00e0 in migliaia di villaggi rurali e tribali.\nNell'ultimo periodo, tra le sue attivit\u00e0 di conferenziere, Panikkar si reca spesso in Italia e segue gruppi di dialogo e di incontro interreligioso. Insieme ad alcuni rappresentanti delle grandi religioni del mondo si occupa di un programma per la condivisione di esperienze e pratiche dei grandi mistici \"The spirit of religion\" che dar\u00e0 spunto per il convegno internazionale di Venezia del 2008 che ha riunito studiosi da tutto il mondo in occasione del suo 90\u00ba compleanno, durante il quale viene presentato il frutto del lavoro del gruppo, riportato nel libro \"I mistici nelle grandi tradizioni\" e del primo volume dell\"Opera Omnia\" (in XVI volumi) pubblicati dalla casa editrice Jaca Book in collaborazione con la Fondazione Arbor. Nello stresso anno la fondazione Arbor insieme all'Universit\u00e0 di Torino e al movimento Mezzopieno inaugura la prima cattedra universitaria dedicata al grande maestro, fondando la cattedra Raimon Panikkar in finanza etica.\nAlcune sue presenze significative: Citt\u00e0 di Castello nel settembre 2003; Milano, Udine, Venezia nel marzo 2004 (dove si \u00e8 confrontato con Emanuele Severino); Ha ricevuto nel 2001 il premio Nonino \"a un maestro del nostro tempo\", e, nel 2005, a Bergamo, il premio \"Calepino\". Nel 2004 riceve il dottorato \"honoris causa\" dall'Universit\u00e0 di Tubinga - Germania. Nel 2005 riceve il dottorato \"honoris\" causa in \"Antropologia ed epistemologia delle religioni\" dall'Universit\u00e0 degli Studi di Urbino \"Carlo Bo\". Nel 2008 riceve il dottorato \"honoris causa\" dall'Universit\u00e0 di Gerona \u2013 Catalogna/Spagna.\nPensiero.\nIl pensiero di Panikkar rappresenta un punto di incontro tra Oriente e Occidente. Nella sua opera convergono diverse realt\u00e0: la realt\u00e0 umana con le sue origini multiple ind\u00f9 e cristiane; la realt\u00e0 accademica e intellettuale, interdisciplinare, interculturale e interreligiosa. Da ci\u00f2, l'importanza del dialogo nel suo pensiero.\nUna delle esigenze fondamentali \u00e8 la coincidenza in uno stesso linguaggio. Il linguaggio di Panikkar \u00e8 ricco, plurale ed aperto, e in esso le parole non sono meri termini concettuali, oggettivi ed univoci, ma simboli. Concependo il simbolo come espressione della realt\u00e0, la parola (simbolica) esprime l'archetipo stesso della realt\u00e0 simbolizzata. Non c'\u00e8 un vocabolo oggettivo ed atemporale, ma solo temporale, compromesso, e che esprime il suo proprio significato.\nPer Panikkar, la realt\u00e0 \u00e8 sempre pi\u00f9 ricca di qualunque teorizzazione o concettualizzazione. Ogni concetto \u00e8 una semplificazione, e questa \u00e8 inevitabile nell'evoluzione dei molteplici universi culturali.\nFilosofia e teologia.\nLa filosofia di Panikkar non \u00e8 solo \"amore della sapienza\", quanto piuttosto \"sapienza dell'amore\". Nel suo pensiero non c'\u00e8 contrapposizione tra filosofia e teologia, al contrario tale possibilit\u00e0 va superata, in quanto pensiero e religione sono intimamente uniti. All'interno delle diverse esperienze delle varie religioni, ogni parte ha la volont\u00e0 di aiutare a scoprire il tutto. Non affinch\u00e9 tutti siano cristiani o ind\u00f9, ma alla ricerca di un dialogo realmente aperto, che porti alla mutua fecondit\u00e0: che l'uno apprenda dall'altro.\nPluralismo.\nIl problema del pluralismo sorge quando si ha una incompatibilit\u00e0 tra visioni diverse del mondo e, allo stesso tempo, esse sono forzate a coesistere e cercare la propria sopravvivenza. Il pluralismo inizia con il riconoscimento dell'altro, che implica la propria identit\u00e0. L'essere umano \u00e8 un essere in relazione, e il pluralismo autentico si manifesta come scoperta dell'altro. Il pluralismo non significa riconoscere molti modi (pluralit\u00e0) ma definire molte forme per ottenere lo stesso obiettivo.\nLa visione cosmoteandrica.\nFilosofo noto soprattutto per la sua trattazione \"sui generis\" dei temi cristologici e relativi al dialogo tra le religioni e le culture, Panikkar \u00e8 uno studioso nel cui pensiero la prassi \u00e8 inestricabilmente legata alla teoria, la contemplazione all'azione, la preghiera all'impegno politico (tra le altre cose, Panikkar \u00e8 stato membro dell'UNESCO e del Tribunale permanente dei popoli).\nLa sua filosofia \u00e8 tutta tesa all'integrazione delle diverse dimensioni della realt\u00e0, che egli individua nella triade umano-divino-cosmico (oppure, in termini pi\u00f9 filosofici, coscienza-libert\u00e0-materia). In questa sua visione (che egli ha denominato cosmoteandrica, o teantropocosmica) le tre dimensioni sopra citate si coappartengono, rimanendo distinte pur senza essere separabili (abbastanza scandalosamente, almeno a prima vista) Panikkar \u00e8 solito affermare che non esiste un Dio che non sia tale se non per degli uomini: insomma, le tre dimensioni citate \u2013 pur essendo perfettamente distinguibili \u2013 sono inseparabili: in tal modo Panikkar supera sia la tentazione del monismo (che aspirando ad un solo pensiero, una sola lingua, un solo stile di vita, una sola sostanza, \u00e8 incapace di distinguere tra cose diverse) sia quella del dualismo, che frattura l'essere in parti incomunicanti.\nDi fondamentale importanza nel suo pensiero, per il quale il sapere non \u00e8 finalizzato ad una conoscenza asettica e tutto sommato sterile, ma al contrario \u00e8 intriso di esperienza personale, \u00e8 il tema della saggezza come arte di vivere.\nL'evoluzione dal cattolicesimo tradizionalista al dialogo intrareligioso.\nIl pensiero di Panikkar evolve gradualmente, da una concezione cattolica tradizionalista e neotomista, verso una impostazione di universalit\u00e0 del dialogo intrareligioso oltre che interreligioso. Pur nella continuit\u00e0 della ricerca della sintesi e dell'armonia, gli scritti di Panikkar mostrano una evoluzione legata all'esperienza umana del divenire.\nIl filo conduttore della produzione teologica di Panikkar rileva l'aspirazione di farsi carico dell'uomo e portarlo fino alla origine ultima, fino alla pienezza in una costante ricerca dell'armonia: \"La mia grande aspirazione era ed \u00e8 di abbracciare o, ancor meglio, di arrivare a essere (a vivere) la realt\u00e0 in tutta la sua pienezza\"\nGli anni '50 e gli anni 2000 definiscono con chiarezza concetti fondamentali del pensiero di Panikkar, quali \"ontonomia\" e \"cristofania\": \"Tutto ci\u00f2 che ho scritto\u2026 non lo si pu\u00f2 capire altro che in funzione di una intuizione fondamentale dell'Essere come una cristofan\u00eda\" (\"Mi testamento\", Cometas, 1954). Lo stesso Raimon Panikkar confessava in una delle sue interviste: \"Io non ho avuto un'esperienza di Damasco, non sono caduto da cavallo n\u00e9 ho avuto un'esperienza folgorante.\u2026 La vita la si vive\u2026 La vita ci \u00e8 stata data\u2026 Siamo talmente abituati a oggettivare che subito ci facciamo eroi o ci confessiamo\u2026 Per dirlo in modo pi\u00f9 filosofico: il gran mito dell'Occidente \u00e8 la Storia\u2026 Io non scrivo la mia storia, la vivo\" (\"Esodo\", 65. 2002).\nL'incontro tra le religioni.\nPanikkar considera la variet\u00e0 delle religioni come sentieri che \u2013 diversi e distanti in partenza \u2013 conducono verso l'unica cima, in prossimit\u00e0 della quale essi tendono perci\u00f2 ad unirsi: \u00abA una certa altezza non vi sono pi\u00f9 baratri; le vie si riuniscono oltre le valli\u00bb.\nPer Panikkar Ges\u00f9 \u00e8 un nome storico del Cristo universale, di cui la storia delle religioni conosce altre concretizzazioni. Si deve affermare \u00abGes\u00f9 \u00e8 il Cristo\u00bb, ma non si pu\u00f2 semplicemente affermare \u00abil Cristo \u00e8 Ges\u00f9\u00bb, poich\u00e9 la categoria del Cristo \u00abnon deve essere ristretta alla sola figura storica di Ges\u00f9 di Nazareth\u00bb.\nLa quadruplice identit\u00e0.\nLa vita di Panikkar lo ha condotto ad assumere un'identit\u00e0 multipla e quadruplice:\nPer Panikkar, l'incontro fecondo tra le culture dell'oriente e dell'occidente si sviluppa all'interno del proprio io, a livello intimo ed intra-religioso prima che inter-religioso:\nPanikkar ha rigettato le accuse di sincretismo che gli sono state rivolte, in quanto considera il sincretismo come morte della ricchezza insita nella variet\u00e0 delle esperienze religiose che riconosce essere una ricchezza fondamentale delle diverse culture umane: \"Io posso dire che sono cristiano, hind\u00fa e buddhista... non posso dire che sono mussulmano o parsi, anche se ho in simpatia altre religioni e le loro tradizioni; solo in questo caso posso parlare di altre\" (R. Panikkar, \"Elogio a P. Lapide\" - \"Meinen wir denselben Gott? Ein Streit-gespr\u00e4ch\", M\u00fcnchen, 1994)."}
{"id": "90904", "revid": "125949785", "url": "https://it.wikipedia.org/wiki?curid=90904", "title": "Il pianeta proibito", "text": "Il pianeta proibito (\"Forbidden Planet\") \u00e8 un film di fantascienza del 1956, diretto da Fred M. Wilcox e prodotto dalla Metro-Goldwyn-Mayer, da cui fu tratto un adattamento letterario scritto da Philip MacDonald (con lo pseudonimo di W.J. Stuart) e pubblicato nello stesso anno.\nLa trama \u00e8 vagamente ispirata alla commedia teatrale \"La tempesta\" di Shakespeare. Nella realizzazione della pellicola furono impiegati numerosi effetti speciali della Walt Disney Productions e della musica elettronica, per conferire il carattere alieno del contesto. Il film \u00e8 ricordato anche per la presenza di un robot, Robby, riproposto in successive pellicole e serie televisive.\nDal 2013 \u00e8 conservato nel National Film Registry della Biblioteca del Congresso degli Stati Uniti d'America.\nTrama.\nXXIV secolo, l'incrociatore spaziale \"C-57-D\", al comando di John J. Adams, \u00e8 inviato in missione sul pianeta \"Altair IV\", quarto della stella Altair, alla ricerca di sopravvissuti della spedizione \"Bellerofonte\", giuntavi vent'anni prima e della quale non si hanno notizie. Giunti in orbita il comandante \u00e8 contattato via radio da uno dei membri di quella spedizione, il professor Edward Morbius, che tenta di dissuaderlo dall'atterraggio.\nSbarcati, giunge ad accoglierli una vettura condotta dal robot Robby che reca il comandante e i secondi alla residenza di Morbius. Egli \u00e8 un anziano studioso filologo, unico superstite della spedizione Bellerofonte poich\u00e9 tutti gli altri sono stati uccisi da una \"forza misteriosa\", a eccezione di sua moglie, deceduta successivamente per cause naturali. L'uomo \u00e8 convinto che questa entit\u00e0 non costituisca pi\u00f9 una minaccia, n\u00e9 per lui n\u00e9 per sua figlia Alta, nativa del pianeta, pur temendo come essa possa tornare a manifestarsi. Contravvenendo alle disposizioni di suo padre, la ragazza si presenta ai tre ufficiali, destando loro un certo interesse.\nMorbius ammonisce che i nuovi arrivati possano risvegliare la forza e infatti una notte l'impianto trasmettitore viene misteriosamente danneggiato. Su pressione del comandante Adams, Morbius rivela parte delle sue scoperte, di come il pianeta fosse stato abitato da una razza aliena nobile e potente chiamata \"Krell\", eticamente e tecnicamente pi\u00f9 progrediti. Prima che gli esseri umani popolassero la Terra, i Krell scesero sul pianeta raccogliendo dei campioni, spiegando cos\u00ec la presenza di animali terrestri su Altair IV. Questa nobile razza tuttavia sarebbe scomparsa misteriosamente in una sola notte. Nei sotterranei della residenza Morbius mostra dei macchinari di costruzione aliena come uno strumento in grado di incrementare l'intelligenza, da lui stesso sperimentato a rischio della propria vita, e soprattutto la \"Grande Macchina\", un apparato tuttora funzionante che si sviluppa per enormi profondit\u00e0 nelle viscere del pianeta, costituito da migliaia di reattori nucleari. Morbius ritiene come essa faccia parte di un progetto grandioso che avrebbe liberato gli alieni dalla dipendenza di ogni mezzo fisico.\nFarman tenta di sedurre una troppo ingenua Alta, subendo la ramanzina del comandante, e nel frattempo il tecnico delle comunicazioni Quinn resta ucciso. Il mostro invisibile ha lasciato delle impronte sul terreno, dal quale calco di gesso si deduce una creatura predatrice con caratteristiche sia di quadrupede, bipede che di antropoide. Il dottore avendo studiato il piede del mostro, ammette di trovarlo innaturale e che la creatura \u00e8 qualcosa di inconcepibile nelle leggi dell'evoluzione.\nMorbius, apertamente ostile a divulgare i suoi studi, attribuisce il misfatto alla forza misteriosa risvegliatasi, ammonendo il comandante ad abbandonare il pianeta. La notte successiva l'equipaggio subisce l'attacco diretto del mostro praticamente invisibile e che si manifesta nel suo orrore alla luce dei fasci di energia. La creatura viene respinta a stento con un tributo di vittime, tra cui il tenente Farman. Il comandante e il dottore decidono di prelevare Morbius e sua figlia, offrendosi il primo a sottoporsi al potenziamento dell'intelligenza per comprendere quanto stia accadendo.\nAdams e Alta, ora innamorati, discutono su come persuadere Morbius ma nel frattempo il dottore si \u00e8 sottoposto all'apparecchio subendo uno shock fatale. Prima di spirare egli rivela come la civilt\u00e0 Krell abbiano creato uno strumento in grado di proiettare materia con il solo pensiero, senza considerare la materializzazione dell'inconscio e con esso i \"mostri dell'Id\", ai quali dovettero soccombere.\nIl comandante comprende come l'entit\u00e0 origini dalla mente di Morbius, il quale suo malgrado \u00e8 indirettamente artefice dello sterminio della spedizione. Una gelosia verso i colleghi ed ora verso sua figlia, scatenano puntualmente l'ira del mostro, che in quel momento fa irruzione nella residenza. Il gruppo riesce a fuggire nei sotterranei, le quali paratie blindate vengono divelte senza difficolt\u00e0. \nOramai consapevole della propria responsabilit\u00e0, Morbius affronta il suo demone, rinnegandolo e restandone ferito mortalmente, non prima di aver spiegato loro l'innesco del congegno a tempo di autodistruzione.\nDallo spazio i sopravvissuti assistono all'esplosione del pianeta Altair IV e della distruzione della conoscenza dei Krell.\nProduzione.\nFonti di ispirazione.\nIl film trae liberissima ispirazione alla commedia shakespeariana \"La tempesta\"., per la similitudini con i personaggi: Prospero si assimila al dottor Morbius, Miranda ad Altaira, gli spiriti Ariel e Calibano con il robot Robby mentre Adams ha una vaga attinenza con Ferdinando. La macchietta del cuoco - doppiato da Nino Manfredi - ricalca i personaggi di Stefano e del giullare Trinculo. L'entit\u00e0 assassina si ispira allo spirito che agisce su Prospero.\nEffetti speciali.\nLe sequenze animate, in particolare l'attacco del mostro, furono create dal veterano degli effetti speciali Joshua Meador, prestato per l'occasione alla MGM dalla Walt Disney.\nRobby il robot.\nIl robot Robby fu l'oggetto scenico cinematografico pi\u00f9 costoso mai costruito all'epoca e ispir\u00f2 la produzione di numerosi giocattoli. Nel cinema torn\u00f2 in piccole apparizioni (tra cui \"Il robot e lo Sputnik\", \"Gremlins\" del 1984, \"Le ragazze della Terra sono facili\" del 1988, \"\" del 2003).\nIn televisione Robby apparve in tre episodi della serie TV \"Ai confini della realt\u00e0\", in uno come protagonista, e negli anni sessanta, nella serie commedia \"La famiglia Addams\", nell'episodio 20 della prima stagione della serie \"Lost in Space\" del 1965 nel quale \u00e8 antagonista di \"Robot\" e negli anni settanta, nella serie poliziesca \"Colombo\", e nella serie commedia \"Mork &amp; Mindy\". \u00c8 presente inoltre nel settimo episodio dell'ottava stagione di Big Bang Theory.\nRobby ispir\u00f2 i programmatori della Bethesda Softworks per la creazione dei robot Protettori nel videogioco \"Fallout 3\".\nRobby \u00e8 il primo robot della storia del cinema a rispettare le Tre leggi della robotica di Isaac Asimov postulate nel 1941-42. In una scena del film Robby si rifiuta di obbedire a un ordine illecito di Morbius, sostenendo che causer\u00e0 la sua disattivazione se ripetuto. Il robot si dimostrer\u00e0 poi impotente davanti all'Entit\u00e0 perch\u00e9 vi riconosce parte della mente del suo padrone. A partire da questo film quasi tutti i robot rispettarono le tre leggi della Robotica.\nOpere derivate.\nRomanzo.\nDal film fu tratto un romanzo omonimo a opera di W.J. Stuart, pubblicato nello stesso anno di uscita del film. Rispetto al film il libro approfondisce maggiormente la vicenda dei Krell e il rapporto tra questi e Morbius. Diversamente dalla versione cinematografica, nel libro Morbius si sottopone pi\u00f9 volte alla macchina, accrescendo la sua intelligenza molto al di l\u00e0 delle possibilit\u00e0 umane, mantenendo per\u00f2 inalterata la sua natura imperfetta di uomo, causa della propria fine.\nSpin-off.\nNel 1957 la MGM realizza uno spin-off de \"Il pianeta proibito\", si tratta del film \"Il robot e lo Sputnik\" (\"The Invisible Boy\"), di cui \u00e8 protagonista Robby il robot, qui ritornato sul pianeta Terra e, grazie a un viaggio nel tempo, scaraventato nel XX secolo. Robby, malandato, viene riparato da un ragazzino dotato di superpoteri mentali, divenendo per\u00f2 lo strumento di un computer malvagio.\nRemake.\nNel 2008 fu annunciato un remake del film, su sceneggiatura J. Michael Straczynski, e con Joel Silver come produttore con il patrocinio della Warner Bros."}
{"id": "90912", "revid": "1719883", "url": "https://it.wikipedia.org/wiki?curid=90912", "title": "Cosmoteandrismo", "text": "Cosmoteandrismo \u00e8 il termine usato da Raimon Panikkar, filosofo catalano-indiano, per descrivere la propria visione della realt\u00e0, secondo la quale ogni ente reale \u00e8 costituito da un insieme indissolubile di coscienza, di libert\u00e0 (o di infinit\u00e0) e di materialit\u00e0.\nIl termine, equivalente a \"theanthropocosmic\", deriva dall'aggiunta della parola \"cosmo-\" a \u00abteandrismo\u00bb, che nell'etimologia greca significa l'unione di dio e uomo (\"theos\" + \"andros\", o anche \"anthropos\"), a indicare che le dimensioni di Dio, Uomo e Cosmo non possono essere comprese senza un reciproco rimando.\nQuesti tre mondi cio\u00e8, pur distinguibili e gerarchicamente ordinabili, non sono separabili: ne risulta l'impossibilit\u00e0 di parlare di un uomo che non abbia un corpo materiale, o di un Dio autosussistente, privo di qualsiasi corporeit\u00e0 e di qualsiasi rapporto con il mondo.\nLa realt\u00e0 unica e multiforme.\nQuesta proposta tenta di superare la pretesa monistica di ridurre tutta la realt\u00e0 ad un'unica sostanza (si pensi a Spinoza, o all'identificazione parmenidea tra essere e pensare), e al contempo di non ricadere nell'alternativa dualistica di fratturare la realt\u00e0 in pi\u00f9 sostanze indipendenti (si pensi a Cartesio).\nPer Panikkar, la realt\u00e0 \u00e8 unica e multiforme, e non pu\u00f2 essere ridotta n\u00e9 ad un solo modo di pensare, di parlare, di essere, n\u00e9 ad una opposizione tra fazioni in eterna incomprensione e lotta.&lt;br&gt;\nPanikkar evidenzia che non si tratta di un'idea originale bens\u00ec di una rappresentazione della realt\u00e0 (in termini di tre mondi) che si \u00e8 costantemente ripresentata nella storia del pensiero, in quasi tutte le culture (al di l\u00e0 del fatto che, a seconda della diverse mentalit\u00e0, la triade assumesse la fisionomia di cielo-terra-inferi, passato-presente-futuro o Dei-uomini-Mondo).\nPi\u00f9 nel dettaglio, ogni essere, dalla pi\u00f9 semplice particella di materia al pi\u00f9 complesso organismo dotato di autocoscienza, presenta tutte e tre le caratteristiche: cos\u00ec anche la pietra mostra l'appartenenza, oltre che ovviamente all'ambito della materialit\u00e0, a quello del pensiero (se non vi fosse in qualche modo connessa, non sarebbe neanche pensabile) e a quello della libert\u00e0 (o divinit\u00e0, o infinit\u00e0, come sembra attestato - oltre che dalla scienza moderna - dal fatto che la materia conserva a tutti i livelli la capacit\u00e0 di stupirci e di mostrare aspetti sempre nuovi ed imprevedibili).\n\"Anima mundi\".\nPer questo motivo (e specificamente per il fatto che il pensiero, nonostante tutti gli sforzi - non del tutto infruttuosi - di spingersi sempre pi\u00f9 in profondit\u00e0 nella conoscenza delle cose, segni il passo e sia costretto ad ammettere che le profondit\u00e0 che scopre si rivelano sempre pi\u00f9 profonde) il cosmoteandrismo afferma che il pensiero non \u00e8 tutto, cos\u00ec come non lo \u00e8 la materia, e che il pensare e l'essere non sono identici (ricordando tuttavia che non si d\u00e0 l'uno senza l'altro).\nIn definitiva, va recuperata qui l'idea classica di \"anima mundi\" (di cui parlano anche Platone, Plotino, Marsilio Ficino), per la quale il mondo \u00e8 un organismo vivente e tutto \u00e8 essenzialmente legato a tutto il resto. Per Ficino, in particolare, la terra \u00e8 un animale vivo, perch\u00e9 da ogni parte genera esseri viventi: \u00abChi \u00e8 s\u00ec semplice che dica la parte vivere, e il tutto non vivere? Vive adunque tutto il corpo del Mondo. [...] Chi negher\u00e0 viver la Terra, e la Acqua, le quali danno vita agli animali generati da loro?\u00bb."}
{"id": "90913", "revid": "729019", "url": "https://it.wikipedia.org/wiki?curid=90913", "title": "Arthur Emyr", "text": "Ha indossato la maglia della Nazionale gallese per la prima volta il 18 marzo 1989 a Cardiff, contro l'Inghilterra (12-9 per i gallesi).\nUltima presenza con la nazionale il 12 ottobre 1991 a Cardiff contro l'Australia (38-3 per gli australiani)."}
{"id": "90914", "revid": "125065818", "url": "https://it.wikipedia.org/wiki?curid=90914", "title": "Andy Marinos", "text": "Ha indossato la maglia della Nazionale gallese per la prima volta il 2 febbraio 2002 a Dublino, contro l'Irlanda (54-10 per gli irlandesi).\nDal 2015 al 2021 ha ricoperto l'incarico di Presidente del SANZAR. Dal 2021 \u00e8 nuovo CEO di Rugby Australia."}
{"id": "90916", "revid": "729019", "url": "https://it.wikipedia.org/wiki?curid=90916", "title": "KartOO", "text": "KartOO era un meta-motore di ricerca che mostra i risultati in un'interfaccia grafica. Concettualmente \u00e8 simile a Mooter, in quanto aggrega i risultati di altri motori di ricerca in cluster, i quali vengono poi ulteriormente correlati in maniera grafica."}
{"id": "90917", "revid": "287204", "url": "https://it.wikipedia.org/wiki?curid=90917", "title": "Jos\u00e8 Altafini", "text": ""}
{"id": "90918", "revid": "120718842", "url": "https://it.wikipedia.org/wiki?curid=90918", "title": "Software wiki", "text": "Il software wiki \u00e8 un tipo di software collaborativo che opera su un sistema wiki, e che permette generalmente di creare e modificare pagine Web con un semplice browser. Il software \u00e8 implementato solitamente tramite uno script lato server attivo su uno o pi\u00f9 web server; i contenuti sono invece conservati in un database RDBMS, anche se alcune implementazioni usano invece il file system del server.\nIl primo sistema di questo tipo fu messo a punto da Ward Cunningham nel 1995, basato sul linguaggio standard Wiki Markup Language che fu anche adottato dal sito \"Wiki Wiki Web\".\nData la relativa semplicit\u00e0 del concetto wiki nel corso degli anni sono nate numerose implementazioni, dai pi\u00f9 semplici hack che implementano solo la funzionalit\u00e0 di base ai pi\u00f9 sofisticati Content Management System. La differenza principale fra i wiki e i CMS pi\u00f9 sofisticati \u00e8 che il software wiki si concentra piuttosto sui contenuti, a discapito della possibilit\u00e0 di controllare nei dettagli il \"layout\" offerta da altri CMS come ad esempio Drupal, WebGUI, e a discapito di caratteristiche non compatibili con il concetto wiki, come gli articoli e i blog di Titiwiki.\nIl \"software wiki\" pu\u00f2 essere inteso come il complesso del software necessario per operare un sistema wiki, che pu\u00f2 comprendere un web server come Apache oltre allo stesso \"motore wiki\" che implementa la tecnologia wiki. In alcuni casi, come in ProjectForum o in alcuni WikiServer, il web server e il motore wiki sono combinati insieme in un sistema integrato per facilitare l'installazione.\nLa maggior parte dei motori sono Open Source, spesso disponibili sotto la GNU General Public License (GPL); i progetti maggiori come TWiki e il motore di Wikipedia, MediaWiki, vengono sviluppati in collaborazione. Molti software wiki sono altamente modulari e forniscono API che permettono ai programmatori di sviluppare nuove caratteristiche senza bisogno di fare esperienza con l'intero codebase.\n\u00c8 difficile stabilire quali siano i motori wiki pi\u00f9 comuni, anche se un'ipotetica lista potrebbe comprendere UseModWiki, TWiki, MoinMoin, PmWiki e MediaWiki. Alcuni di questi motori sono elencati pi\u00f9 in basso, per altri motori vedere (in inglese).\nAlcuni tipi di software wiki non sono concepiti per il lavoro collaborativo, ma per il semplice content management oppure per l'organizzazione di informazioni personali. Ne sono un esempio AcroWiki per PalmOS, Tomboy e Zim Wiki per Linux, ConnectedText e wikidPad per Windows e ZuluPad per macOS e Windows."}
{"id": "90920", "revid": "1005847", "url": "https://it.wikipedia.org/wiki?curid=90920", "title": "DTT", "text": ""}
{"id": "90923", "revid": "834", "url": "https://it.wikipedia.org/wiki?curid=90923", "title": "Rocco Francis Marchegiano", "text": ""}
{"id": "90926", "revid": "834", "url": "https://it.wikipedia.org/wiki?curid=90926", "title": "Harold Everett Greer", "text": ""}
{"id": "90933", "revid": "15756", "url": "https://it.wikipedia.org/wiki?curid=90933", "title": "Lingue slave", "text": "Le lingue slave sono un gruppo di idiomi appartenenti alla famiglia delle lingue indoeuropee. Vengono, a volte, inserite nell'ipotetica sottofamiglia delle lingue balto-slave a causa di molteplici similitudini isoglottiche con le lingue baltiche, sebbene non vi siano altri tipi di legami tra i due gruppi.\nLe lingue slave sono parlate da oltre 315 milioni di persone abitanti in Europa orientale, centro-orientale e balcanica, nonch\u00e9 da un folto gruppo di emigrati in tutto il mondo. Alcune lingue slave usano l'alfabeto latino con alcuni segni diacritici (polacco, croato), altre quello cirillico (russo, bulgaro), con variazioni minime tra una lingua e l'altra.\nSulla base delle lingue slave sono state create diverse lingue artificiali che possono essere comprese da coloro che parlano almeno una lingua slava.\nSuddivisioni.\nGli studiosi dividono tradizionalmente le lingue slave in tre gruppi principali sulla base di principi geografici e genealogici, di cui alcuni si dividono ulteriormente in sottogruppi:\nAlcuni linguisti ritengono che sia esistito anche un gruppo di \"lingue slave settentrionali\". Il dialetto dell'antica Novgorod all'interno dell'antico russo pu\u00f2 aver riflesso alcune idiosincrasie di questo presunto gruppo. D'altra parte, il termine \"slavo settentrionale\" viene usato anche per combinare le lingue slave occidentali ed orientali in un solo gruppo da contrapporsi a quelle meridionali. Il grado di mutua intelligibilit\u00e0 gioca inoltre un suo ruolo nel definire le lingue appartenenti ai tre gruppi. Nella maggior parte dei casi all'interno di uno stesso gruppo \u00e8 possibile che i locutori di diverse lingue siano in grado di capirsi almeno in parte, ma si riscontra che non sono generalmente in grado di comprendersi al di fuori del proprio gruppo di appartenenza (un paragone simile si pu\u00f2 trovare nella facilit\u00e0 di mutua comprensione tra italiano e spagnolo, e la difficolt\u00e0 tra italiano e francese, senza per\u00f2 che si ritrovi il medesimo parallelo genealogico).\nLa differenza pi\u00f9 rilevante tra il gruppo orientale ed il gruppo occidentale si riscontra nell'ortografia delle lingue standard: le lingue slave occidentali vengono scritte utilizzando l'alfabeto latino ed hanno subito maggiori influenze da parte dell'Europa occidentali, data l'appartenenza storica di queste popolazioni al credo cattolico romano, mentre le lingue slave orientali vengono scritte utilizzando l'alfabeto cirillico, data la secolare appartenenza al credo ortodosso ed alla profonda influenza della cultura greco-bizantina. Le lingue slave orientali hanno assorbito comunque molte parole di origine latina, francese, tedesca ed italiana durante la campagna di occidentalizzazione della Russia di Pietro il Grande, riducendo in tal modo questa differenza. Anche se il gruppo slavo meridionale presenta caratteristiche che lo distinguono dai gruppi orientale e occidentale, presenta al suo interno le medesime variazioni: il bulgaro, ad esempio, possiede alcuni tratti orientali (alfabeto cirillico, prestiti dal russo ed influenza dal greco) ed il croato molti tratti occidentali (alfabeto latino, influenza mitteleuropea come il ceco), nonostante entrambe siano lingue slave meridionali.\nLa divisione tripartita delle lingue slave non tiene conto dei dialetti parlati di ogni lingua. Tra questi, alcuni cosiddetti dialetti di transizione e dialetti ibridi spesso fungono da collegamento tra lingue differenti, dimostrando similitudini che non emergono quando si comparano le lingue standard. Ad esempio tra lo slovacco (una lingua slava occidentale) e l'ucraino (una lingua slava orientale) funge da collegamento il russino, parlato nella Slovacchia orientale e nelle zone pi\u00f9 occidentali dell'Ucraina. In maniera simile il polacco condivide caratteristiche di transizione sia con i dialetti ucraini occidentali che con i dialetti bielorussi. Il dialetto croato kajkavo \u00e8 pi\u00f9 simile allo sloveno che al croato standard.\nAnche se le lingue slave si sono suddivise da una comune protolingua pi\u00f9 tardi di ogni altro gruppo di lingue indoeuropee, esistono sufficienti differenze tra i vari dialetti e lingue slave per rendere difficile la comunicazione tra locutori di diverse aree slave. All'interno delle singole lingue, i dialetti possono variare di poco, come quelli russi, o presentare grandi differenze, come quelli sloveni.\nStoria.\nOrigini e parentela genealogica.\nLa radice delle lingue slave \u00e8 il proto-slavo, che a sua volta deriva dal protoindoeuropeo, l'antenato comune di tutte le lingue indoeuropee, passando attraverso una fase balto-slava.\nI linguisti storici pi\u00f9 importanti (Oswald Szemer\u00e9nyi, August Schleicher) postulano che il proto-slavo sia derivato a sua volta dal proto-balto-slavo, un antenato comune di proto-slavo e proto-baltico. Secondo questa teoria, l\"Urheimat\" del proto-balto-slavo si trovava nei territori circostanti l'odierna Lituania in un qualche momento dopo che la comunit\u00e0 linguistica indoeuropea si era separata in differenti regioni dialettali (all'incirca 3000 a.C.). I locutori slavi e baltici condividerebbero almeno 289 parole che potrebbero provenire da quella ipotetica proto-lingua. Durante il periodo balto-slavo si svilupparono alcune isoglosse esclusive nella fonologia, nella morfologia, nel lessico e nella sintassi che resero le lingue slave e quelle baltiche le pi\u00f9 vicine genealogicamente tra loro. Si ritiene che il processo di separazione del proto-slavo dal proto-baltico sia avvenuto nel periodo tra il 1500 ed il 1000 a.C.\nAlcuni linguisti dei paesi baltici hanno tradizionalmente sostenuto che il gruppo slavo differisca cos\u00ec radicalmente dal vicino gruppo baltico che non avrebbero potuto condividere un antenato comune dopo la frammentazione del \"continuum\" linguistico indoeuropeo circa cinque millenni fa. Questa teoria venne supportata all'inizio del XX secolo da Antoine Meillet, soprattutto perch\u00e9 si \u00e8 rilevato che le lingue baltiche orientali (lituano e lettone) presentano pi\u00f9 affinit\u00e0 con il gruppo slavo rispetto alle lingue baltiche occidentali (antico prussiano). Perci\u00f2 una teoria diffusa \u00e8 la visione delle lingue baltiche e delle lingue slave come gruppi indoeuropei separati, ma intrecciati in un \"continuum dialettale\", privo di netti confini linguistici e le affinit\u00e0 e somiglianze tra i due gruppi sarebbero dovute al continuo contatto linguistico.\nEvoluzione delle lingue slave.\nL'imposizione dell'antico slavo ecclesiastico agli slavi di religione ortodossa avvenne spesso alle spese dei dialetti locali. Lockwood, un indoeuropeista, afferma: \"(L'antico slavo ecclesiastico) \u00e8 rimasto in uso fino ai tempi moderni, ma \u00e8 stato influenzato sempre di pi\u00f9 dalle lingue vive ed in evoluzione, in modo che si possano distinguere variet\u00e0 bulgare, serbe e russe. L'uso di un tale mezzo di comunicazione imped\u00ec lo sviluppo delle lingue locali per scopi letterari e i primi tentativi avvennero in uno stile misto\". Lockwood inoltre nota che queste lingue si sono \"arricchite\" acquisendo i termini per i concetti astratti dal vocabolario dell'antico slavo ecclesiastico. La situazione nei paesi cattolici, dove il latino era pi\u00f9 importante, era diversa. Il poeta rinascimentale Jan Kochanowski e gli scrittori del barocco croato del XVI secolo scrivevano nei loro rispettivi dialetti (anche se il polacco aveva ampiamente assimilato termini dal latino come il russo dall'antico slavo).\nNonostante l'antico slavo ecclesiastico avesse soffocato la letteratura vernacolare, tuttavia favor\u00ec l'attivit\u00e0 letteraria slava e promosse l'indipendenza linguistica da influenze esterne. Solo la tradizione letteraria vernacolare croata si \u00e8 accordata con quella slavo ecclesiastica nel tempo. Inizi\u00f2 con il codice di Vinodol ed \u00e8 continuata attraverso il Rinascimento fino alla codificazione della lingua croata nel 1830, anche se molta della letteratura tra il 1300 ed il 1500 veniva scritta nello stesso stile misto che prevaleva in Russia e negli altri paesi. Il pi\u00f9 importante documento della prima letteratura croata \u00e8 la lapide di Bescanuova della fine dell'XI secolo. \u00c8 una larga tavoletta di pietra ritrovata nella piccola chiesa di Santa Lucia dell'Isola di Veglia - oggi croata -, contenente un testo scritto prevalentemente in \u010dakavo, oggi un dialetto del croato, scritto in glagolitico croato. L'indipendenza di Ragusa facilit\u00f2 la continuit\u00e0 della tradizione. Le lingue degli slavi cattolici si avvicinarono pericolosamente all'estinzione in varie occasioni. Il polacco venne attestato la prima volta nel XIV secolo; prima la lingua d'amministrazione era il latino. Il ceco era continuamente in pericolo di venire cancellato dal tedesco e le lingue lusaziane (superiore ed inferiore) parlate solo in Germania hanno quasi lasciato totalmente il passo al tedesco. Sotto l'influenza tedesca ed italiana, lo sloveno era relegato a lingua regionale parlata dai contadini, e venne elevata agli standard della scrittura solo dagli scrittori protestanti nel XVI secolo.\nLe influenze pi\u00f9 recenti seguono tutte lo stesso schema generale nelle lingue slave come da tutte le altre parti, e sono regolate dalle relazioni politiche degli slavi. Nel XVII secolo la lingua dei borghesi russi (\u0434\u0435\u043b\u043e\u0432\u043e\u0439 \u044f\u0437\u044b\u043a\"delovoj jazyk\") assorb\u00ec parole tedesche attraverso contatti diretti tra i russi e le comunit\u00e0 tedesche in Russia. Nell'era di Pietro il Grande, gli stretti contatti con la Francia attirarono una grande quantit\u00e0 di prestiti e di calchi dal francese, una significante parte dei quali non solo \u00e8 sopravvissuta ma ha anche rimpiazzato i vecchi prestiti antico-slavi. Il russo, a sua volta, influenz\u00f2 la maggior parte delle letterature slave in un modo o nell'altro nel XIX secolo. Gli scrittori croati prendevano in prestito liberamente parole ceche, mentre a loro volta gli scrittori cechi, tentando di rivitalizzare la loro lingua morente prendevano in prestito molte parole (es. \u0432\u044a\u0437\u0434\u0443\u0445, \"v\u0103zduch\", aria) dal russo. Un ruolo pi\u00f9 diretto il russo lo ebbe con il bulgaro, dove le parole russe vennero importate in massa per rimpiazzare i prestiti turchi e greci, cosicch\u00e9 ci sono parole in bulgaro che hanno un'impronta di base fonetica russa (cio\u00e8 hanno una struttura fonetica inusuale per la lingua bulgara o per le lingue slave meridionali in generale).\nDifferenziazione delle lingue slave.\nIl proto-slavo esisteva approssimativamente verso la met\u00e0 del primo millennio d.C. Intorno al VII secolo, si era diviso in grandi zone dialettali.\nNon ci sono ipotesi realistiche sulla natura della successiva divisione degli slavi occidentali e meridionali. Generalmente si ritiene che il gruppo slavo orientale si sia fuso in una lingua antico russa, e che quest'ultima sia esistita almeno fino al XII secolo. Si crede oggi che gli slavi meridionali siano arrivati nella penisola balcanica in due ondate, e che tra di loro ci fosse una numerosa popolazione di valacchi.\nLa differenziazione linguistica ricevette una grande spinta dalla dispersione dei popoli slavi su un grande territorio, che in Europa centrale eccedeva i confini degli odierni stati slavofoni. I documenti scritti del IX, del X e dell'XI secolo possiedono gi\u00e0 alcune caratteristiche linguistiche locali. Ad esempio i monumenti di Freising mostrano una lingua che contiene alcuni elementi fonetici e lessicali peculiari dei dialetti sloveni (es. rotacismo, la parola \"krilatec\").\nIl movimento degli slavofoni nei Balcani, nei secoli del declino dell'Impero bizantino espanse l'area delle parlate slave ma le scritture precedenti sopravvissero in quest'area. L'arrivo in Pannonia nel IX secolo delle popolazioni magiare interpose una seconda popolazione non-slava tra gli slavi occidentali e quelli meridionali, recidendo cos\u00ec la connessione tra gli slavi nella Croazia bianca (o Crobazia, nell'odierna Polonia) e la Serbia bianca (o Sorabia, nell'attuale Lusazia, in Germania) e gli slavi meridionali, croati e serbi. Le conquiste dei Franchi completarono la separazione geografica tra questi due gruppi, recidendo la connessione tra gli slavi in Moravia e la Bassa Austria (Moravi) da quelli dell'odierna Stiria, Carinzia, Tirolo orientale in Austria e delle province della moderna Slovenia, dove gli antenati degli sloveni si stabilirono durante la prima colonizzazione.\nStoria linguistica.\nDi seguito vengono elencati i principali mutamenti linguistici che hanno coinvolto i dialetti indoeuropei (PIE) che si sono sviluppati poi nello slavo comune (SC), stadio immediatamente successivo la comparsa del proto-slavo (PS).\nCaratteristiche comuni.\nLe lingue slave sono una famiglia linguistica relativamente omogenea, in confronto ad altri sottogruppi di lingue indoeuropee (ad esempio le lingue germaniche, le lingue romanze e le lingue indo-iraniche). Ancora nell'XI secolo d.C. l'intera area slavofona funzionava ancora come una sola lingua permeata di differenze a livello dialettale, detta \"slavo comune\". In comparazione con la maggior parte della altre lingue indoeuropee le lingue slave sono moderatamente conservative, in particolare in termini di morfologia (cio\u00e8 i modi di flessione nominale e coniugazione verbale per indicare le differenze grammaticali). La maggior parte delle lingue slave possiede una ricca morfologia fusiva che preserva buona parte della morfologia flessiva del protoindoeuropeo. Ecco alcune delle principali caratteristiche comuni delle lingue slave:\nFonetica.\nConsonanti.\nLa tabella successiva mostra l'inventario consonantico del tardo slavo comune:\n1Il fonema non compare in slavo occidentale, dove si presenta invece sotto forma di .\nQuesto inventario di fonemi \u00e8 abbastanza simile a quello che si trova nella maggior parte delle lingue slave moderne. La serie estesa di consonanti palatali, insieme alle affricate *ts e *dz si sono sviluppate attraverso una serie di palatalizzazioni successive che avvenne durante il periodo protoslavo da sequenze di consonanti velari seguite da una vocale anteriore (es. *ke, *ki, *ge, *gi, *xe, e *xi), o di svariate consonanti seguite da *j (es. *tj, *dj, *sj, *zj, *rj, *lj, *kj, e *gj, dove *j indica il suono della \"i\" di \"ieri\" o della \"j\" di \"Jacopo\").\nIl maggior mutamento in questo inventario \u00e8 il risultato di un ulteriore palatalizzazione generale che \u00e8 avvenuta alla fine del periodo dello slavo comune, dove \"tutte\" le consonanti divennero palatalizzate prima di una vocale anteriore. Ci\u00f2 produsse un gran numero di nuovi fonemi palatalizzati (o \"molli\"), che andarono a formare delle coppie con i corrispondenti fonemi non palatalizzati (o \"duri\") ed assorbirono i fonemi palatalizzati gi\u00e0 esistenti . Questi fonemi si sono conservati meglio in russo, mentre sono andati persi in modi differenti nelle altre lingue (in particolare in ceco e slovacco). La tavola successiva mostra l'inventario fonologico del russo moderno:\nQuesto processo generale di palatalizzazione non \u00e8 avvenuto in serbo-croato ed in sloveno. Come risultato l'inventario consonantico moderno di queste lingue \u00e8 quasi del tutto identico a quello del tardo slavo comune.\nIl tardo slavo comune ammetteva relativamente pochi gruppi consonantici. Ad ogni modo, come risultato della caduta di alcune vocali (le jer), le lingue slave moderne ammetto dei gruppi consonantici relativamente complessi. come nel termine russo \u0432\u0437\u0431\u043b\u0435\u0441\u043a (\"lampo\"). In molte lingue slave si possono trovare dei gruppi consonantici abbastanza rari linguisticamente, come nel russo \u0440\u0442\u0443\u0442\u044c (\"mercurio\") o nel polacco mchu (\"muschio\", gen. sing.). La parola per \"mercurio\" con il gruppo iniziale \"rt-\", per esempio, si pu\u00f2 trovare anche il altre lingue slave orientali ed occidentali, anche se lo slovacco ha conservato una vocale epentetica (\"ortu\u0165\").\nVocali.\nUn inventario vocalico tipico \u00e8:\nIl fonema si trova solamente in alcune lingue (russo, bielorusso, polacco), ed anche il queste lingue non \u00e8 chiaro se si tratti di un fonema a s\u00e9 stante o di un allofono di /i/. Ciononostante \u00e8 una caratteristica notevole delle lingue in cui \u00e8 presente.\nLo slavo comune aveva anche due vocali nasali: *\u0119 ed *\u01eb . Queste vocali si sono conservate solamente nel polacco moderno (ed in alcuni dialetti delle altre lingue, si veda Jus per maggiori chiarimenti).\nSi possono trovare altre vocali fonematiche in certe lingue (ad esempio lo scev\u00e0 in bulgaro ed in sloveno, vocali distinte medio-chiuse e medio-aperte in sloveno, e la vocale quasi anteriore quasi chiusa non arrotondata in ucraino).\nLunghezza vocalica, accento e tono.\nUn'area di grande differenziazione tra le lingue slave \u00e8 quella della prosodia (cio\u00e8 della distinzione in termini di quantit\u00e0 vocalica, accento e tono). Lo slavo comune ha un complesso sistema prosodico, ereditato con piccole modifiche dal protoindoeuropeo e consiste nella fonemicit\u00e0 della lunghezza vocalica ed un accento libero e mobile:\nLe lingue moderne presentano grandi differenze nelle modalit\u00e0 in cui hanno preservato o innovato questo sistema. Da un lato il serbo-croato conserva il sistema quasi inalterato (specialmente nel dialetto ciacavo, molto conservativo); dal lato opposto il macedone moderno ha praticamente perso questo sistema nella sua interezza. Tra questi esempi si trovano numerose varianti:\nGrammatica.\nLe lingue slave hanno delle diffuse alternanze morfofonemiche nel proprio sistema morfologico flessivo e derivativo, incluse alternanze tra consonanti velari e postalveolari, vocali anteriori e posteriori, e tra la presenza o meno di una vocale (le cosiddette \"o\", \"e\", \"a\" ed \"\u044a\" mobili. (ad esempio, russo \"\u0443\u0433\u043e\u043b\" (ugol, nominativo singolare, \"angolo\") - \"\u0443\u0433\u043b\u0430\" (ugla, genitivo singolare, \"dell'angolo\"); ceco \"pes\" (nominativo singolare, \"cane\") - \"psa\" (genitivo singolare, \"del cane\"); serbo-croato \"pas\" (nominativo singolare, \"cane\") - \"psa\" (genitivo singolare, \"del cane\"); bulgaro \"\u044a\u0433\u044a\u043b\" (\u0103g\u0103l, singolare, \"angolo\") - \"\u044a\u0433\u043b\u0438\" (\u0103gli, plurale, \"angoli\")).\nFlessione nominale.\nLa maggior parte delle lingue slave preserva buona parte del sistema dei casi indoeuropeo. In particolare si conservano i seguenti casi:\nLe lingue slave occidentali, come il ceco e meridionali, come il serbo-croato, preservano tutti i casi che si ricostruiscono per lo slavo comune, mentre un'altra parte delle lingue, specialmente orientali, come il russo, hanno perso l'uso del vocativo. Notevole \u00e8 il caso del bulgaro e del macedone, che hanno perso completamente il sistema flessivo dei casi, affidandosi all'uso delle preposizioni, mantenendo per\u00f2 l'uso del vocativo.\nSpicca anche l'esempio della lingua slovena, che ha preservato l'utilizzo del numero duale, presente nello slavo comune, unica fra tutte le lingue slave moderne.\nLessico.\nDi seguito viene elencata una breve selezioni di termini del vocabolario di base nelle maggiori lingue della famiglia linguistica slava. Ci\u00f2 serve per dare l'idea della forte somiglianza ancora presente fra le lingue, del grado di mutua intelligibilit\u00e0 ancora presente, nonch\u00e9 dei cambiamenti fonetici che hanno invece differenziato queste lingue. Questa non \u00e8 da intendersi come un vocabolario: questi termini hanno un'origine comune ma il loro significato pu\u00f2 essere mutato con il tempo o possono essere stati sostituiti da prestiti pi\u00f9 recenti.\nInfluenza sulle lingue vicine.\nLa maggior parte delle lingue dell'ex Unione Sovietica, della Russia e dei paesi adiacenti (per esempio il mongolo) sono state significativamente influenzate dal russo, specialmente nel vocabolario. Ad occidente, il romeno e l'ungherese e l'albanese testimoniano l'influenza delle vicine nazioni slave specialmente nel lessico della vita urbana, dell'agricoltura, del commercio e dei trasporti, ovvero le maggiori innovazioni culturali ai tempi in cui i contatti su larga scala avvenivano raramente. In ognuna di queste lingue i prestiti lessicali di origine slava rappresentano almeno il 20% del vocabolario totale. Ad ogni modo il romeno dimostra un'influenza slava significativamente minore rispetto all'albanese ed all'ungherese. Ci\u00f2 \u00e8 dovuto probabilmente al fatto che le trib\u00f9 slave attraversarono i territori abitati dagli antichi illiri e dai valacchi e solo in esigua parte vi si stabilirono, nelle loro migrazioni verso i territori balcanici.\nI contributi slavi alle lingue germaniche rimangono tutt'oggi una questione dibattuta, pur se il glottologo Max Vasmer ha affermato che non ci sono prestiti slavi nel proto-germanico. Tuttavia, molti linguisti, tra cui Andrzej Poppe, considerano enorme il contributo degli slavi alle lingue germaniche. Nella lingua gotica c'\u00e8 un gran numero di prestiti slavi: \"hlaifs\" (pane, dallo proto-slav\u0430 \"hleb\"), \"katils\" (caldaia, dallo proto-slav\u0430 \"kotel\"), \"biu\u00fes\" (tavolo, dallo proto-slav\u0430 \"bliudo\"), \"kaupjan\" (comprare, dallo proto-slav\u0430 \"kupit\"), \"skeinan\" (luce, dallo proto-slav\u0430 \"sianye\"), \"boka\" (lettera, from proto-slav\u0430 \"bukva\"). D'altra parte, secondo gli scienziati Rasmus Rask e August Schleicher, questo numero di slovenismi nelle lingue germaniche \u00e8 dovuto al fatto che le lingue germaniche e slave hanno un'origine comune. \nCi sono per\u00f2 prestiti slavi isolati nelle singole lingue germaniche. Un esempio di prestito slavo \u00e8 la parola per \"confine\", tedesco moderno \"Grenze\", olandese \"grens\" dallo slavo comune \"*granica\". Ci sono molte citt\u00e0 e villaggi di origine slava in Germania, le pi\u00f9 grandi sono Berlino, Lipsia e Dresda. In Svedese ci sono prestiti slavi come \"torg\" (piazza del mercato) dall'antico russo \"t\u016drg\u016d\", \"tolk\" (interprete) dall'antico slavo \"tl\u016dk\u016d\", e \"pr\u00e5m\" (chiatta) dallo slavo occidentale \"pram\u016d\".\nMolto di quanto si \u00e8 detto per lo yiddish vale anche per la lingua ebraica oggi parlata e scritta in Israele, in quanto si tratta di una lingua ricostituita, almeno agli inizi, da persone in buona parte di madrelingua yiddish o slava. Esso dunque, pur avendo basi lessicali e morfologiche semitiche, quindi del tutto diverse, ha subito un forte influsso yiddish e slavo nella fonetica, nella sintassi e, in parte, nei neologismi del lessico; tanto da aver spinto, anche se impropriamente, alcuni studiosi a definire l'ebraico \"lingua slava\".\nL'inglese deriva \"quark\" (un tipo di formaggio, non la particella subatomica) dal tedesco \"Quark\", che \u00e8 stato derivato a sua volta dallo slavo \"tvarog\", che significa \"caglio\". Molti cognomi tedeschi, in particolare nella Germania orientale ed in Austria sono di origine slava.\nLa parola ceca si trova orma nella maggior parte delle lingue del mondo, come la parola , proveniente probabilmente anch'essa dal ceco, si trova in molte lingue indoeuropee, tra cui il greco (, \"pist\u00f3li\").\nUna parola slava ben conosciuta in quasi tutte le lingue europee \u00e8 \"vodka\", un prestito dal russo \"\u0432\u043e\u0434\u043a\u0430\" (\"vodka\"), a sua volta presa in prestito dal polacco \"w\u00f3dka\" (pronunciato ), letteralmente \"piccola acqua, acquetta\", dallo slavo comune \"voda\" (acqua, parente dell'inglese \"water\" e del tedesco \"Wasser\" e del greco \"hydor\"), con la desinenza diminutiva \"-ka\". A causa del commercio medievale di pellicce con la Russia settentrionale i prestiti pan-europei provenienti dal russo includono parole come \"zibellino\" (oltre all'italiano anche lo stesso termine inglese ' fa parte di questi prestiti) La parola \"vampiro\" \u00e8 stata presa in prestito (forse attraverso il francese \"vampire\") dal tedesco \"Vampir\", a sua volta preso in prestito nel primo XVIII secolo dal serbo \"\u0432\u0430\u043c\u043f\u0438\u0440\"/\"vampir\", discendente dal termine proto-slavo \"*\u01ebpyr\u044c\", anche se lo studioso polacco K. Stachowski ha sostenuto che l'origine della parola risale allo slavo comune \"*v\u0105p\u011br\u044c\", proveniente dal termine di origine turca \"oobyr\". In svariate lingue indoeuropee, tra cui l'inglese, si ritrova il termine ' (dal significato di \"pianura, campo\") direttamente dalle lingue slave meridionali occidentali (cio\u00e8 sloveno, croato e serbo). Durante il periodo della guerra fredda nel XX secolo si sono diffuse in tutto il mondo molte parole di origine russa: \"da\" (\u0434\u0430, \"si\"), \"soviet\" (\u0441\u043e\u0432\u0435\u0442, letteralmente \"consiglio\"), \"sputnik\" (\u0441\u043f\u0443\u0442\u043d\u0438\u043a, letteralmente \"compagno di viaggio\", \"satellite\"), \"perestroika\" (\u043f\u0435\u0440\u0435\u0441\u0442\u0440\u043e\u0439\u043a\u0430, letteralmente \"ricostruzione\", \"ristrutturazione\"), \"glasnost\" (\u0433\u043b\u0430\u0441\u043d\u043e\u0441\u0442, letteralmente \"trasparenza\"), \"kolchoz\" (\u043a\u043e\u043b\u0445\u043e\u0437, acronimo di \"propriet\u00e0 agricola collettiva\"), ecc. Inoltre \u00e8 possibile trovare anche la parola \"samovar\" (letteralmente. \"che bolle da s\u00e9\") per riferirsi allo specifico oggetto di origine russa per preparare il t\u00e8.\nLista delle lingue slave con i codici ISO 639 e SIL.\nLa seguente lista deriva per la maggior parte dai risultati di Ethnologue per le lingue slave. Quando presenti, include i codici \"ISO 639-1\" e \"ISO 639-2\" cos\u00ec come il codice \"SIL\". L'ISO 639-2 possiede anche il codice sla per un uso generalizzato per le lingue slave che non possiedono un proprio codice.\nProtolingua:\nLingue slave orientali:\nLingue slave occidentali:\nLingue slave meridionali:\nLingue soprannazionali\nUn antico testo di una messa in slavo ecclesiastico sopravvive in Croazia ed in Repubblica Ceca, meglio conosciuto attraverso il suo rifacimento musicale da parte di Leo\u0161 Jan\u00e1\u010dek (la \"Messa glagolitica\").\nPidgin\nLingue artificiali a base slava"}
{"id": "90935", "revid": "119682905", "url": "https://it.wikipedia.org/wiki?curid=90935", "title": "Bridge", "text": "Il bridge \u00e8 un gioco di carte, diffuso a livello mondiale, di cui si organizzano tornei, nazionali e internazionali, campionati mondiali e olimpiadi: ogni giorno vengono organizzate numerosissime competizioni di bridge duplicato a vari livelli, dai piccoli tornei serali nei club ai campionati nazionali e mondiali.\nGiocato da quattro giocatori che formano due coppie contrapposte, il gioco \u00e8 composto di due fasi, la \"dichiarazione\" (o \"licitazione\") e il \"gioco della carta\". La dichiarazione termina con un \"contratto\", vale a dire con l'impegno da parte di una delle due coppie di conseguire un determinato numero di prese (sottintendendo la base minimale di 6 prese), presupponendo che un determinato seme sia assunto come briscola (\"atout\") oppure che si giochi senza briscola (in francese: \"sans atout\" - abbreviato SA, in inglese: \"no trumps\" - abbreviato NT), in base al valore convenzionale dato alle singole carte.\nLe regole del gioco sono simili a quelli di altri giochi \"a prese\" (come per esempio il tressette) con la particolarit\u00e0 che il giocatore che si \u00e8 aggiudicato il contratto muove anche le carte del compagno (detto \"morto\") che sono distese sul tavolo e visibili a tutti. Pu\u00f2 essere giocato nella forma di \"partita libera\" (Rubber Bridge) o in quella di \"bridge duplicato\", utilizzata nelle gare fra coppie o fra squadre di due coppie. Gran parte della popolarit\u00e0 del bridge \u00e8 dovuta alla forma del \"duplicato\" che, attraverso appunto la duplicazione delle smazzate, consente di organizzare competizioni in cui i giocatori si confrontano sulle stesse distribuzioni di carte in modo che il ruolo della fortuna venga sensibilmente ridotto.\nEtimologia.\nDiverse sono le ipotesi sulle origini terminologiche del nome:\nStoria.\nAntenato del bridge \u00e8 il \"Whist\", praticato in Inghilterra dal XVI secolo e molto diffuso a partire dall'Ottocento.\nAd una prima fase, durante la quale si giocava fra tre giocatori e ancora non esisteva la dichiarazione, segu\u00ec nel 1873 la nascita del \"Whistbridge\", che si giocava tra quattro giocatori divisi in due coppie. \nIl whistbridge gradualmente si trasform\u00f2, anche per gli influssi del biritch, e nel 1904 nacque l\"'auction bridge\", nel quale venne introdotta la dichiarazione.\nUn'altra variante, il \"Plafond Bridge\", fu introdotta nel 1918 in Francia e nel 1925 nacque il \"Contract Bridge\" (Bridge Contratto), le cui regole sono quelle ancora oggi in vigore e che fu codificato dallo statunitense Harold Stirling Vanderbilt.\nSuccessivamente il gioco prese rapidamente piede negli Stati Uniti, anche grazie ad Ely Culbertson, autore di vari libri di gioco e fondatore, nel 1929, della prima rivista specializzata, \"Bridge World\".\nIn Italia durante il fascismo fu chiamato \"Il Ponte\" come riportano manuali degli anni trenta.\nIl bridge moderno nasce in Italia quando Eugenio Chiaradia, soprannominato \"'o professore\" per la sua magistrale capacit\u00e0 di gioco e di analisi, rivoluzion\u00f2 il gioco con il sistema che, assegnando un significato convenzionale all'apertura di \"1 Fiori\" e in onore della sua citt\u00e0, fu chiamato \"Fiori napoletano\".\nIl CONI ha riconosciuto il bridge come attivit\u00e0 sportiva (disciplina associata) nel 1993.\nRegole.\nIl bridge si gioca tra 4 giocatori con un mazzo da 52 carte francesi. I giocatori che giocano insieme e formano una coppia si siedono uno di fronte all'altro. Le due coppie prendono il nome dei punti cardinali: Nord/Sud giocano contro Est/Ovest. L'ordine gerarchico delle carte, dalla pi\u00f9 alta alla pi\u00f9 bassa, \u00e8 il seguente: asso, re, donna, fante, 10, 9, 8, 7, 6, 5, 4, 3, 2. Una sessione di gioco si svolge in pi\u00f9 \"mani\" (vale a dire distribuzioni di carte); il gioco, preceduto dalla distribuzione, consiste di due fasi principali: la dichiarazione, che determina il \"contratto\" (vale a dire il seme di \"atout\" e il numero di prese che una coppia si impegna a fare) e il gioco della carta. La \"presa\" consiste nell'insieme delle quattro carte giocate a turno dai giocatori, per cui in ogni \"mano\" ci sono 13 \"prese\" possibili. Lo scopo del gioco \u00e8 ottenere il maggior numero di punti. Il punteggio \u00e8 influenzato da due fattori: il contratto e il numero di prese effettivamente conseguito. In generale c'\u00e8 un incentivo a dichiarare accuratamente il contratto ottimale e a conseguire poi le prese nella fase di gioco.\nDistribuzione.\nIl mazziere (a rotazione ciascuno dei quattro giocatori, partendo solitamente da colui che in un preventivo sorteggio ha preso la carta pi\u00f9 alta), dopo aver mescolato le carte e fatto tagliare il mazzo dal suo avversario di destra, le distribuisce una alla volta, partendo dal giocatore alla propria sinistra. Tutti i movimenti del bridge si svolgono quindi in senso orario. Ogni giocatore riceve, in questo modo, 13 carte che sistemer\u00e0 in mano divise nei 4 semi.\nNel bridge duplicato le carte sono smazzate una sola volta all'inizio della sessione e imbussolate in appositi astucci (\"board\"). Durante la partita, le carte vengono solo mostrate, senza mescolarle al centro del tavolo come in altri giochi di carte, in modo che a fine partita possono essere facilmente rimbussolate negli astucci secondo la distribuzione originale. Gli astucci vengono poi passati ad un altro tavolo per essere giocati di nuovo. In molte competizioni le carte sono gi\u00e0 imbussolate da speciali macchine o vengono predisposte a mano da altri giocatori secondo uno schema prefissato (ovviamente ignoto a tutti i concorrenti).\nDichiarazione.\nLa \"dichiarazione\" o \"licitazione\" ha lo scopo di determinare il \"contratto\" vale a dire il seme della briscola (\"atout\") valida per la mano in questione e il numero di prese che una delle due coppie si impegna a realizzare (espresso come numero di prese in pi\u00f9 rispetto a 6, dato che si sottointende che per ottenere un contratto bisogna realizzare pi\u00f9 prese della coppia avversaria, quindi almeno 7 su 13 disponibili).\nDurante la dichiarazione i giocatori licitano (cio\u00e8 effettuano una \"licita\", ossia una proposta di contratto) a turno. Il primo a licitare (o dichiarare) \u00e8 il mazziere, quindi si procede in senso orario. Ogni giocatore pu\u00f2 passare o effettuare una licita che superi, per numero di prese o per rango del seme, l'ultima effettuata da altri. Il rango dei semi \u00e8, in ordine crescente, il seguente: \"fiori\" (\u2663), \"quadri\" (\u2666), \"cuori\" (\u2665) e \"picche\" (\u2660); ancora superiore \u00e8 il rango delle licite a \"senza atout\". Per esempio se l'ultima licita \u00e8 stata \"2 cuori\" (con cui ci si impegna a realizzare 8 prese con atout cuori) il giocatore successivo pu\u00f2 dichiarare p.es. \"2 picche\" o \"2 senza atout\" o \"3 fiori\", ma non p.es. \"2 fiori\" o \"2 quadri\".\nNel caso in cui un giocatore della coppia avversaria a quella che ha fatto l'ultima licita ritenga improbabile che quest'ultima riesca a realizzare le prese dichiarate, pu\u00f2 rilanciare dichiarando \"contro\" (in francese: \"contre\", in inglese: \"double\"), che raddoppia il valore del contratto e delle penalit\u00e0; la licita viene detta \"contrata\". Se lo ritiene opportuno, un giocatore della coppia che ha fatto l'ultima licita contrata pu\u00f2 dichiarare \"surcontro\" (in francese: \"surcontre\", in inglese: \"redouble\"), che ha lo scopo di quadruplicare il contratto e le penalit\u00e0; la licita viene detta \"surcontrata\". Il contro e il surcontro vengono annullati se successivamente viene fatta un'altra licita; inoltre non \u00e8 possibile surcontrare una licita non precedentemente contrata.\nBisogna tenere presente che esistono diversi sistemi di licitazione, in cui le dichiarazioni iniziali non sono effettivi impegni a realizzare il contratto relativo, ma strumenti per dare informazioni al compagno sulla forza e distribuzione delle carte nella mano, in modo da giungere poi al contratto pi\u00f9 conveniente. Le licite che non corrispondono ad un effettivo impegno a realizzare il relativo contratto sono dette \"convenzionali\", per distinguerle da quelle \"naturali\" che corrispondono alla effettiva volont\u00e0 di realizzare il relativo contratto; anche il contro e il surcontro possono assumere valore di dichiarazioni convenzionali. In Italia si sta cercando di creare un codice standard per tutti i giocatori chiamato \"Quinta italiana\".\nLa fase di dichiarazione termina dopo tre passi consecutivi; tale fase pu\u00f2 quindi durare uno o pi\u00f9 giri di dichiarazioni, e uno stesso giocatore pu\u00f2 dichiarare pi\u00f9 di una volta, anche dopo aver passato al giro precedente. La coppia che ha dichiarato la licita maggiore si aggiudica il contratto ed \u00e8 detta \"linea in attacco\", pertanto impone il seme del contratto (che pu\u00f2 essere uno dei semi di atout o senza atout) e ottiene il diritto di provare a realizzare le prese dichiarate. L'altra coppia (la \"linea in difesa\") cercher\u00e0 di impedire agli avversari di mantenere il proprio impegno. Il giocatore della coppia che si \u00e8 aggiudicata il contratto e che per primo ha nominato il seme del contratto \u00e8 detto \"dichiarante\" (questi pu\u00f2 non corrispondere al giocatore che ha dichiarato la licita del contratto); il suo compagno non partecipa al successivo gioco della carta ed \u00e8 detto \"morto\".\nSe tutti e quattro i giocatori inizialmente passano, la mano non viene giocata e si passa al successivo mazziere in senso orario che distribuisce una nuova mano.\nDurante le competizioni vengono di norma utilizzati per la dichiarazione degli speciali cartoncini raccolti in una scatola (\"bidding box\"). Invece di pronunciare la propria chiamata, ogni giocatore al proprio turno estrae dalla scatola il cartoncino corrispondente e lo dispone sul tavolo davanti a s\u00e9 senza nascondere i precedenti. In questo modo si evitano contestazioni sulla sequenza licitativa, si eliminano le informazioni involontariamente trasmesse col tono della voce e soprattutto si evita che le chiamate possano essere udite dai tavoli vicini.\n\u00c8 importante sottolineare che il meccanismo del punteggio tende a premiare, anche in maniera rilevante, gli impegni pi\u00f9 elevati per cui, nonostante la licitazione possa assomigliare ad un'asta, non sempre la linea ha l'interesse a terminare la licitazione quando la coppia avversaria passa.\nGioco della carta.\nIl gioco della carta comincia con la calata (o giocata) della carta \"di attacco\" da parte del giocatore della linea in difesa alla sinistra del dichiarante, dopo di che il morto disporr\u00e0 tutte le sue carte visibili sul tavolo e non parteciper\u00e0 attivamente alla fase di gioco della carta, in quanto le sue carte verranno giocate dal dichiarante. Tuttavia, spesso il giocatore nel ruolo del morto gioca le carte che ha davanti seguendo le indicazioni verbali del compagno, ma senza potere dare suggerimenti.\nDurante il gioco della carta, ogni giocatore cala una carta alla volta in senso orario e il giro si completa quando ognuno dei quattro giocatori ha calato la propria carta. Per quanto esposto sopra, il primo giro si differenzia dai successivi in quanto la carta di attacco viene calata al buio, cio\u00e8 senza conoscere la distribuzione delle carte del morto.Regola fondamentale del gioco \u00e8 che si debba rispondere nel seme di uscita del primo giocatore: p.es. se il primo giocatore cala una carta di fiori, tutti gli altri devono giocare se possibile una carta di fiori. Nel caso che un giocatore non sia in grado di rispondere nel seme, pu\u00f2 giocare una carta di qualsiasi altro seme, incluso quello di atout (se il contratto \u00e8 ad atout). La presa spetta al giocatore che ha calato la carta pi\u00f9 alta nel seme di uscita, a meno che non sia stato giocato almeno un atout, nel qual caso predomina la carta pi\u00f9 alta di atout. L'uscita del giro successivo spetta al giocatore che ha ottenuto la presa precedente.\nLa linea in attacco rispetta il contratto, ed ottiene quindi il relativo punteggio, soltanto se realizza un numero di prese uguale o superiore alla dichiarazione del contratto. In caso contrario il punteggio sar\u00e0 attribuito alla linea in difesa (non esistono punteggi negativi in caso di mancato rispetto del contratto).\nPunteggio.\nIl punteggio \u00e8 diverso a seconda che ci si trovi in partita libera o in competizione. In entrambi i casi, si utilizza una tabella per i punteggi (\"scorecard\") con due colonne (una per coppia) e diverse linee orizzontali (righe).\nPartita libera.\nIn partita libera, la tabella per i punteggi inizialmente \u00e8 composta da una sola riga. L'incontro (in inglese: \"rubber\") \u00e8 suddiviso in giochi (in inglese: \"games\") o manche.\nUna coppia si aggiudica una manche quando totalizza, con una o pi\u00f9 mani, almeno 100 punti sotto la riga (ossia tramite punteggi ottenuti con contratti dichiarati e fatti, esclusi i bonus e le prese in pi\u00f9). Al termine di ogni manche, si tira una nuova riga sotto l'ultimo punteggio e gli eventuali punti ottenuti dall'altra coppia sopra tale linea non concorrono alla successiva manche (cio\u00e8 entrambe le coppie ripartono da zero).\nLa coppia che per prima si aggiudica 2 manche determina la fine dell'incontro (che quindi pu\u00f2 essere costituito al massimo da 3 manche, se il risultato finale fosse 2-1) e si aggiudica il bonus per l'incontro.\nUna coppia che non si \u00e8 ancora aggiudicata una manche \u00e8 detta \"in prima\" (o \"non in zona\"), una coppia che si \u00e8 gi\u00e0 aggiudicata una manche \u00e8 detta \"in seconda\" (o \"in zona\"). I premi e le penalit\u00e0 sono maggiori in seconda rispetto che in prima.\nL'incontro viene vinto dalla coppia che ha totalizzato pi\u00f9 punti, conteggiando sia quelli sopra che quelli sotto le righe. Anche se normalmente la coppia che si \u00e8 aggiudicata 2 manche ottiene i maggiori punti, pu\u00f2 accadere in casi particolari (slam, contratti non rispettati, ecc.) che risulti alla fine vincente la coppia che si \u00e8 aggiudicata meno manche.\nI punti validi per la manche, registrati nella parte inferiore della scorecard (\"sotto la riga\"), sono ottenuti nel seguente modo:\nPer vincere una manche in una sola mano \u00e8 necessario quindi dichiarare e realizzare un contratto di 3 SA, 4 cuori / picche, oppure 5 fiori / quadri. I contratti contrati o surcontrati mantenuti rispettivamente raddoppiano o quadruplicano il punteggio.\nOltre ai punti validi per la manche, vengono attribuiti bonus registrati nella parte superiore della scorecard (\"sopra la riga\"):\nLe prese in meno comportano delle penalit\u00e0 registrate anch'esse nella parte superiore della scorecard, dalla parte degli avversari:\nAl termine dell'incontro viene poi assegnato un premio alla coppia che ha vinto 2 manche pari a 500 punti con 2 manche a 1, o pari a 700 punti con 2 manche a 0.\nIndipendentemente dal risultato della mano, possono essere attribuiti inoltre i cosiddetti \"punti onori\" sopra la riga:\nI punti onori sono assegnati salvo che per accordo tra le coppie si decida di non considerarli. Infatti, essendo i punti onori indipendenti dalla realizzazione del contratto ma relativi solo alla distribuzione delle carte, non sono correlati al risultato del gioco da parte delle coppie.\nIn caso di incontro interrotto prima della vittoria di 2 manche da parte di una coppia, viene attribuito un premio di 50 punti per un parziale (cio\u00e8 un punteggio sotto la riga inferiore a 100 ma superiore a quello degli avversari) e di 300 per una manche vinta contro zero. Se entrambe le coppie all'interruzione dell'incontro hanno vinto una manche si applica eventualmente il bonus del parziale per la manche in corso, altrimenti non si assegna nessun bonus.\nCompetizione.\nIn caso di competizione ogni mano fa punteggio a s\u00e9 indipendentemente dalle altre. Per differenziare il gioco, si assume una situazione di zona convenzionale per cui una o entrambe le coppie si considerano \"in seconda\".\nPer il resto il meccanismo del punteggio \u00e8 analogo, salvo che in luogo del bonus finale, vengono attribuiti i seguenti premi:\nInoltre non vengono assegnati i \"punti onori\"\nTorneo.\nIl bridge \u00e8 l'unico gioco di carte classificato come \"sport\" ed \u00e8 l'unico in cui le regole sono codificate a livello mondiale.\nIl bridge \u00e8 una disciplina associata del CONI con una sua federazione (\"F.I.G.B.\"). Come un altro \"sport mentale\", gli scacchi, non ha ancora avuto il riconoscimento di disciplina autonoma per partecipare alle Olimpiadi.\nCi sono due forme di gioco in torneo:\nNei tornei (ma anche nei duplicati quando i tavoli sono a portata di voce) le dichiarazioni avvengono nel pi\u00f9 rigoroso silenzio, grazie all'uso di cartoncini recanti le dichiarazioni, inserite in appositi contenitori ( \"bidding boxes\" ).\nInoltre, nei campionati pi\u00f9 importanti, quali le Olimpiadi o i Campionati Europei e Mondiali, viene utilizzato il cosiddetto sipario: si tratta di una tavola generalmente in legno, posta nel verso diagonale del tavolo da gioco (ovvero, tra i due angoli opposti), alta quanto basta per impedire la vista del proprio compagno, consentendo al giocatore la vista dell'avversario alla sua sinistra, la quale presenta una fenditura nella parte bassa a contatto col tavolo da gioco, tale da permettere a tutti i giocatori l'esibizione dei cartoncini dichiarativi, e la visione delle carte del morto e di quelle giocate, non appena \u00e8 terminata la fase dichiarativa e inizia la fase chiamata, appunto, del gioco della carta.\nLo scopo del sipario \u00e8 quello, ovviamente, di non consentire l'emissione d'informazioni vietate tramite mimiche facciali, gestualit\u00e0 delle braccia/mani, ecc.\nStrategia del gioco.\nSistemi dichiarativi.\nLa difficolt\u00e0 maggiore nel gioco consiste nell'arrivare al miglior contratto. Nessun giocatore, per quanto abile, potr\u00e0 riuscire a mantenere un contratto troppo elevato e viceversa, se non sono state dichiarate, le prese fatte in pi\u00f9 sono di scarsa utilit\u00e0.\n\u00c8 importante quindi che i compagni riescano a ottenere il maggior numero di informazioni circa le carte che possiedono. \nPer rendere pi\u00f9 proficuo lo scambio di informazioni, sono utilizzati numerosi \"sistemi licitativi\" all'interno dei quali le varie dichiarazioni assumono significati codificati talvolta secondo logiche naturali, talvolta del tutto convenzionali.\nOgni sistema \u00e8 basato innanzi tutto sulla valutazione della mano che avviene tenendo conto della distribuzione, vale a dire di come le carte sono ripartite nei vari semi, e delle carte alte (onori) possedute.\nPer quest'ultimo aspetto viene spesso usata la scala di Milton-Work che assegna 4 punti agli Assi, 3 ai Re, 2 alle Donne e 1 ai Fanti in modo che un mazzo contenga quindi 40 punti.\nTecniche di gioco.\nLe prese che \u00e8 possibile effettuare possono essere classificate in varie categorie:\nTutte le tecniche utilizzabili si possono ricondurre a uno di questi tipi.\nParticolare importanza assume anche la conoscenza delle distribuzioni di probabilit\u00e0 con cui certe carte chiave possono trovarsi in una determinata mano degli avversari oppure sono distribuite fra le due mani.\nPer esempio, se si possiede un re secondo in un seme, in assenza di altre informazioni potremo assumere di fare la presa nel 50% dei casi, a seconda di come \u00e8 piazzato l'asso. Analogamente, se in un seme si hanno 8 carte potremo assumere che nel 68% dei casi i resti in mano agli avversari siano 3-2 (e quindi un fante in mano agli avversari sia in caduta).\nIn ambito matematico e formativo.\nI meriti del bridge dal punto di vista formativo, sia accademico che professionale, sono stati pi\u00f9 volte messi in evidenza; spesso viene preso come esempio di studio nella teoria dei giochi e nel calcolo delle probabilit\u00e0.\nMolti personaggi hanno scritto sopra il bridge e le sue potenzialit\u00e0 di studio come ad esempio il matematico \u00c9mile Borel.\nDi recente anche personaggi come Bill Gates e Warren Buffett si sono impegnati attivamente a diffonderne la conoscenza negli Stati Uniti.\nRiferimenti nella cultura di massa.\nIl gioco del bridge \u00e8 presente anche nel romanzo \"Carte in tavola\" di Agatha Christie, in cui compare il celebre investigatore belga Hercule Poirot.\nNel film \"L'impero del sole\" (1987) di Steven Spielberg, Jamie Graham detto \"Jim\", figlio adolescente di inglesi benestanti trapiantati a Shanghai, che vive in una casa lussuosa alla periferia della citt\u00e0 con la sua famiglia, \u00e8 un grande appassionato del gioco del bridge.\nNella sesta stagione della serie tv \"Orange Is the New Black\" si vede Carol Denning giocare a bridge in pi\u00f9 scene."}
{"id": "90936", "revid": "121695548", "url": "https://it.wikipedia.org/wiki?curid=90936", "title": "Scarab", "text": "La Scarab era un'azienda costruttrice di automobili da competizione, fondata nel 1957 a Venice (California) da Lance Reventlow, figlio della celebre ereditiera Barbara Hutton. L'attivit\u00e0 venne chiusa nel 1962.\nLa storia.\nLa prima realizzazione fu la Scarab MK I, una vettura sport con telaio tubolare e propulsore Chevrolet Corvette 8V, elaborato alla cilindrata di 5,5 l, che eroga 440 CV.\nNel 1958, la Scarab colse alcuni importanti successi in corse americane, battendo team blasonati quali Ferrari e Jaguar.\nDopo aver realizzato una vettura a motore posteriore, la Scarab apparve brevemente nella stagione 1960, dove si present\u00f2 in 4 gran premi prendendo la partenza in due di questi, pilotata da Lance Reventlow e Chuck Daigh. Miglior risultato \u00e8 stato il 10\u00ba posto al Gran Premio degli Stati Uniti per Daigh.\nLa produzione totale della Scarab \u00e8 stata di 8 autovetture."}
{"id": "90938", "revid": "599013", "url": "https://it.wikipedia.org/wiki?curid=90938", "title": "Gis", "text": ""}
{"id": "90939", "revid": "599", "url": "https://it.wikipedia.org/wiki?curid=90939", "title": "Federico il Grande", "text": ""}
{"id": "90949", "revid": "291066", "url": "https://it.wikipedia.org/wiki?curid=90949", "title": "Taiho", "text": ""}
{"id": "90953", "revid": "212348", "url": "https://it.wikipedia.org/wiki?curid=90953", "title": "Kitanoumi Toshimitsu", "text": "Fu il dominatore dei tornei svolti negli anni settanta.\nVenne nominato Yokozuna (gran campione) nel 1974 a 21 anni, diventando cos\u00ec il pi\u00f9 precoce gran campione della storia del sumo (batt\u00e9 il precedente record, stabilito da Taiho, per solo un mese). Nella sua carriera egli ha vinto 24 tornei, tutti dal 1973 al 1981. All'inizio degli anni Ottanta, resosi conto di non poter difendere e conservare al meglio il suo titolo di Yokozuna, prefer\u00ec ritirarsi dal mondo del sumo professionistico (1984).\nCessata l'attivit\u00e0 agonistica, \u00e8 stato per alcuni mesi il manager del grande campione Akebono. \nDal 1995 ha svolto la professione di telecronista degli incontri di sumo presso la principale emittente sportiva giapponese. Egli si \u00e8 spesso scagliato contro Asashoryu, giundicandolo poco rispettoso verso le tradizioni e i rituali folcloristici del Giappone, e non ha nascosto la sua simpatia verso Kaio.\nEgli appartiene alla scuola di Hokkaid\u014d, che diede lustro ad altri grandi campioni (soprattutto Taiho e Chiyonofuji). \nEra separato ed aveva due figli.\n\u00c8 scomparso nel 2015 all'et\u00e0 di 62 anni a seguito di un tumore intestinale."}
{"id": "90954", "revid": "889336", "url": "https://it.wikipedia.org/wiki?curid=90954", "title": "Ronnie James Dio", "text": "Figura centrale nella storia dell'heavy metal, \u00e8 stato il frontman dei Rainbow, dei Black Sabbath e infine dei Dio, da lui stesso formati.\nLa sua voce \u00e8 considerata una delle migliori del genere e lui stesso \u00e8 ritenuto l'inventore e diffusore del gesto delle corna (secondo la versione fornita dallo stesso cantante l'atto deriverebbe dal classico gesto apotropaico italiano, che sua nonna faceva spesso).\nBiografia.\nLe origini (1942-1974).\nCrebbe a Cortland, New York e ancora adolescente inizi\u00f2 a suonare la tromba in gruppo rockabilly utilizzando lo pseudonimo \"Ronnie Dio\". Il termine Dio non venne scelto per riferimenti religiosi ma ispirandosi a un gangster statunitense di origini italiane, Johnny Dio. Nel 1957 fond\u00f2 il gruppo rock and roll The Vegas Kings, conosciuto negli anni come Ronnie Dio and the Prophets, con cui compose anche un brano in lingua italiana intitolato \"Che tristezza senza te\", versione italianizzata del loro brano \"Mr. Misery\".\nCon questo gruppo, il cantante incider\u00e0 ulteriori singoli e l'album \"Dio at Domino's\", uscito nel 1963. All'inizio degli anni settanta pass\u00f2 a sonorit\u00e0 pi\u00f9 decisamente hard rock creando un nuovo gruppo, noto prima come Electric Elves, poi come Elves e infine come Elf. Gli Elf incisero un primo omonimo album negli Stati Uniti nel 1972, per poi spostarsi nel Regno Unito nel 1973, con un contratto per l'etichetta Purple, incidendo altri due album: \"L.A. 59\" (noto in America come \"Carolina County Ball\") e \"Trying to Burn the Sun\".\nI Rainbow e i Black Sabbath (1974-1982).\nNel Regno Unito Dio si trov\u00f2 in contatto con la scena dell'hard rock e dell'heavy metal. Il suo gruppo arriv\u00f2 ad aprire i concerti dei Deep Purple, gruppo in cui suonava il chitarrista Ritchie Blackmore. Impressionato in particolare dalle doti vocali di Dio, e deciso per altri motivi ad abbandonare i Deep Purple, qualche anno prima, nella met\u00e0 del 1974 Blackmore prese le redini degli Elf, ribattezzandoli Rainbow e facendone un gruppo suo.\nDopo alcuni album con i Rainbow, agli inizi del 1978, Dio si trov\u00f2 in alcuni rapporti conflittuali con Blackmore, che voleva portare il gruppo verso un genere pi\u00f9 commerciale, e abbandon\u00f2, venendo l'anno dopo immediatamente reclutato dai Black Sabbath che agli inizi del 1979, avevano appena licenziato il cantante Ozzy Osbourne. Con tale gruppo Dio incise due album di grande successo, \"Heaven and Hell\" e \"Mob Rules\", oltre all'album dal vivo \"Live Evil\". Attriti con i Black Sabbath lo portarono per\u00f2 ad abbandonare nuovamente e formare, insieme a Vinny Appice (uscito dai Black Sabbath insieme a lui), una propria band di nome Dio, che \u00e8 stata sino alla sua morte la sua band ufficiale.\nI Dio (1983-2006).\nLa band esord\u00ec nel 1983 con l'album \"Holy Diver\", pubblicato dalla Vertigo; oltre a Dio e Appice, apparivano Jimmy Bain (ex Rainbow) al basso e Vivian Campbell alla chitarra. L'album ebbe un alto successo di pubblico, e contribu\u00ec a definire un certo genere di metal dai contenuti fantasy e mitologici, gi\u00e0 in parte presenti nei lavori di Rainbow e Black Sabbath.\nNel 1984 Dio rinnov\u00f2 il suo successo con \"The Last in Line\", altro album ricco di riferimenti mitologici, mistici e fantastici, e accompagnato da un tour con scenografie altrettanto visionarie (memorabile per esempio la collocazione della batteria di Appice in cima a una piramide egizia di oltre dieci metri, e la chitarra di Campbell dotata di raggi laser).\n\"Sacred Heart\" del 1985 (nel maggio del 1986 esce un EP contenente 4 brani tra cui anche la celeberrima \"Hide in the Rainbow\" che sar\u00e0 parte della colonna sonora del film \"L'aquila d'acciaio\") e \"Dream Evil\" del 1987 proseguivano essenzialmente sulla stessa linea, ricalcando i temi sia musicali sia contenutistici dei primi due lavori; nel secondo Campbell fu sostituito da Craig Goldy, ex Giuffria. L'album successivo \"Lock Up the Wolves\" (pubblicato nel 1990) fu registrato con una formazione del tutto rinnovata: Rowan Robertson alla chitarra, Teddy Cook al basso, Simon Wright alla batteria e Jens Johansson alle tastiere.\nSegu\u00ec una temporanea reunion dei Black Sabbath con l'album \"Dehumanizer\", dalle sonorit\u00e0 molto graffianti. Di questo stile sonoro risent\u00ec anche il successivo album dei Dio, \"Strange Highways\", accolto piuttosto male dai fan (l'album non entr\u00f2 neppure in classifica); cos\u00ec come non molto soddisfacente si rivel\u00f2 il seguente \"Angry Machines\" del 1996. Nel 1998 i Dio pubblicarono il doppio album dal vivo \"\", che ripercorreva tutta la carriera di Dio, compresi brani dei Rainbow e dei Black Sabbath.\nNel 1999 Ronnie James Dio appare in un episodio del cartone South Park intitolato \"Hooked on Monkey Phonics\".\nIl successivo album in studio \"Magica\" (2000), \u00e8 un concept album ispirato a un libro di incantesimi. Anche questo comunque lasci\u00f2 perplessi molti fan, soprattutto per i toni cupi, pesanti e piuttosto monotoni. Migliore fu l'accoglienza per \"Killing the Dragon\", un album pi\u00f9 leggero, che sconfina addirittura nel rock and roll.\nL'ultima opera dei Dio \u00e8 \"Master of the Moon\" del 2004, piuttosto vicino al precedente.\nUltimi anni e morte (2006-2010).\nNel 2006 ha fatto una rapida comparsata nei panni di s\u00e9 stesso nel film \"Tenacious D e il destino del rock\" di Liam Lynch, con Jack Black e Kyle Gass e con la partecipazione di Tim Robbins, John C. Reilly, Ben Stiller, Meat Loaf e Dave Grohl. Nello stesso periodo Dio, insieme a Tony Iommi, Geezer Butler e Vinny Appice, forma gli Heaven &amp; Hell, il quale altro non \u00e8 che la medesima formazione del disco \"Mob Rules\" dei Black Sabbath.\nNel 2008 Dio partecip\u00f2, insieme ad altri artisti dei generi hard rock e metal, alla produzione dell'album \"We Wish You a Metal Xmas and a Headbanging New Year\", composto da brani incentrati sul Natale, riscritti in chiave Metal; nel 2009 usc\u00ec l'atteso album da studio degli Heaven &amp; Hell, \"The Devil You Know\".\nIl 25 novembre 2009 la moglie di Dio annunci\u00f2 che al cantante era stato diagnosticato un cancro allo stomaco. Nonostante ci\u00f2 gli Heaven &amp; Hell avevano programmato un tour europeo per luglio, successivamente cancellato l'11 maggio a causa delle condizioni di salute \u00abnon proprio perfette\u00bb del loro frontman, da mesi sotto chemioterapia.\nDio \u00e8 morto a Houston, Texas il 16 maggio 2010 alle 7:45. Ne diede l'annuncio la moglie sul sito ufficiale: \nRonnie James Dio \u00e8 stato sepolto al Forest Lawn Memorial Park di Hollywood Hills, alla periferia di Los Angeles dove si trovano anche altre star come Stan Laurel, Buster Keaton e Tom Bosley.\nAlbum postumi.\nIl 1\u00ba aprile 2014, la Rhino Records ha pubblicato \"Ronnie James Dio - This Is Your Life\", un album contenente le cover di Heaven &amp; Hell, Rainbow e Black Sabbath, dedicato a Ronnie James Dio. Tra gli artisti che hanno partecipato all'album figurano Scorpions, Tenacious D, Metallica, Killswitch Engage, Stone Sour, Mot\u00f6rhead, Saxon e Halestorm."}
{"id": "90955", "revid": "1924342", "url": "https://it.wikipedia.org/wiki?curid=90955", "title": "Depeche Mode", "text": "I Depeche Mode sono un gruppo musicale britannico formatosi a Basildon presso Londra nel 1980. La band \u00e8 formata attualmente da Dave Gahan (voce), Martin Gore (chitarra e tastiere) e Andy Fletcher chiamato anche Fletch (tastiere, basso e portavoce).\nLa formazione originaria comprendeva anche Vince Clarke (tastiere, chitarra, cori, drum machine), il quale ha lasciato la band nel 1981 per fondare gli Yazoo con Alison Moyet e in seguito gli Erasure con Andy Bell. Dopo l'abbandono di Clarke, Alan Wilder (tastiere, batteria, cori, basso, pianoforte, percussioni) si \u00e8 unito al gruppo nel 1982 per poi lasciarlo nel 1995.\nAffermatisi sulla scena synth pop britannica agli inizi degli anni ottanta, la loro fama si \u00e8 protratta ed accresciuta negli anni. Attraverso una proficua carriera lunga quattro decenni, hanno abbracciato con l'utilizzo dell'elettronica pi\u00f9 di un genere musicale, con larghe concessioni al pop rock e alla new wave, specie nella seconda fase, e una massiccia incursione nella dance alternativa.\nCon oltre 100 milioni di dischi venduti in tutto il mondo, diversi gruppi e artisti provenienti da tutti i generi musicali influenzati dai loro lavori e numerose cover delle loro canzoni realizzate, i Depeche Mode sono uno dei gruppi pi\u00f9 influenti nella storia della musica elettronica. La nota rivista musicale britannica Q li ha definiti \"la band elettronica pi\u00f9 popolare e longeva che il mondo abbia mai conosciuto\", e \"Rolling Stone\" \"la quintessenza della musica elettronica degli anni 80\".\nStoria del gruppo.\n\"Composition of Sound\": l'esordio.\nNel 1976, Vince Clarke, Mark Pex e Andrew Fletcher formano una band che risponde al nome di \"No Romance in China\", senza per\u00f2 ottenere molto successo. Di conseguenza, nel 1979, Vince fonda un nuovo gruppo insieme a Martin Lee Gore, leader di un'altra band underground, i \"Norman and the Worms\". La nuova formazione viene dapprima battezzata \"French Look\", e poi rinominata \"Composition of Sound\", quando anche Andrew si unisce ai due. Per\u00f2, manca ancora un vero cantante, e cos\u00ec, quando nel 1980 Vince sente l'allora sconosciuto David Gahan cantare una reinterpretazione di \"Heroes\" di David Bowie in un locale, gli propone di unirsi alla formazione, proposta che \"Dave\" accetta. Dietro suggerimento del nuovo arrivato, la band cambia ancora una volta nome, assumendo quello definitivo di \"Depeche Mode\", tratto da un'omonima rivista di moda francese dell'epoca (\"D\u00e9p\u00e8che mode\"), che pu\u00f2 essere tradotto come \"gazzettino di moda\", ma che viene spesso erroneamente tradotto come \"moda passeggera\", \"moda veloce\", \"moda pronta\" oppure \"nuova moda\", a causa della confusione della parola francese \"d\u00e9p\u00eache\" col verbo \"se d\u00e9p\u00eacher\" (\"spicciarsi\" o \"sbrigarsi\").\nI Depeche Mode esordiscono ufficialmente alla fine del 1980, partecipando alla compilation \"Some Bizzare Album\", realizzata da alcuni gruppi emergenti (fra questi i Soft Cell, Blancmange, The The e Naked Eyes) con il brano \"Photographic\". In questo stesso periodo, esistevano una serie di gruppi che fornirono alla band di Basildon album collettivi di tributi e compilation di cover, usciti, uno dopo l'altro, nel giro di pochi anni. Il gruppo dei Camouflage \u00e8 stata sicuramente la band su cui i Depeche Mode hanno esercitato maggiormente la loro influenza: il trio tedesco pubblic\u00f2 il proprio album di debutto, \"Voices &amp; Images\", nel 1988, che a lungo fu creduto da molti come una produzione limitata all'area germanica degli stessi Depeche Mode, soprattutto per quanto riguarda il singolo di apertura, \"The Great Commandment\", finch\u00e9 i tre ragazzi non comparvero nel relativo videoclip; in seguito, i Camouflage hanno sperimentato nuove sonorit\u00e0 rimanendo, per\u00f2, sempre vicini allo stile synth pop.\nDopo \"Photographic\", i Depeche Mode, sotto la guida del produttore Daniel Miller, pubblicheranno i singoli \"Dreaming of Me\" (arrivato al cinquantasettesimo posto nella Classifica Britannica dei Singoli) e \"New Life\" (undicesimo nella medesima UK Top 75), sicch\u00e9 oltre al buon riscontro commerciale, godono anche di numerosi passaggi radiofonici, grazie ai quali la band riesce a pubblicare il primo di una lunga e fortunata serie di album intitolato \"Speak &amp; Spell\". Scritto principalmente da Vince Clarke contiene la famosa hit \"Just Can't Get Enough\", vero e proprio tormentone che rasenta la filastrocca ossessiva. Martin Gore partecipa al processo compositivo, scrivendo due pezzi, \"Tora! Tora! Tora!\", e lo strumentale \"Big Muff\", cantandone poi un terzo, intitolato \"Any Second Now (Voices)\". Il successo ottenuto pone per\u00f2 il gruppo di fronte alla necessit\u00e0 di una vita \"on the road\", ipotesi non gradita a Vince Clarke (refrattario alla vita da \"pop star\"), che abbandona cos\u00ec la band, fondando prima il duo elettropop degli Yazoo con la cantante inglese Alison Moyet, poi la band The Assembly, e infine un altro, pi\u00f9 longevo duo, gli Erasure, con Andy Bell.\nI primi successi.\nAndato Vince Clarke, l'unico che pu\u00f2 ricoprire il ruolo di compositore \u00e8 Martin Gore, che riprende cos\u00ec in mano i propri brani scritti a 14 anni, in piena adolescenza, coi quali, nel 1982, i Depeche Mode pubblicheranno il loro secondo album, \"A Broken Frame\". Vince si offre di lasciare ai Depeche Mode (che garbatamente rifiutano) un ultimo brano dal titolo \"Only You\", ma che diventer\u00e0 una hit con il suo nuovo gruppo, gli Yazoo (con Alison Moyet). Per il conseguente tour, i Depeche Mode necessitano di un nuovo tastierista, cos\u00ec viene assunto Alan Wilder, che, alla fine della tourn\u00e9e, diventa membro a tutti gli effetti della band.\nCon questa formazione, e con un Gore ispirato pi\u00f9 che mai, i Depeche Mode producono dischi al ritmo di quasi uno l'anno, fino al 1990. Nel 1983 pubblicano \"Construction Time Again\", che contiene \"Everything Counts\", uno dei loro brani pi\u00f9 famosi. Nel 1984, riescono a sfondare anche in America Settentrionale, col singolo \"People Are People\", tratto dall'album \"Some Great Reward\", la prima grande pietra miliare a 33 giri della band, e una compilation omonima, appositamente pubblicata per il mercato americano.\nSi conclude cos\u00ec, nel 1985, la prima fase della loro carriera, con la raccolta \"The Singles 81-85\", che contiene i due inediti \"Shake the Disease\" e \"It's Called a Heart\", estratti per promuovere l'album, leggermente modificato per l'America Settentrionale, nella scaletta e nel titolo. Ribattezzata infatti \"Catching Up with Depeche Mode\", la collection comprende anche i lati B dei due singoli e un paio di successi minori, omessi nella compilation internazionale.\n\"Black Celebration e Music for the Masses\".\nGi\u00e0 alcune tracce di \"Some Great Reward\" permettevano ai fan dei Depeche Mode di comprendere che l'atmosfera intorno alla band stava mutando: l'aria si faceva pi\u00f9 rarefatta, la contenuta solarit\u00e0 dei primi anni stava scomparendo, per lasciare posto al buio e a un umore pi\u00f9 malinconico. Infatti, nel 1986 si apre la seconda fase del gruppo, con \"Black Celebration\", disco dai toni pi\u00f9 cupi, gothic e dark, che caratterizzeranno tutta la produzione seguente. \u00c8 interessante notare che si tratta dell'unico album dei Depeche Mode che prende il nome da una canzone contenuta al suo interno. A partire da questo album, in particolare con la canzone \"Here Is the House\", Martin riprende a suonare la chitarra, abbandonata tempo prima, quando la band aveva optato per delle sonorit\u00e0 pi\u00f9 sperimentali ed elettroniche, dimostrando di preferirle a quelle maggiormente acustiche.\nNel 1987 con l'uscita di \"Music for the Masses\" (il titolo di questo disco nasce da un'idea di Gore che, mentre stava visionando dei dischi di musica, not\u00f2 un disco dal titolo suggestivo: \"Music for the Millions\") e dei singoli \"Strangelove\", \"Never Let Me Down Again\" e \"Behind the Wheel\" i Depeche Mode si consacrano definitivamente anche negli Stati Uniti, con un gigantesco concerto al Rose Bowl di Pasadena, al quale partecipano pi\u00f9 di 60.000 persone, immortalato nel doppio disco \"101\" e nel video VHS che porta lo stesso titolo e che pu\u00f2 essere considerato un vero e proprio film, con la regia di D. A. Pennebaker.\n\"Violator\" e \"Songs of Faith and Devotion\": dall'apice alla crisi.\nCon \"Violator\", uscito nel 1990 e registrato a Milano, uno dei dischi pi\u00f9 apprezzati, grazie alla presenza di due tra i brani pi\u00f9 famosi del gruppo, \"Enjoy the Silence\" (uno dei maggiori successi commerciali in assoluto, numero 6 nella UK Top 75) e \"Personal Jesus\" (uscito come singolo sei mesi prima dell'album), le chitarre diventano parte fondamentale del sound della band. Il tour che ne consegue (The World Violation Tour) si rivela un enorme successo. Nel giro di 8 ore vennero venduti 42.000 biglietti per il Giants Stadium di East Rutherford, e 48.000 per il Dodger Stadium di Los Angeles. Alla fine del tour, per\u00f2, inizia un periodo di crisi dovuto allo stress di un anno intero di \"live\" senza sosta. Dave conosce Theresa Conway e abbandona famiglia e band per trasferirsi con lei a Los Angeles, nel 1991.\nDifatti, da questo punto della loro carriera, i Depeche Mode iniziano a rallentare l'uscita dei propri dischi, tanto che il successivo album, intitolato \"Songs of Faith and Devotion\", vedr\u00e0 la luce solamente nel 1993. Con Alan Wilder improvvisatosi batterista, accantonate temporaneamente le drum machine, una delle caratteristiche peculiari di questo lavoro sono proprio i suoni \"puliti\" di una vera batteria, anche se pi\u00f9 volte processati attraverso i sintetizzatori. L'ottavo \"studio album\" della band usc\u00ec il 22 marzo 1993 e subito si distinse per le sue forti identit\u00e0 rock, grazie ai brani \"I Feel You\", \"Walking in My Shoes\" e \"In Your Room\" che accostarono il gruppo al genere alternative. L'album vendette tra le 4 e i 5 milioni di copie in tutto il mondo, scalando le classifiche di tutti i paesi europei ed americani ove divenne disco d'oro e di platino. Tuttavia sotto la maschera del successo i quattro inglesi stavano vivendo un periodo di crisi cominciato, come precedentemente spiegato, gi\u00e0 dalla fine del The World Violation Tour, con un aggravato stato di depressione per Andy, una tossicodipendenza da \"speedball\" per Dave ed una continua incomprensione tra Martin e Alan; tutto ci\u00f2 alla vigilia di un tour di 14 mesi, il The Devotional Tour.\nDevotional Tour - Exotic/Summer Tour.\nLa prima leg europea del The Devotional Tour, la tourn\u00e9e promozionale tesa a promuovere l'album, comincia a Lilla il 19 maggio 1993 per concludersi con un grande concerto al Crystal Palace di Londra il 31 luglio 1993 davanti a 35.000 persone. Dave, Martin, Andy e Alan partono con il loro entourage di 18 persone, 80 addetti alla manutenzione ed un consigliere spirituale. La seconda leg della tourn\u00e9e coprir\u00e0 una prima volta gli Stati Uniti, terminando con il ritorno in Europa per una mini-serie di concerti tenuti in Irlanda e nel Regno Unito. Il \"The Devotional Tour\" registra negli USA un ottimo riscontro di pubblico, ma Dave \u00e8 sempre pi\u00f9 debilitato e stremato dall'uso di eroina e dalle fatiche dei concerti. L'8 ottobre del 1993, durante la tappa di New Orleans, ha un infarto dovuto ad overdose di eroina ed \u00e8 ricoverato all'ospedale dove viene rianimato.\nAlla fine dei concerti nel Regno Unito, i Depeche Mode si fermano per circa un mese e mezzo prima di tornare ad esibirsi in Africa, Asia, America Latina e Stati Uniti nell'ambito di quel tour meglio conosciuto sotto il nome di The Exotic Tour/Summer Tour. Prima di imbarcarsi in questa nuova avventura, Alan Wilder passa qualche settimana presso i Windmill Lane Studios di Dublino per mixare i brani dell'album \"Songs of Faith and Devotion Live\" e la traccia audio del nuovo video live di Anton Corbijn intitolato \"Devotional\". Qualche settimana dopo, si trasferisce con Daryl Bamonte ed il produttore Steve Lyon presso i Logic Studios di Milano per preparare i brani da proporre nei successivi concerti del nuovo tour.\nI Depeche Mode, ormai, sono divisi e i loro rapporti al di fuori dei concerti non esistono. Cos\u00ec, mentre Alan \u00e8 sempre pi\u00f9 convinto di abbandonare il gruppo, Martin Gore continua a rifugiarsi nell'alcol ed Andrew Fletcher cade nuovamente in una profonda depressione che lo porter\u00e0 ad abbandonare il tour ed essere sostituito da Daryl Bamonte a partire dalla prima data brasiliana dell'Exotic Tour (il 4 aprile 1994 a San Paolo). Quanto a Dave Gahan, per lui continua il periodo estremamente difficile, che lo porter\u00e0 ancora a sfiorare la morte. La tourn\u00e9e invece prosegue e con essa i disastri: Dave si romper\u00e0 due costole lanciandosi nel pubblico durante l'ultimo concerto del tour al Deer Creek Music Center; Alan rischier\u00e0 la vita qualche settimana dopo la fine del tour per via di un aereo militare schiantatosi a poche centinaia di metri da lui mentre percorreva una strada con la sua auto; Martin sar\u00e0 sempre pi\u00f9 spesso vittima di crisi epilettiche. Il cantante dei Primal Scream Bobby Gillespie confesser\u00e0 anni dopo di essere rimasto scioccato dal massiccio uso di droghe di Dave. Il tour si conclude ad Indianapolis l'8 luglio 1994, dopo 154 concerti e 14 mesi di giro del mondo, lasciando i quattro nella crisi pi\u00f9 difficile che abbiano mai affrontato.\nDave nell'estate del 1995 tenter\u00e0 il suicidio con il taglio delle vene dovuto a degli allucinogeni e poco tempo dopo divorzier\u00e0 dalla sua seconda moglie.\nL'abbandono di Alan Wilder, la crisi di Dave e la rinascita con \"Ultra\".\nA causa dei rapporti personali pesantemente deterioratisi all'interno del gruppo e delle incomprensioni oramai all'ordine del giorno, dopo 13 anni passati nella band Alan Wilder decide di abbandonarla definitivamente. La decisione, da lui stesso definita irrevocabile, viene comunicata a Dave via fax (vista l'impossibilit\u00e0 di rintracciare il frontman oramai completamente assente per via del massiccio uso di droghe), e di persona agli altri, nel corso di una riunione convocata da Alan stesso e tenutasi a Londra. A tutto ci\u00f2 fa immediatamente seguito un comunicato stampa in cui lo stesso Wilder non risparmia dure critiche ai suoi oramai ex compagni di gruppo Martin Gore ed Andy Fletcher, sebbene nessuno venga citato esplicitamente. Una decisione inattesa che coglie impreparati Martin e Fletch, i quali decidono tuttavia di proseguire senza cercare alcun sostituto.\nCos\u00ec, superato lo choc iniziale, i tre entrano in studio nell'ottobre 1995 affidandosi alla produzione di Tim Simenon e del suo personale gruppo di collaboratori. Bench\u00e9 l'incisione delle basi musicali proceda regolarmente, le condizioni psicofisiche di Dave gli consentono di ultimare la registrazione vocale di un solo brano. Dietro suggerimento di Martin, Dave torna a Los Angeles per cercare di superare i propri problemi e curare la sua pesante tossicodipendenza, ma il 28 maggio 1996 un'overdose di speedball (un mix letale di cocaina ed eroina) lo conduce praticamente alla morte clinica per tre minuti prima di essere ancora una volta miracolosamente rianimato (per cui gi\u00e0 in passato era stato soprannominato \"The Cat\", il gatto, dal team di paramedici dell'ospedale West Hollywood). Salvato \"in extremis\" e dimesso dall'ospedale, viene ricoverato in un centro specialistico dove riesce a disintossicarsi completamente per poi raggiungere il resto della band presso i RAK Studios e proseguire le registrazioni vocali di \"Ultra\".\nPer la realizzazione dei video promozionali (ad eccezione di quello di \"Home\", diretto da Steven Green), le photo sessions e l'artwork dell'album, i tre si affidano ancora una volta a Anton Corbijn. Il primo singolo estratto dal nuovo disco \u00e8 \"Barrel of a Gun\" (i cui primi versi non riprendono affatto, come da taluni erroneamente creduto, le prime parole pronunciate da Gahan al risveglio dall'ultima overdose) seguito da \"It's No Good\". Il 14 aprile 1997 esce \"Ultra\" che si piazza alla posizione numero 1 in Regno Unito, Spagna e Germania e al numero 5 negli USA. Date le precarie condizioni di salute di Gahan, ancora non completamente ristabilitosi e a cui la band vuole evitare possibili ricadute, per la prima volta nella storia dei Depeche Mode alla pubblicazione di un disco non fa seguito alcun tour promozionale, con l'eccezione di due mini concerti, tenuti rispettivamente all'Adrenaline Village di Londra il 10 aprile ed allo Shrine Exposition Hall di Los Angeles il 16 maggio dello stesso anno. In questi due spettacoli con la band suonano Dave Clayton ai sintetizzatori e Christian Eigner alla batteria.\n\"The Singles 86-98\", \"Exciter\" e \"Remixes 81-04\": dal 1998 al 2004.\nLa band si riunisce con Tim Simenon ed il suo team nei primi mesi del 1998 per registrare il nuovo singolo \"Only When I Lose Myself\" che far\u00e0 parte della nuova raccolta \"The Singles 86-98\", sequel della precedente \"The Singles 81-85\". Per promuoverla, all'uscita del disco fa seguito un tour promozionale chiamato The Singles Tour, che parte a settembre in Estonia e si conclude il 22 dicembre negli Stati Uniti, per un totale di 60 concerti in soli 3 mesi. Ad accompagnare la band sul palco ci sono Peter Gordeno alle tastiere e Christian Eigner alla batteria.\nNel periodo successivo, Martin Gore vive, per la prima volta da quando \u00e8 il principale song-writer del gruppo, un periodo di crisi di ispirazione, e per risolverla si affida all'aiuto di Paul Freegard e Gareth Jones. Una volta superata, i Depeche Mode possono finalmente tornare in sala d'incisione, e nel 2001, a quattro anni dal loro ultimo album in studio, esce \"Exciter\", prodotto da Mark Bell, noto soprattutto per la sua fruttuosa collaborazione con la celebre artista islandese Bj\u00f6rk. \"Exciter \"\u00e8 preceduto dal singolo \"Dream On\"; a cui faranno seguito i singoli \"I Feel Loved\", \"Freelove\", una ballata eterea, e \"Goodnight Lovers\".\nIl seguente \"The Exciter Tour\" vedr\u00e0 come \"turnisti\" i riconfermati Peter Gordeno e Christian Eigner. Il tour, diviso in una prima leg americana ed in una seconda europea, comincia il 4 giugno a West Hollywood in California e si conclude il 5 novembre a Mannheim in Germania.\nAd immortalarlo ci penser\u00e0 ancora una volta Anton Corbijn che riprender\u00e0 i due concerti tenuti a Parigi il 9 e 10 ottobre del 2001 da cui verr\u00e0 estratto un doppio DVD intitolato \"One Night in Paris\". Il tour sarebbe dovuto proseguire nell'estate del 2002, e come confermato dal promoter Roberto De Luca, i Depeche Mode sarebbero dovuti essere gli headliner di una delle serata dell'Heineken Jammin' Festival di Imola. Tuttavia, ragioni personali costringono la band a cancellare tutti gli impegni inizialmente previsti.\nNel 2003 i Depeche si prendono una pausa. Gahan pubblicher\u00e0 il suo primo album da solista, \"Paper Monsters\", mentre Gore dar\u00e0 alle stampe \"Counterfeit\u00b2\". Nel triennio 2002/2003/2004 le VHS della band \"The Videos 86-98\", \"\" e \"Devotional\" vengono ripubblicate in DVD arricchiti da contenuti speciali. La band torner\u00e0 a riunirsi verso la fine del 2004, per lavorare all'imminente uscita della raccolta \"Remixes 81-04\".\n\"Playing The Angel\": i DM ritornano in cima al mondo (2005).\nDi l\u00ec a breve i Depeche Mode tornano in studio, accompagnati per la prima volta dal produttore Ben Hillier. Dave Gahan chiede ed ottiene di poter contribuire alla stesura dell'album con brani propri, segnando una piccola rivoluzione nel modus operandi della band. Il nuovo disco si chiama \"Playing the Angel\", ed \u00e8 pubblicato nell'ottobre del 2005, segnando una nuova era per il terzetto di Basildon. All'album segue infatti un tour di 124 date \"indoor\" e \"outdoor\". Il Touring the Angel tocca anche l'Italia con 4 date: le prime due, \"indoor\", al Forum di Assago, il 18 e il 19 febbraio 2006, la terza, \"outdoor\", all'Heineken Jammin' Festival di Imola il 16 giugno 2006, e la quarta, anche questa \"outdoor\", il 17 luglio 2006, allo Stadio Olimpico di Roma. Quanto a quest'ultima, aperta dagli scozzesi Franz Ferdinand, vede la partecipazione di circa 40.000 persone.\nQuanto ai due concerti tenuti ad Assago, questi vengono filmati integralmente sotto la regia di Blue Leach ed utilizzati per la pubblicazione di un doppio DVD, uscito il 25 settembre 2006 con il titolo \"\".\nDal 2006 al 2008.\nIl 13 novembre 2006 esce invece in due diverse edizioni, CD audio e CD audio/DVD video, un primo \"Best of\" del gruppo, coerentemente intitolato \"The Best of Depeche Mode, Volume 1\", contenente l'inedito \"Martyr\".\nNel corso del biennio 2006/2007, sono stati rimasterizzati i primi 10 album di studio. Le pubblicazioni presentano una confezione speciale per collezionisti, in cui, accanto al CD, c'\u00e8 anche un DVD, contenente remix ed esibizioni live del periodo, pi\u00f9 un documentario di circa mezz'ora, con interviste e filmati rari.\nNel 2007, Fletcher e Gore si sono impegnati in diverse tourn\u00e9e come deejay, mentre Gahan ha lanciato l'album da solista \"Hourglass\".\n\"Sounds of the Universe\": 2009-10.\n\"Sounds of the Universe\" \u00e8 stato pubblicato in Italia il 17 aprile 2009. Il titolo del disco \u00e8 stato annunciato il 15 gennaio 2009 sul sito ufficiale della band; \u00e8 stato anticipato dal singolo \"Wrong\". \"Sounds of the Universe\" ha immediatamente raggiunto la vetta delle classifiche italiane e di quelle di altri 19 paesi, piazzandosi al secondo posto in quelle inglesi ed al terzo in quelle americane.\nIn una conferenza stampa tenutasi a Berlino il 6 ottobre 2008, durante la quale \u00e8 stato possibile ascoltare in anteprima mondiale brevi snippet di \"Wrong\" e \"Peace\", la band ha annunciato le date del nuovo tour, il Tour of the Universe.\nDurante il World Premi\u00e8re Echo Awards che si \u00e8 svolto a Berlino il 21 febbraio 2009 \u00e8 stato presentato in anteprima mondiale il nuovo singolo \"Wrong\". \"Wrong\" \u00e8 seguito da \"Peace\", pubblicato il 15 giugno 2009 e il 7 dicembre \u00e8 stato pubblicato il nuovo singolo \"Fragile Tension\" seguito da \"Hole To Feed\".\nIl Tour of the Universe \u00e8 partito il 6 maggio 2009 al Rockhal di Esch-sur-Alzette, Lussemburgo, per poi approdare per la prima volta in Israele (a Tel Aviv il 10 maggio). Il 14 maggio, tuttavia, i Depeche Mode sono stati costretti a cancellare diverse date del tour ed a spostarne altre poich\u00e9 a Dave Gahan, vittima di una gastroenterite alla vigilia del concerto al Terra Vibe di Atene, \u00e8 stato casualmente riscontrato un tumore maligno alla vescica allo stadio iniziale. Prontamente operato, lo stesso Gahan \u00e8 guarito e ha ripreso la tourn\u00e9e dall'8 giugno con la seconda data al Zentralstadion di Lipsia.. Cos\u00ec il tour \u00e8 proseguito facendo tappa per la prima volta in alcuni tra i pi\u00f9 grandi stadi di calcio europei come lo Stade de France di Parigi, l'Olympiastadion di Berlino e quello di Monaco di Baviera, assieme a partecipazioni a diversi festival di musica. Durante questa prima leg europea, il tour ha fatto tappa in Italia il 16 giugno allo Stadio Olimpico di Roma e il 18 allo Stadio Giuseppe Meazza di Milano concerti con la partecipazione di 44,070 spettatori a Roma e 57,544 a Milano.\nVerso la fine di luglio, i Depeche Mode approdano in Nord America dove tengono concerti in palasport ed anfiteatri, con la sola eccezione della partecipazione al Lollapalooza di Chicago, il 7 agosto, e delle due date del 3 e 4 ottobre al Foro Sol di Citt\u00e0 del Messico.\nSubito dopo il gruppo fa ritorno in America Meridionale e America Centrale, posti che il trio inglese non visitava dall'Exotic Tour nel 1994, riscuotendo un discreto successo negli ippodromi, autodromi e festival di musica locali. A fine ottobre la band torna in Europa dove il tour prosegue in vari palasport europei. Durante questa seconda leg europea, il gruppo riprender\u00e0 ufficialmente le date del 20 e 21 novembre al Palau Sant Jordi di Barcellona per pubblicarne un video e un album dal vivo entrambi intitolati \"\". Durante questa nuova leg europea, i Depeche Mode fanno ancora visita all'Italia, precisamente il 25 novembre al Futurshow Station di Bologna e il 26 al Palasport Olimpico di Torino, facendo registrare due concerti all'insegna del tutto esaurito di fronte a 12.880 spettatori a Bologna e 10.758 a Torino.\nTra gennaio e febbraio 2010 la band recupera alcune delle date inizialmente programmate ad inizio tour e annullate in seguito al ricovero di Dave Gahan, e ne aggiunge di nuove. Tra queste, la pi\u00f9 importante \u00e8 senza dubbio quella del 17 febbraio in cui i Depeche Mode si esibiscono alla Royal Albert Hall di Londra, devolvendo l'intero ricavato al \"Teenage Cancer Trust\", un'organizzazione inglese che raccoglie fondi per ragazzi malati di cancro. Il concerto segna il ritorno di Alan Wilder sul palco con i suoi ex compagni di gruppo: si tratta di un'apparizione a sorpresa per accompagnare Martin Gore al pianoforte su \"Somebody\". Alan assister\u00e0 anche alla successiva data del gruppo alla O2 di Londra tra il pubblico in tribuna.\nIl tour si conclude con due date alla Esprit Arena di D\u00fcsseldorf, inizialmente previste per il 4 e 5 giugno 2009 e spostate al 26 e 27 febbraio 2010.\nPausa post \"Sounds Of The Universe\".\nIl 4 marzo 2010 il trio ha ricevuto il premio di \"miglior gruppo internazionale\" agli Echo Wards 2010, aggiungendo un'altra perla alla loro carriera. Dopo la fine del Tour of the Universe, i tre tornano a dedicarsi a pieno alle loro famiglie e ai loro progetti personali: Dave \u00e8 ritornato a New York dove ha adottato James Nicholas Rogers-Gahan, figlio di sua moglie; Fletch \u00e8 ritornato a vestire i panni di \"special dj\" per varie discoteche inglesi; Martin \u00e8 tornato anch'egli dalla sua famiglia.\nIl 6 giugno 2011, esce la seconda raccolta di remix della band intitolata \"\". La compilation verr\u00e0 accompagnata da una versione di \"Personal Jesus\" remixata da Tor Ermansen del duo di produzione Stargate. La raccolta vede anche la partecipazione degli ex membri della band, Vince Clarke e Alan Wilder, che contribuiscono con dei remix di \"Behind the Wheel\" e \"In Chains\".\nNello stesso anno, i Depeche Mode vengono selezionati da \"Q\" per partecipare con una cover di \"So Cruel\" degli U2 alla compilation di tributo all'album del 1991 della rock band irlandese \"Achtung Baby\", \"AHK-toong BAY-bi Covered\".\nIl 24 gennaio 2013 \u00e8 stato annunciato il nome e la tracklist del nuovo album. Il nuovo album, si chiamer\u00e0 \"Delta Machine\" ed uscir\u00e0 nel mese di marzo dello stesso anno. Il singolo Heaven uscir\u00e0, invece, il primo del mese di febbraio.\n\"Delta Machine\": 2012\u20132015.\nA novembre del 2011, Andy Fletcher dichiara che i Depeche Mode torneranno in studio nel marzo del 2012 per registrare quello che sar\u00e0 il loro tredicesimo album. A sua volta, ad inizio 2012, Martin Gore dichiara che il disco verr\u00e0 pubblicato nei primi mesi del 2013.\nIl 23 ottobre 2012, la band tiene una conferenza stampa a Parigi dove presenta un brano del nuovo album, il cui titolo \"Angel\" viene rivelato solo qualche tempo dopo, e annuncia le date della prima leg del nuovo tour chiamato Tour 2013.\nNel dicembre del 2012 il gruppo annuncia di essere passato con la Columbia Records e che il nuovo album verr\u00e0 pubblicato il 25 marzo del 2013. Il 24 gennaio 2013 la band rivela il titolo dell'album, ovvero \"Delta Machine\", e anche il tour viene rinominato The Delta Machine Tour. Il 1\u00ba febbraio dello stesso anno, viene pubblicato il primo singolo \"Heaven\" in download digitale, in contemporanea con il video del brano su Vevo. A marzo Andy Fletcher annuncia che il secondo singolo estratto da \"Delta Machine\" sar\u00e0 \"Soothe My Soul\". L'11 marzo i Depeche Mode tengono un concerto promozionale al \"Live On Letterman\" dove, oltre alle gi\u00e0 note \"Heaven\" e \"Angel\", presentano altri brani dal nuovo album come \"Should Be Higher\", \"Soft Touch/Raw Nerve\" e \"Soothe My Soul\". Pi\u00f9 tardi saranno ospiti anche al \"Late Show with David Letterman\" dove promuoveranno il disco ed eseguiranno \"Heaven\".\n\"Delta Machine\" viene pubblicato il 22 marzo in Germania e Irlanda, il 25 in Francia e nel Regno Unito, il 26 in Italia e negli Stati Uniti d'America e il 27 in Giappone e in Australia. Il 28, il gruppo pubblica il video musicale di \"Soothe My Soul\", secondo singolo estratto dall'album.\nIl Delta Machine Tour parte il 4 maggio 2013 dal Palais Nikaia di Nizza; come nel caso del precedente \"Tour of the Universe\", approda subito dopo a Tel Aviv e fa tappa in diversi stadi calcistici, parchi e Festival di musica europei con le sole eccezioni delle date di Londra, Minsk e Stoccolma - quest'ultima causa fallimento del promoter del festival Peace &amp; Love che si sarebbe dovuto svolgere a Borl\u00e4nge - tenutesi in strutture indoor. Per quanto riguarda l'Italia, il tour fa tappa a San Siro e all'Olimpico di Roma dove il gruppo si esibisce davanti a rispettivamente 57,919 e 56,007 spettatori facendo registrare in entrambe le occasioni il tutto esaurito.\nDopo il trionfo della prima leg europea per via dei numerosi sold-out fatti registrare ed il gran numero di biglietti venduti, il tour approda in Nord America ottenendo risultati di tutto rispetto e con numerose date all'insegna del tutto esaurito. A novembre i Depeche Mode si esibiscono per la prima volta nella loro carriera ad Abu Dhabi negli Emirati Arabi Uniti, per poi tornare nuovamente in Europa per una serie di concerti indoor. Questa seconda leg europea si protrae fino a marzo 2014, durante la quale la band torna ad esibirsi in Italia per altre 3 sere: il 18 febbraio al Palasport Olimpico di Torino, il 20 febbraio al Mediolanum Forum di Assago e il 22 febbraio alla Unipol Arena di Casalecchio di Reno, facendo sempre registrare il tutto esaurito.\nNelle intenzioni originarie del gruppo, a partire da fine marzo - inizio aprile ci sarebbero tutta una serie di concerti da tenersi in Sud America (tra cui le vociferate partecipazioni ai Lollapalooza di Santiago del Cile e di San Paolo) ed in altri Paesi - senza peraltro mai precisare quali - che dovrebbero portare il trio di Basildon a calcare numerosi palcoscenici internazionali fino a luglio 2014 inoltrato. Ma a sorpresa, i Depeche Mode preferiscono non dare alcun seguito a quanto da loro stessi anticipato un anno e mezzo prima, facendo cos\u00ec calare definitivamente il sipario sulla tourn\u00e9e con il concerto del 7 marzo all'Olympisky di Mosca.\nL'8 ottobre il sito ufficiale del gruppo pubblica un comunicato stampa della Columbia Records in cui si annuncia la pubblicazione del film concerto \"Depeche Mode Live in Berlin\" e dell'album \"Live in Berlin Soundtrack\", la cui uscita \u00e8 fissata al 17 novembre in tutto il mondo.\n\"Spirit\": 2016\u2013presente.\nDurante un'intervista in webcast con Rob Bell il 25 gennaio 2016, Martin Gore annuncia che il gruppo torner\u00e0 in studio a registrare nel mese di aprile dello stesso anno, e che sia lui che Dave Gahan avevano gi\u00e0 scritto e registrato come demo delle nuove canzoni. La pubblicazione del nuovo album \u00e8 prevista per la primavera del 2017.\nDal 10 al 12 settembre 2016 sul profilo Facebook del gruppo vengono postate immagini gi\u00e0 apparse nelle grafiche di precedenti pubblicazioni (forme stilizzate di un operaio, una mano e una catena), accompagnate dalla scritta \"COMING SOON\". Il 13 settembre viene annunciata ufficialmente la pubblicazione, l'11 novembre dello stesso anno, di una raccolta di tre DVD dal titolo \"Video Singles Collection\", che raccoglier\u00e0 tutti i videoclip dei singoli del gruppo dal 1981 al 2013 in versione restaurata assieme a quattro versioni alternative e a dei commenti per ogni video da parte dei membri del gruppo.\nIn una conferenza stampa tenuta a Milano l'11 ottobre 2016, i Depeche Mode hanno annunciato l'imminente pubblicazione di un nuovo album intitolato \"Spirit\", e la relativa tourn\u00e9e, il \"Global Spirit Tour\".\nLa settimana successiva alla conferenza, i Depeche Mode vengono nominati per la Rock and Roll Hall of Fame del 2017, ma nel mese di dicembre perdono assieme a Bad Brains, Chaka Khan, Chic, The J. Geils Band, Jane's Addiction, Janet Jackson, Joe Tex, Kraftwerk, MC5, Steppenwolf, The Cars e The Zombies in favore di Electric Light Orchestra, Joan Baez, Journey, Pearl Jam, Tupac Shakur e Yes. Verranno poi inseriti nella Rock and Roll Hall of Fame nel 2020.\nll 1\u00ba febbraio 2017 arriva l'annuncio ufficiale che il primo singolo tratto da \"Spirit\" e intitolato \"Where's the Revolution\" verr\u00e0 pubblicato il 3 febbraio. Insieme all'annuncio sul sito vengono pubblicate in anteprima le copertine sia del singolo che dell'album uscito, come previsto, il 17 marzo.\nStile musicale.\nEsponenti di punta della new wave elettronica inglese e del techno-pop, i Depeche Mode sono partiti da album leggeri e ballabili per approdare in seguito a un repertorio pi\u00f9 tenebroso e meno immediato nonch\u00e9 colmo di allusioni al post-punk e all'industrial. Da sempre incentrata sulle tastiere elettroniche, la formazione \u00e8 considerata responsabile di aver ispirato, insieme ai Duran Duran, le future formazioni dance rock. \"AllMusic\" li considera anche artisti di rock alternativo, dance alternativa e rock elettronico.\nIl primo album \"Speak &amp; Spell\" (1981) si ispira a David Bowie e ai Kraftwerk ma gi\u00e0 dal seguente \"A Broken Frame\" (1982), segnato dalla dipartita di Vincent Clarke e dall'arrivo di Alan Wilder, lo stile del gruppo diviene pi\u00f9 intimo. Si distanzia ulteriormente dal dance-pop \"Construction Time Again\" (1983), che \"mette in mostra arrangiamenti e strutture armoniche pi\u00f9 complesse accanto a istanze pi\u00f9 electro\"; il seguente \"Some Great Reward\" (1984) contiene invece \"brani dalle sfumature psicoanalitiche che coniugano clangori industriali, pop cerebrale, e dance post-apocalittica\". Se \"Music for the Masses\" (1987) presenta sonorit\u00e0 che avevano influenzato molti artisti gothic rock nonch\u00e9 i pionieri della dance, il celebre \"Violator\" (1990) si ispira alla new wave di Joy Division, New Order, Soft Cell, Cabaret Voltaire e Psychic TV introducendo le chitarre elettriche, elemento ricorrente anche nei dischi che usciranno negli anni novanta. \"Songs of Faith and Devotion\" (1993), considerata la loro uscita pi\u00f9 rock, tenta un approccio al gospel e al formato della ballata mentre \"Ultra\" (1997) introduce elementi trip-hop e ritorna alle sonorit\u00e0 \"cupe e ossessive\" dei dischi degli anni ottanta.\nInfluenze.\nI Depeche Mode trassero le loro influenze artistiche da una vasta gamma di artisti come i Roxy Music e Brian Eno, gli Sparks, i Siouxsie and the Banshees, i Velvet Underground, i Talking Heads e Iggy Pop, Hanno anche ammesso di essersi ispirati al blues.\nRiconoscimenti.\n\"VH1\" colloca i Depeche Mode al novantottesimo posto della sua personale classifica riguardante i cento migliori artisti di tutti i tempi, mentre a parere di \"Q\" essi rappresentano uno dei cinquanta gruppi musicali che hanno cambiato il mondo.\nNel 2020 i Depeche Mode sono stati inseriti nella Rock and Roll Hall of Fame.\nNel corso della loro carriera hanno ricevuto 5 nomination ai Grammy Award."}
{"id": "90960", "revid": "1573940", "url": "https://it.wikipedia.org/wiki?curid=90960", "title": "Takanohana III", "text": "Biografia.\nAppartiene ad una grande famiglia di sumo (egli \u00e8 infatti il figlio pi\u00f9 piccolo del grande Futagoyama, conosciuto come Takanohana II da quando divenne Ozeki), esord\u00ec nel sumo professionistico nel marzo del 1988, lo stesso momento in cui entravano in questo mondo anche Wakanohana, suo fratello maggiore, ed Akebono.\nLa sua carriera all'interno delle classifiche di rendimento del sumo \u00e8 stata fulminea: egli ha infatti battuto numerosi record di precocit\u00e0. Per esempio, \u00e8 stato il pi\u00f9 giovane ad essere nominato Juryo, il pi\u00f9 giovane ad entrare nella pi\u00f9 importante serie di questo sport, la Makuuchi, ed inoltre \u00e8 stato il pi\u00f9 giovane a vincere proprio la Makuuchi. Infine, \u00e8 stato nominato Ozeki nel marzo del 1993 (anche questo \u00e8 un record di velocit\u00e0) e Yokozuna (gran campione) nel maggio del 1995.\nHa difeso il titolo di Yokozuna per otto anni, prima di ritirarsi nel 2003. In tutta la sua carriera ha vinto in totale 22 tornei, di cui 10 tra il 1994 e il 1996. Dopo il \"pensionamento\" \u00e8 diventato un membro dell'\"Associazione Sumo\", riuscendo ad essere eletto come il rappresentante dei giovani lottatori, titolo che anche suo padre riusc\u00ec ad acquisire.\nInfastidito dai paragoni col padre, egli ha cos\u00ec risposto ad un giornalista che gli chiedeva un confronto col genitore: \"Il nostro \u00e8 un rapporto come quello tra Gilles Villeneuve e Jacques Villeneuve: il padre \u00e8 pi\u00f9 forte, ma il figlio ha vinto di pi\u00f9!\". Egli decise comunque di cambiarsi il nome, perch\u00e9 era convinto che se avesse continuato a chiamarsi Koji Hanada non sarebbe andato pi\u00f9 in l\u00e0 del titolo di Ozeki."}
{"id": "90962", "revid": "107108681", "url": "https://it.wikipedia.org/wiki?curid=90962", "title": "Parpagliola", "text": "Parpagliola (dal franc. \"parpaillole\") \u00e8 il nome di alcuni tipi di monete in bassa lega d'argento.\nIl nome viene utilizzato per la prima volta nella seconda met\u00e0 del Quattrocento in Provenza per indicare monete a basso contenuto d'argento. Fu imitata dai vescovi di Losanna (monetazione del Canton Vaud) e in Savoia.\nA Milano fu emessa a partire dal XVI secolo e valeva 2 soldi e 6 denari. A Siena fu battuta nel XVI secolo e a Genova al principio del XVIII; a Parma fino alla fine del XVIII secolo.\nA Milano fu tolta dalla circolazione nel 1777, ma fece di nuovo la sua comparsa nel 1808: una delle ultime parpagliole circolanti fu la moneta da 10 centesimi di Napoleone I per il Regno d'Italia (1808-1813), che conteneva solo il 20% di argento."}
{"id": "90966", "revid": "36426", "url": "https://it.wikipedia.org/wiki?curid=90966", "title": "Bartolomeo Sinisbaldi", "text": ""}
{"id": "90967", "revid": "115284518", "url": "https://it.wikipedia.org/wiki?curid=90967", "title": "Marcella Albani", "text": "Biografia.\nNei primi tempi della carriera fece coppia sia nel lavoro che nella vita con l'aristocratico regista Guido Parish, seguendolo anche quando decise di trasferirsi in Germania. L'Albani riscosse un buon successo anche in quel paese continuandovi la propria carriera anche dopo la separazione da Parish.\nMor\u00ec all'et\u00e0 di 59 anni a causa di un infarto cardiaco. Era sposata con Mario Franchini giornalista e successivamente regista di due suoi film prodotti dall'Albani Film."}
{"id": "90968", "revid": "729019", "url": "https://it.wikipedia.org/wiki?curid=90968", "title": "Battaglia di Slavjansk", "text": "La battaglia di Slavjiansk fu una battaglia combattuta tra tedeschi e sovietici fra il 16 gennaio e il 27 marzo 1942. Si risolse con una dura disfatta sovietica.\nLo svolgimento.\nDurante l'offensiva d'Inverno i sovietici il 15 gennaio raggiunsero i pressi di Slavjansk, una citt\u00e0 non molto importante dal punto dei vista economico e politico, ma considerevole dal punto di vista militare perch\u00e9 era il punto dove i sovietici avevano sfondato e quindi i tedeschi, per impedire l'accerchiamento, e di conseguenza, la distruzione delle forze l\u00e0 dislocate, dovevano tener duro.\nComunque in quel settore la superiorit\u00e0 sovietica era schiacciante. Contro la sola 257\u00aa divisione della Wehrmacht, oltretutto ridotta a soli 9.000 uomini, l'Armata Rossa poteva disporre di 7 divisioni di fucilieri, una di cavalleria e una brigata corazzata, per un totale di minimo 70.000 uomini. Ciononostante i tedeschi resistettero vittoriosamente. Gli attacchi sovietici del gennaio e del febbraio si risolsero in sanguinosi insuccessi. Inoltre la 257\u00aa divisione effettu\u00f2 molti contrattacchi che costarono molto al nemico.\nIn marzo le forze dell'Unione Sovietica attaccarono pi\u00f9 violentemente di prima ma applicarono la strategia sbagliata di attaccare in moltitudine contro le difese avversarie, diventando cos\u00ec facile bersaglio per i tedeschi, che in questo modo subivano anche poche perdite. Perci\u00f2 per i sovietici un'offensiva che sembrava vittoriosa si risolse in un disastro sanguinoso, con l'annientamento completo di 3 divisioni di fucilieri e di una di cavalleria. Le altre forze erano duramente provate.\nQuindi il 27 marzo le rimanenti forze dell'Armata Rossa in quel settore si ritirarono, vista l'impossibilit\u00e0 di continuare l'attacco. Secondo stime tedesche i sovietici subirono 12.500 morti, 30.000 feriti, 8.000 congelati e solo 400 prigionieri. Per contro, la Wehrmacht ebbe 652 morti, 296 dispersi, quasi tutti dichiarati morti, 1.673 feriti e 1.689 congelati. Con questa fin\u00ec l'ultima offensiva d'Inverno russa in quel settore."}
{"id": "90971", "revid": "1610933", "url": "https://it.wikipedia.org/wiki?curid=90971", "title": "Tricheco", "text": ""}
{"id": "90977", "revid": "729019", "url": "https://it.wikipedia.org/wiki?curid=90977", "title": "Battaglia di Hattin", "text": "La battaglia di Hattin ebbe luogo il 4 luglio 1187 tra il Regno di Gerusalemme crociato e le forze ayyubidi comandate da Saladino. La sconfitta riportata dai crociati decret\u00f2 l'inizio della fine del Regno crociato e la riconquista islamica di buona parte della Palestina.\nLuogo della battaglia.\nI combattimenti si svolsero a \u1e24a\u1e6d\u1e6d\u012bn (o \u1e24i\u1e6d\u1e6d\u012bn), nei pressi di Tiberiade, in un'area vicina a due colline, resti di un vulcano inattivo, chiamati i corni di Hattin, situati oltre il passo tra le montagne settentrionali poste tra Tiberiade e la strada per San Giovanni d'Acri. La strada di \u1e0carb al-Haw\u0101rna, costruita dai Romani, costituiva la rotta principale a collegare la costa mediterranea con la Giordania.\nAntefatti.\nLa battaglia ebbe luogo il 4 luglio 1187 (equivalente al 26 rabi' II 583 dell'Egira) fra le forze musulmane del sultano ayyubide Saladino e quelle cristiane crociate comandate da Guido di Lusignano, re di Gerusalemme per aver sposato Sibilla, sorella del defunto re lebbroso di Gerusalemme, Baldovino IV.\nLa politica accortamente messa in atto da Baldovino IV, orientata alla leale sottoscrizione e osservanza degli accordi di tregua coi circostanti potentati islamici di Siria e Jazira, di fatto in buona parte orientati ad accettare ormai la stabile presenza crociata in Palestina, seppur trattati da posizione di forza (tanto che il giovane sovrano era stato in grado d'infliggere il 25 novembre del 1177 una pesante sconfitta a Montgisard a Saladino), fu vanificata dal partito crociato pi\u00f9 oltranzista, favorevole a un decisivo scontro con la sorgente e inquietante potenza ayyubide.\nTale partito era rappresentato da Guido di Lusignano (andato sposo alla sorella del re di Gerusalemme il giorno di Pasqua del 1180), da Rinaldo di Ch\u00e2tillon, dalla famiglia dei Courtenay e dal Patriarca latino Eraclio, rafforzati dall'improvvisa morte il 24 settembre 1180 dell'imperatore bizantino Manuele I Comneno, il miglior alleato politico e militare del partito crociato che si riconosceva in Baldovino IV di Gerusalemme.\nRinaldo, signore dell'Oltregiordano, fu colui che provoc\u00f2 il fallimento della tregua sottoscritta da Baldovino e Saladino in quello stesso 1180 e che s'era stabilito dovesse durare per due anni e mezzo. Nell'estate del 1181 egli aggred\u00ec infatti proditoriamente una carovana musulmana che era partita da Damasco per recarsi a Mecca. Rinaldo cattur\u00f2 in tale occasione la sorella di Saladino e minacci\u00f2 di attaccare la stessa Mecca. Il sultano ayyubide fece allora voto di vendetta.\nAlla richiesta di ammenda pretesa dal sultano e accolta saggiamente da Baldovino, Rinaldo oppose un netto rifiuto, sicch\u00e9 Saladino pose in atto la sua vendetta, imprigionando a sua volta una carovana cristiana di 1\u00a0500 pellegrini che era stata costretta a sbarcare nell'egiziana Damietta, pur dicendosi disponibile a rilasciarla se fosse stata punita l'aggressione compiuta da Rinaldo, in palese spregio della tregua concordata e raggiunta.\nUn primo scontro fra le forze ayyubidi e quelle gerosolimitane ebbe luogo sotto il castello degli Ospedalieri nel 1181, e si concluse senza vincitori, n\u00e9 a Saladino riusc\u00ec d'impadronirsi di Beirut a causa delle sue forti difese e del pronto accorrere in suo soccorso delle forze crociate.\nLe ostilit\u00e0 ripresero nel 1182, con una serie di piccoli agguati e rapide incursioni nei territori avversari da parte di Saladino, cui Baldovino seppe replicare punto per punto.\nLa malattia che minava il giovane sovrano cristiano ebbe tuttavia un inevitabile peggioramento e Baldovino decise allora incautamente di affidare la reggenza del Regno a suo cognato Guido che, di l\u00ec a poco, dette prova di timidezza, se non di codardia, di fronte al suo nemico il 1\u00ba dicembre del 1182, evitando il confronto con Saladino nella zona di \u02bfAyn J\u0101l\u016bt (Le sorgenti di Golia), dove in et\u00e0 mamelucca Baybars avrebbe poi inflitto una epocale sconfitta agli invitti Mongoli di Hulegu.\nUn litigio, che forse sarebbe stato provvidenziale se poi Baldovino non fosse ritornato sui suoi propositi, port\u00f2 alla revoca della reggenza a Guido di Lusignano e la nomina al suo posto del giovanissimo Baldovino, nipote del re-lebbroso, il 23 marzo del 1183. Per ribadire la sua autorit\u00e0, Baldovino IV riprese anche Giaffa ma non pot\u00e9 evitare che Guido si asserragliasse ad Ascalona e di l\u00ec sfidasse il sovrano di Gerusalemme.\nUn'ultima sortita in armi Baldovino pot\u00e9 farla portando soccorso a Rinaldo di Chatillon, assediato da Saladino. Il suo arrivo in lettiga alla guida del suo esercito convinse il sultano infatti ad abbandonare la partita e a ritirarsi a Damasco, mentre il mondo crociato esultava per il suo moribondo quanto prode sovrano.\nNel 1185 Baldovino eman\u00f2 le sue ultime volont\u00e0, additando come erede il nipote Baldovino mentre, per volere dell'assemblea, fu negata a Guido la reggenza, affidata invece a suo cugino, il conte Raimondo III di Tripoli. La decisione fu sanzionata dal patriarca Eraclio, dal Gran Maestro dell'Ordine dell'Ospedale, Roger de Moulins e da quello del Tempio, G\u00e9rard de Ridefort. Nel marzo del 1185, a 24 anni, Baldovino IV moriva.\nVerso lo scontro.\nGuido di Lusignano divenne nondimeno Re di Gerusalemme nel 1186 in seguito alla morte di Baldovino V. Raimondo III lasci\u00f2 la citt\u00e0 e si rec\u00f2 a Tripoli. La situazione era cos\u00ec tesa che sembrava ormai prossima una guerra aperta tra Raimondo e Guido. Questi voleva assediare Tiberiade, una fortezza posseduta da Raimondo grazie a sua moglie Eschiva, Principessa di Galilea. Lo scontro fu evitato grazie alla mediazione di Baliano di Ibelin, che si schier\u00f2 a favore di Raimondo.\nNel frattempo gli Stati musulmani che circondavano gli Stati crociati della Palestina erano stati ormai unificati da Saladino negli anni tra 1170 e 1180. Nominato visir dell'Egitto dal suo signore Norandino nel 1169, l'Ayyubide ne era diventato l'assoluto sovrano quando il suo signore zengide era morto. Nel 1174 prese il controllo di Damasco, nel 1176 di Aleppo e nel 1186 di Mosul.\nQuando Guido divenne Re, Raimondo tratt\u00f2 separatamente una tregua, e nel 1187 permise al Sultano di inviare un esercito nella parte settentrionale del Regno. Nello stesso tempo, un'ambasciata stava andando da Gerusalemme a Tripoli per negoziare una pacificazione con Raimondo, ma fu annientata il 1\u00ba maggio nella battaglia di Cresson da una piccola armata sotto il comando del figlio di Saladino. Raimondo, andato in rovina per propria colpa, si riconcili\u00f2 con Guido, che radun\u00f2 tutti gli uomini del Regno abili al combattimento e marci\u00f2 verso nord per scontrarsi con Saladino.\nL'assedio di Tiberiade.\nSaladino aveva riunito il proprio esercito davanti alla fortezza di Raimondo a Tiberiade. Quando Raimondo si riconcili\u00f2 con Guido, questa riunione si trasform\u00f2 in un assedio e la citt\u00e0 cadde il 2 luglio. La moglie di Raimondo, Eschiva, era assediata nella cittadella. Raimondo e Guido incontrarono ad Acri il grosso delle loro forze, che contavano 1\u00a0200 cavalieri, 500 turcopoli e circa 20\u00a0000 fanti, oltre a un grande numero di mercenari assoldati col denaro donato al Regno da Enrico II d'Inghilterra, tra i quali erano presenti Turcomanni e altri musulmani. Fonti islamiche affermano che i cristiani avevano a disposizione 80\u00a0000 uomini. Con l'esercito viaggiava una reliquia della Vera Croce, trasportata dal vescovo di San Giovanni d'Acri, che sostituiva il patriarca Eraclio di Gerusalemme.\nRaimondo intu\u00ec che una marcia da Acri a Tiberiade sarebbe stata proprio il desiderio di Saladino, e che Seforia sarebbe stata una buona posizione da difendere per i Crociati. Guido inoltre non avrebbe dovuto preoccuparsi di Tiberiade, in quanto era sotto il controllo di Raimondo che era disposto a rinunciarvi per la sicurezza del Regno. Nonostante la loro riconciliazione, comunque, la corte era ancora divisa e Gerardo e Rinaldo accusarono Raimondo di codardia; quest'ultimo lo convinse ad attaccare immediatamente, e Raimondo prese a muoversi su Tiberiade. Saladino sperava che ci\u00f2 avvenisse, dato che riteneva di poter superare i Crociati solo in campo aperto, non dovendone quindi assaltare le possenti fortificazioni.\nLa battaglia.\nI Crociati cominciarono la loro marcia da Seforia il 3 luglio: Raimondo guidava l'avanguardia, Guido il grosso dell'esercito e Baliano, Rinaldo, Joscelin III di Edessa e gli Ordini la retroguardia. Immediatamente cominciarono a essere infastiditi da cavalieri musulmani. Entro mezzogiorno Saladino aveva incontrato il suo esercito a Cafarsett e stava marciando verso i Crociati, gi\u00e0 provati dalla marcia. La retroguardia fu costretta a fermarsi per rispondere ai continui attacchi, bloccando l'intero esercito. I Crociati, dopo un giorno intero senza acqua fresca, furono costretti ad accamparsi nel mezzo della pianura, circondati dall'esercito musulmano. Questi incendiarono l'erba che circondava il campo dei nemici nel corso della notte.\nLa mattina del 4 luglio i Crociati erano accecati dal fumo, attraverso il quale la cavalleria del Saladino li falciava con frecce. Gerardo e Rinaldo consigliarono a Guido di schierare l'esercito e attaccare, cosa che fu fatta dal fratello Amalrico. Raimondo guidava la prima divisione con il figlio di Boemondo III d'Antiochia, anch'egli chiamato Raimondo, mentre Baliano e Joscelin III di Edessa formavano la retroguardia. Mentre si organizzava l'attacco, cinque cavalieri di Raimondo disertarono e rivelarono a Saladino la situazione del campo.\nAssetati e demoralizzati, i Crociati abbandonarono il campo e cambiarono direzione per le fonti di \u1e24a\u1e6d\u1e6d\u012bn, ma il loro tentativo fu bloccato dall'esercito nemico, che imped\u00ec loro anche ogni possibile ritirata. Il conte Raimondo caric\u00f2 due volte per cercare di rompere le linee nemiche e poi arrivare alle scorte d'acqua del Mare di Galilea. Il secondo tentativo lo lasci\u00f2 isolato dal resto dell'esercito e lo costrinse alla ritirata. Gran parte della fanteria crociata aveva disertato e si dirigeva verso i Corni di \u1e24a\u1e6d\u1e6d\u012bn. Guido tent\u00f2 di fermare la cavalleria musulmana, ma senza la protezione della fanteria i suoi cavalieri furono tartassati dalle frecce e costretti dapprima a combattere a piedi e poi a ritirarsi verso i Corni come gli altri. I Crociati furono circondati e dopo tre cariche furono sconfitti.\nConclusione.\nI musulmani catturarono il padiglione reale di Guido e la Vera Croce, tolta al cadavere del Vescovo di Acri. Furono presi prigionieri Guido, suo fratello Amalrico, Rinaldo, Guglielmo V del Monferrato, Gerardo, Umfredo IV di Toron, Ugo di Jubayl e molti altri.\nSi dice che scamparono alla disfatta solo 3\u00a0000 cristiani, tra i quali Raimondo, Joscelin, Baliano e Reginaldo di Sidone, che avevano travolto i loro stessi uomini nella ritirata.\nI prigionieri esausti furono condotti alla tenda del Sultano, che offr\u00ec a Guido un calice d'acqua in segno di generosit\u00e0. Quando Guido fece per passarlo a Rinaldo Saladino lo butt\u00f2 via con decisione, dicendo che non aveva offerto il calice a Rinaldo e non era quindi vincolato dal codice musulmano di ospitalit\u00e0. Quando Saladino accus\u00f2 Rinaldo di aver violato la tregua, questi replic\u00f2: \"I Re hanno sempre agito cos\u00ec\" ma il Sultano lo uccise con le sue mani, decapitandolo con la sua spada.\nGuido si inginocchi\u00f2 alla vista del corpo di Rinaldo, ma Saladino lo preg\u00f2 di alzarsi, dicendo: \"I veri Re non si uccidono a vicenda\".\nMigliaia di prigionieri furono venduti come schiavi, tutti i Templari e gli Ospedalieri catturati furono uccisi, mentre Guido fu portato a Damasco come prigioniero, altri nobili vennero invece riscattati. Raimondo di Tripoli, sopravvissuto alla battaglia, mor\u00ec di pleurite nello stesso anno.\nDella Vera Croce si persero per sempre le tracce. Probabilmente i Musulmani la dispersero o distrussero, tenendo conto che la reliquia era stata rivestita d'argento.\nEntro la met\u00e0 di settembre, Saladino aveva catturato San Giovanni d'Acri, Nablus, Jaffa, Toron, Sidone, Beirut e Ascalona.\nTiro fu salvata dal casuale arrivo di Corrado del Monferrato.\nGerusalemme fu difesa dalla regina Sibilla, dal patriarca Eraclio e da Baliano, che ne negozi\u00f2 la resa a Saladino il 2 ottobre.\nLa notizia della sconfitta di \u1e24a\u1e6d\u1e6d\u012bn fu portata in Europa dall'Arcivescovo di Tiro, come anche da altri pellegrini e viaggiatori. Furono subito preparati piani per una nuova crociata; papa Gregorio VIII emise la bolla \"Audita tremendi\" e in Inghilterra e in Francia fu istituita la \"Decima del Saladino\" per finanziarla, cui non fece fronte la sola nobilt\u00e0 scozzese. La terza crociata non ebbe comunque inizio prima del 1189, quando part\u00ec guidata da Riccardo Cuor di Leone, Filippo Augusto e Federico Barbarossa. Nel maggio del 1189 anche il Krak di Monreal Shawbak si arrender\u00e0 dopo un assedio di un anno e mezzo posto dall'emiro Sa\u02bfd al-D\u012bn Kamshaba al-Asad\u012b, ponendo fine per sempre alla dominazione europea in Transgiordania.\nLeggenda e spettacolo.\nAlcune scene della battaglia e le conseguenze della stessa sono mostrate nel film \"Le crociate - Kingdom of Heaven\" di Ridley Scott del 2005 che comunque romanza i fatti distaccandosi dagli eventi storici e dalle cronache dell'epoca."}
{"id": "90981", "revid": "729019", "url": "https://it.wikipedia.org/wiki?curid=90981", "title": "Bristol Hercules", "text": "Il Bristol Hercules era un motore radiale prodotto dalla Bristol Aeroplane Company a partire dal 1939. Il motore disponeva di 14 cilindri sistemati su una doppia stella.\nVenne utilizzato su molti velivoli nel periodo centrale della seconda guerra mondiale. Fu il primo motore ad entrare in servizio con il sistema delle valvole a fodero.\nIl primo Hercules fu disponibile nel 1939. La prima versione, Hercules I, forniva 1\u00a0280 hp (960\u00a0kW) che subito arrivarono ai 1\u00a0375\u00a0hp (1\u00a0025\u00a0kW) dell'Hercules II.\nLa versione principale di questo motore fu la IV che erogava 1\u00a0650\u00a0hp (1\u00a0230\u00a0kW). Nelle ultime versioni, la XVII, la potenza di questo motore raggiunse i 1\u00a0735\u00a0hp (1\u00a0294\u00a0kW). Il Bristol Hercules venne utilizzato su molti velivoli. Tra questi il caccia pesante Bristol Beaufighter, sui quadrimotori da bombardamento Short Stirling e Avro 683 Lancaster (solo sulla versione Mk. II), sulle ultime versioni dell'Handley Page Halifax e sul bimotore da bombardamento Vickers Wellington. A guerra finita il motore fu installato sull'Avro York, sul Bristol Freighter, sull'idrovolante Short Solent e sui velivoli prodotti dalla Handley Page, l'Hermes e Hastings.\nL'Hercules era molto affidabile, amato da piloti e meccanici. Su licenza, in Francia la Snecma lo utilizz\u00f2 sul velivolo Nord Noratlas."}
{"id": "90982", "revid": "628767", "url": "https://it.wikipedia.org/wiki?curid=90982", "title": "Szlachta", "text": "Con szlachta (IPA: ), termine polacco che sta per nobilt\u00e0, si fa riferimento all'aristocrazia che esercit\u00f2 ampia influenza a livello giudiziario, amministrativo, culturale e, soprattutto, governativo nel Regno di Polonia, nel Granducato di Lituania e nella Confederazione polacco-lituana, in virt\u00f9 dei numerosi diritti politici di cui godeva e che accrebbe nel corso dei secoli.\nLe origini della szlachta sono oscure e oggetto di numerose teorie ricostruttive. Tradizionalmente, i membri che ne facevano parte erano proprietari terrieri di allodi, ovvero di terre non possedute in concessione, come avveniva nel caso del feudalesimo, in cui vigeva un rapporto di vassallaggio tra re e nobili: siffatta circostanza permise maggiore libert\u00e0 di manovra rispetto ad altre realt\u00e0 europee. La szlachta continu\u00f2 ad assicurarsi crescente ed effettivo peso politico oltre che diritti per tutta la sua storia, partendo dal regno di Casimiro III il Grande (1333-1370), nel Regno di Polonia, fino al declino e alla dissoluzione della Confederazione polacco-lituana, avvenuto alla fine del XVIII secolo. Oltre a fornire ufficiali per l'esercito, gli obblighi principali di tale ceto sociale a livello civico riguardavano l'elezione del sovrano, la nomina finalizzata a ricoprire incarichi pubblici e ruoli consultivi a corte: propri simili compiti avrebbero poi portato alla formazione di una camera legislativa superiore meglio organizzata, il Senato. Anche l'elettorato della szlachta presenzi\u00f2 in ambito esecutivo nella Confederazione per mezzo della camera legislativa inferiore del Sejm: in tale sistema bicamerale, quest'ultimo organo era composto da rappresentanti eletti nelle assemblee locali dei sejmik. Essi svolsero vari ruoli governativi a livello locale in veste di voivodi, marescialli dei voivodati, castellani, starosta e responsabili della riscossione delle tasse.\nNel 1413, a seguito di una serie di tentativi di dare vita a un'unione personale tra il Granducato di Lituania e la Corona del Regno di Polonia, l'allora lituano-rutena si un\u00ec formalmente alla szlachta. Man mano che la Confederazione polacco-lituana accrebbe la sua influenza e la sua estensione territoriale dopo l'Unione di Lublino, i suoi membri crebbero fino a includere personalit\u00e0 di spessore della Prussia ducale e della Livonia. Nel tempo, l'appartenenza alla szlachta crebbe fino a comprendere quasi il 10% della societ\u00e0 polacco-lituana, rendendola pertanto l'elettorato pi\u00f9 numeroso di tutto il continente.\nNonostante le enormi differenze spesso presenti in termini di ricchezza e influenza politica, esistevano poche distinzioni giuridiche tra i grandi magnati e la nobilt\u00e0 minore. Il principio di uguaglianza sussisteva poich\u00e9 i titoli fondiari erano riconducibili al sopraccitato allodio e non al feudalesimo, in cui l'omaggio appariva un prerequisito necessario. A differenza delle monarchie assolute, prevalse in varie realt\u00e0 europee nel Seicento, il re polacco non era un autocrate e nemmeno il signore supremo dello szlachta. Durante le tre successive spartizioni della Polonia tra il 1772 e il 1795, il grosso della szlachta cominci\u00f2 a perdere privilegi legali e status sociale, mentre i pi\u00f9 abbienti si sfilacciarono nelle \u00e9lite aristocratiche delle tre potenze che si spartirono la Polonia.\nStoria.\nEtimologia.\nIn lingua polacca, un aristocratico di sesso maschile viene chiamato \"szlachcic\", una nobildonna \"szlachcianka\".\nIl termine szlachta deriva dall'alto tedesco antico \"slahta\". In tedesco moderno \"Geschlecht\", legato al proto-germanico * \"slagiz\", \"lotta\", condivide la radice anglosassone con \"slaughter\", ovvero \"massacro\", e con il verbo \"to slug\", cio\u00e8 \"decidere\". Come molte altre parole polacche relative alla nobilt\u00e0, trae la sua origine da parole germaniche: il sostantivo polacco che sta infatti per \"cavaliere\", \"rycerz\", \u00e8 affine al tedesco \"Ritter\". La parola polacca per \"stemma\" \u00e8 \"Herb\" dal tedesco \"Erbe\".\nI polacchi del XVII secolo presumevano che \"szlachta\" provenisse dal tedesco \"schlachten\", \"macellare\" o \"macellaio\", e quindi correlato alla parola tedesca con cui si indica una battaglia, ossia \"Schlacht\". Altri pensavano che il termine potesse derivare dal nome del leggendario capo proto-polacco, Lech, menzionato negli scritti polacchi e cechi. Gli aristocratici locali facevano risalire infatti la loro discendenza a Lech/Lekh, che avrebbe fondato il regno polacco intorno al V secolo.\nQualunque sia l'origine terminologica, con szlachta si designava l'aristocrazia della Repubblica delle Due Nazioni, che costituiva la nazione stessa e governava senza concorrenza alcuna. Fino alla seconda met\u00e0 del XIX secolo, il termine polacco \"obywatel\", che oggi significa \"cittadino\", potrebbe essere utilizzato come sinonimo di nobili latifondisti.\nAttualmente szlachta si traduce sic et simpliciter come \"nobilt\u00e0\" ma, in senso pi\u00f9 ampio, pu\u00f2 anche denotare alcuni cavalierati onorari non ereditari e titoli baronali concessi da altri monarchi europei, inclusa la Santa Sede. Occasionalmente, i proprietari terrieri del XIX secolo di discendenza comune venivano indicati come szlachta per riverenza o errore, quando possedevano tenute signorili, ma in realt\u00e0 non vantavano illustre origini. sempre in maniera estensiva, con il passare del tempo si fin\u00ec con il far rientrare sotto la stessa categoria dell'aristocrazia polacca anche quella rutena e quella lituana. Malgrado le considerazioni precedenti, in ambito storiografico, si \u00e8 rivelato difficile tradurre il sostantivo in maniera convincente, tanto che gli studiosi internazionali si sono divisi tra chi riporta il termine come nobilt\u00e0 ereditaria e chi come nobilt\u00e0 terriera. A generare confusione \u00e8 stata la difficile collocazione della szlachta inferiore rispetto a quella di altri paesi europei, nello specifico in relazione a ricchezza e diritti. La szlachta includeva sia personalit\u00e0 ricche e abbastanza potenti da essere definiti quali magnati sia poveri con stirpe aristocratica, che di fatto era nullatenenti, privi di una residenza in un qualche castello, con poche risorse economiche e nessun contadino a loro subordinato. Pur essendo affiliate almeno 60.000 famiglie a tale ceto, solo un centinaio godeva di ricchezze considerevoli (meno dello 0,167% contro uno schiacciante 99,83%).\nComposizione.\nA voler essere precisi, la szlachta non era una nobilt\u00e0 ereditaria n\u00e9 terriera, ma elettiva, poich\u00e9 differiva fondamentalmente per legge, diritti, potere politico, origine e rapporto con il feudalesimo, che non attecch\u00ec in Polonia rispetto all'Europa occidentale. La szlachta non era al di sotto del re, ma di grado pari al capo di Stato, poich\u00e9 la relazione della stessa con la corona non si reggeva su un rapporto di vassallaggio. Non essendo dunque il monarca un autocrate n\u00e9 signore supremo, varie famiglie aristocratiche tentarono varie volte di minare l'autorit\u00e0 della dinastia Piast e si attivarono in varie occasioni per ottenere maggiori concessioni. Il potere politico fu esercitato nelle diete locali, altrimenti note come sejmik, e il Liberum veto, attraverso cui si poteva porre il veto all'interno dell'organo: anche una sola decisione in senso contrario poteva paralizzare l'iter legislativo.\nLa szlachta evit\u00f2 scientemente di originare una nobilt\u00e0 feudale, annessi i titoli. Nel 1459, la famiglia Ostror\u00f3g present\u00f2 una bozza al Sejm volta a conferire ai palatini o voivodi della Confederazione polacco-lituana il titolo di principe. I figli avrebbero ricevuto il trattamento di conte e barone, i castellani solo il primo. Tuttavia, una simile proposta fu respinta in tutti i suoi punti. Il fatto che i nobili fossero pari davanti al re e non si fossero omologati al rapporto di vassallaggio tipico di altre realt\u00e0 port\u00f2 all'estrinsecazione del principio costituzionale di uguaglianza. Nell'immaginario dell'et\u00e0 moderna, il modello repubblicano dell'antica Roma appariva l'ideale dello szlachta: si pensi ai riferimenti in relazione a quella forma di governo derivanti dalla definizione dello Stato negli atti come Repubblica delle Due Nazioni (in alternativa a Confederazione polacco-lituana) oltre che l'adozione della formula Serenissima Rzeczpospolita di Polonia (\"Serenissima Res Publica Poloniae\"). In virt\u00f9 dei privilegi di cui godevano anche in campo bellico, considerata la possibilit\u00e0 di allestire armate personali entro certi limiti numerici, gli storici hanno definito tale ceto sociale come casta guerriera.\nNel corso del tempo, la maggior parte dei nobili meno abbienti perse ancor pi\u00f9 ricchezze, in alcuni casi disponendone addirittura di meno rispetto ad alcuni agricoltori. Quest'ultima categoria includeva la \"szlachta zagrodowa\", cio\u00e8 \"nobilt\u00e0 contadina\", da \"zagroda\", che vuol dire fattoria: la nobilt\u00e0 minore si indicava invece con \"drobna szlachta\" o ancora \"szlachta okoliczna\", che significa \"locale\". La media nobilt\u00e0 era invece definita \"szlachta cz\u0105stkowa\".\nPer meglio comprendere le ripartizioni presenti internamente allo stesso ceto sociale, si legga il seguente schema.\nOrigini.\nPolonia.\nLa genesi della szlachta, a maggior ragione perch\u00e9 atavica, appare da sempre oscura: in virt\u00f9 della sua longevit\u00e0, i suoi membri spesso le riservavano l'aggettivo \"odwieczna\" (eterna). Si sono avanzate due teorie storiche popolari relative alle sue origini dagli storici e dai cronisti di epoca medievale e moderna. La prima riguardava una presunta discendenza dall'antica trib\u00f9 iraniana dei Sarmati, la quale, nel II secolo d.C., si insedi\u00f2 in alcune aree dell'Europa orientale e del Medio Oriente; la seconda prevedeva un legame genealogico con Jafet, uno dei figli di No\u00e8. Al contrario, si diceva che i contadini fossero i discendenti di un altro figlio di No\u00e8, Cam, e quindi soggetti alla schiavit\u00f9 per via della maledizione che poi lo riguard\u00f2: gli ebrei, infine, erano considerati legati a Sem. Altre fantasiose ipotesi ascriverebbero la sua fondazione ad opera di Giulio Cesare, Alessandro Magno o alcuni capi regionali che avevano mantenuto la propria stirpe illibata dal sangue di \"schiavi, prigionieri o stranieri\".\nUn'altra ricostruzione descrive la sua derivazione da un gruppo di combattenti non di etnia slava noti come Lechiti (\"Lechit\u00f3w\"), progenitori di vari popoli e, non ultimi, degli stessi polacchi. In modo curiosamente simile all'ideologia di stampo nazista secondo la quale l'\u00e9lite polacca vantava origini nordiche, (lo per esempio si connotava di una svastica), quest'ipotesi affermava che questa classe superiore non vantava radici slave come quella dei contadini (in polacco \"kmiecie\"; in latino \"cmethones\") su cui esercitavano il proprio governo.\nNell'antica Polonia finirono dunque per distinguersi due principali gruppi, quello della szlachta e quello dei contadini, con ognuno che preservava gelosamente le proprie abitudini e tradizioni. In una societ\u00e0 cos\u00ec elitaria e gelosa della sua stratificazione, la sensazione di superiorit\u00e0 della szlachta gener\u00f2 convinzioni che in periodi successivi sarebbero state caratterizzate da forti discriminazioni. Lo scrittore e moralista Wac\u0142aw Potocki (1621-1696), il cui stemma era quello degli \u015areniawa, afferm\u00f2 che i contadini fossero \"\"per natura idonei a coltivare la terra e spingere l'aratro\" e che \"anche un contadino istruito sarebbe rimasto sempre un contadino, perch\u00e9 \u00e8 impossibile trasformare un cane in una lince\"\". Pertanto, \u00e8 legittimo ritenere che la casta si considerasse ariana anche al fine di distinguersi dalle masse su cui governavano.\nLa discendenza veniva tradizionalmente ricondotta a Lech, fondatore del regno polacco intorno al V secolo e da cui derivava il termine Lechia adoperato per indicare la Polonia nell'antichit\u00e0. Richard Holt Hutton ha effettuato un parallelo della szlachta, gi\u00e0 presente da quando la Polonia era definita Lechia, con il sistema dell'India meridionale, in cui un'aristocrazia composta da membri tra loro pari regnava sui popoli locali di etnie diverse. Vi \u00e8 chi ha rintracciato alcune consonanze con l'impero romano, nel quale per vari secoli i diritti di cittadinanza erano limitati a un circolo ristretto e anche l\u00ec la societ\u00e0 si dedicava quasi del tutto all'agricoltura. Secondo lo storico britannico Alexander Bruce Boswell, l'ideale della szlachta del XVI secolo era la polis greca, in cui conviveva un corpo di cittadini d'\u00e9lite, una piccola classe mercantile e una moltitudine di lavoratori, alcuni dei quali legati da un rapporto di servit\u00f9. La szlachta godeva inoltre del diritto esclusivo di accedere al clero fino alle spartizioni della Polonia: il rapporto tra aristocrazia e chiesa si intrecci\u00f2 pi\u00f9 e pi\u00f9 volte, cos\u00ec come il comune sentimento di superiorit\u00e0 nei confronti della classe contadina. Parafrasando una citazione del vescovo di Pozna\u0144, Wawrzyniec Grzyma\u0142a Go\u015blicki (1530 o 1540-1607):\nCasta militare e aristocrazia.\nLa casta non era solo attiva in ambito politico ma anche in quello militare, come nella societ\u00e0 ind\u00f9. Nell'anno 1244, Boleslao I di Masovia, defin\u00ec in uno scritto in latino gli esponenti principali del clan dei cavalieri come membri di una \"genealogia\":\nLa documentazione relativa al mandato di Raciborz e Albert \u00e8 il primo relativo all'uso di un nome del clan e della \"vocitatio\" con cui si definiva lo status d'onore dei cavalieri polacchi. I nomi di \"genealogiae\" cavalleresche vennero associati a dispositivi araldici solo pi\u00f9 tardi nel Medioevo e nel primo periodo moderno. Il nome e il grido di battaglia della famiglia polacca ritualizzavano lo \"ius militare\", cio\u00e8 la facolt\u00e0 di poter comandare un esercito e vennero usati qualche tempo prima del 1244 per definire lo stato cavalleresco.\nGli scudi e gli stemmi ereditari con eminenti privilegi annessi furono un onore derivante dagli antichi tedeschi, in quanto dove essi non abitavano e dove le usanze tedesche erano sconosciute non esisteva nulla del genere. L'araldica in Polonia fin\u00ec con l'interessare i cavalieri provenienti dalla Slesia, dalla Lusazia, dal Mei\u00dfen e dalla Boemia, in virt\u00f9 delle frequenti migrazioni che avvennero tra il XIII e il XIV secolo. Tuttavia, a differenza di altre cavallerie europei, gli stemmi erano associati ai nomi delle famiglie (\"genealogiae\") dei cavalieri polacchi e alle grida di battaglia (\"god\u0142o\"), poich\u00e9 i vessilli venivano issati dalle varie dinastie nei propri reggimenti di riferimento.\nIntorno al XIV secolo, apparivano poche differenze tra i cavalieri e la szlachta in Polonia: i membri di quest'ultima avevano l'obbligo personale di difendere il paese (\"pospolite ruszenie\"), diventando cos\u00ec all'interno del regno una casta militare, quasi esclusivamente ereditaria, e un'\u00e9lite con potere politico e ampi diritti assicurati.\nPer quanto riguarda le prime trib\u00f9 polacche, essendosi esse distribuite nell'odierna Polonia gi\u00e0 nell'Alto medioevo, si solidificarono nel corso dei secoli tradizioni di lunga data. In ambito politico, va sottolineata la costituzione della \"ve\u010de\", considerata storicamente un embrione degli odierni parlamenti: si trattava di un'assemblea popolare che coinvolgeva diversi gruppi di polacchi e che necessitava di un uomo a capo della stessa per operare meglio. Tale evento non solo port\u00f2 alla nascita della figura di un'autorit\u00e0 centrale, ma anche a un sempre maggiore coinvolgimento di uomini provenienti da aree geografiche diverse, i quali finirono per avvicinarsi e sentirsi pi\u00f9 uniti, e alla formazione di un privilegio elettorale riservato alle \u00e9lite che partecipavano alle \"ve\u010de\".\nLe trib\u00f9 erano governate da famiglie (\"r\u00f3d\") costituite da consanguinei o persone legate da un vincolo di matrimonio che si riconoscevano in un antenato comune e praticavano culti comuni, in maniera simile al sistema delle \"gentes\" di epoca romana; il singolo nucleo familiare si definiva \"rodzina\", mentre un insieme \"plemi\u0119\". Lo \"starosta\" (o \"starszyna\") esercitava funzioni giudiziarie e militari sulle varie r\u00f3d, sebbene questo compito fosse spesso esercitato congiuntamente con un'assemblea degli anziani. Le roccaforti, chiamate \"gr\u00f3d\", furono costruite in luoghi in cui il culto religioso era davvero sentito, dove venivano condotti i processi e dove le famiglie si riunivano in caso di minaccia esterna.\nMiecislao I di Polonia (935 circa-992) si fece accompagnare da uno stuolo di cavalieri d'\u00e9lite nel suo esercito provenienti da regioni geografiche diverse, allo scopo pi\u00f9 o meno velato di rafforzare l'unit\u00e0 delle trib\u00f9 lechitiche e preservare la forza del suo stato anche grazie alla conversione al cristianesimo. Sono state ritrovate alcune prove in fonti di epoca successiva le quali testimoniano che pure i successori di Miecislao I utilizzarono una tattica simile.\nUn altro gruppo di cavalieri riusc\u00ec ottenere delle terre in forma di allodio e non come feudo dal principe, circostanza che permise di potersi meglio sostentare e di disporre delle risorse idonee a servire militarmente il signore di turno. Nel corso dei secoli, si gettarono le fondamenta per dare vita a una particolare forma di possesso, il cosiddetto \"folwark\" (una sorta di latifondo), in cui un numero crescente di contadini si trov\u00f2 costretto a fornire manodopera al signore di turno, che poteva acquisire, in virt\u00f9 della sua cospicua capacit\u00e0 economica, ulteriori terreni, fornendo in cambio di vitto e alloggio; questo meccanismo limit\u00f2 i diritti delle citt\u00e0 e costrinse la maggior parte dei contadini ad un vero e proprio rapporto di servit\u00f9 (si pensi ancora, a titolo di esempio, al fondo diviso in epoca alto medievale in \"pars massaricia\" e \"pars dominica\", dove quest'ultima, in maniera simile al folwark, fungeva da riserva privata del signore ed era coltivata dai servi, mentre la prima, costituita da mansi, veniva affidata alla famiglia contadina). Un guerriero polacco appartenente alla casta militare che viveva prima del XV secolo veniva chiamato \"rycerz\": quasi equivalente per caratteristiche al \"cavaliere\" europeo, si differenziava soprattutto per il fatto che il suo ruolo era perlopi\u00f9 di carattere ereditario. Il rango che accorpava questi guerrieri veniva indicato come \"rycerstwo\" e racchiudeva le famiglie pi\u00f9 ricche della Polonia, oltre che cavalieri itineranti giunti dall'estero in cerca di fortuna. Poich\u00e9 la pratica di tenere in grande considerazione da parte dai sovrani le famiglie dei cavalieri prosegu\u00ec a lungo, risulta facile comprendere perch\u00e9 esse confluirono nella szlachta. Assolti da particolari fardelli e obblighi previsti dalla legge ducale, emerse presto la convinzione logica secondo cui solo i \"rycerstwo\", ovvero coloro che combinano l'abilit\u00e0 militare con le virtuose origini, potevano servire come funzionari nell'apparato statale. Alcuni \"rycerstwo\" si distinguevano dagli altri perch\u00e9 legati a dinastie tribali ataviche o perch\u00e9 i Piast in persona gli avevano assegnato particolari benefici. In virt\u00f9 della loro ingente ricchezza, i membri di tale categoria erano detti mo\u017cni (magnati). Qualora fosse venuta meno la buona stella, la perdita totale o parziale del proprio patrimonio non comportava la perdita completa del proprio status politico, ma semplicemente l'equiparazione ai cavalieri meno abbienti.\nDurante il periodo della frammentazione interna, durato circa 200 anni e dovuto alla spartizione della Polonia effettuata da Boleslao III Boccatorta tra i suoi figli, prese forma la struttura politica nella quale i latifondisti, sia ecclesiastici che laici, superarono i \"rycerstwo\" per influenza.\nAlcuni magnati discendenti da dinastie tribali secolari, forti della propria posizione, si proclamarono co-proprietari dei domini dei Piast in epoca alto-medievale, spingendo la corona a provare ad arginare il loro peso. Questo gruppo di insorti, capeggiato dal palatino Sieciech, prov\u00f2 costantemente a minare nello specifico l'autorit\u00e0 di Boleslao III Boccatorta. Nella cronaca di Gallo Anonimo, trapela in maniera vivida la preoccupazione dei magnati quando Sieciech \"\"elev\u00f2 quelli di una classe inferiore\" [ovvero la media nobilt\u00e0] \"rispetto a quelli che erano nobili per diritto di nascita\"\", affidandogli cariche pubbliche nel tentativo di accaparrarsi le loro simpatie.\nLituania.\nIn Lituania Propria e in Samogizia, prima della creazione del Regno di Lituania ad opera di Mindaugas, i nobili erano chiamati \"die beste leuten\" in fonti tedesche, mentre in lituano \"didikai\". La nobilt\u00e0 superiore era chiamata \"kunigai\" o \"kunigaik\u0161\u010diai\" (duchi), un termine preso in prestito dallo scandinavo \"konung\", con cui si designavano i signori locali e i comandanti in guerra. Durante il processo di formazione dello stato, divennero gradualmente subordinati ai duchi superiori e, pi\u00f9 tardi, al granduca, figura per taluni considerabile un \"primus inter pares\": i membri della famiglia regnante e della nobilt\u00e0 ricevevano infatti dei feudi da amministrare ed erano indipendenti in relazione ad alcuni limitati ambiti, il pi\u00f9 importante dei quali risultava la politica fiscale. A causa dell'espansione lituana in Rutenia a met\u00e0 del XIV secolo, apparve un nuovo termine per designare l'aristocrazia, \"bajorai\", dal ruteno \"\u0431\u043e\u044f\u0440\u0435\". Il termine \u00e8 adottato ancora oggi in Lituania, anche per indicare l'aristocrazia di altre realt\u00e0.\nA seguito dell'unione di Horod\u0142o, l'aristocrazia baltica acquis\u00ec lo stesso status delle sue controparti polacche. Nel corso dei secoli, essa affront\u00f2 un percorso di polonizzazione, durante il quale molti abbracciarono con favore l'avvicinamento a Varsavia. Nel XVI secolo, nella corte di Vilnius cominci\u00f2 a diffondersi la leggenda secondo cui i lituani vantassero origini legate addirittura ai romani e che la lingua lituana derivasse dal latino. Poich\u00e9 ci\u00f2 gener\u00f2 una logica contraddizione, essendo i Sarmati, da cui sostenevano di discendere i polacchi, nemici dei romani, si cerc\u00f2 di strutturare una teoria pi\u00f9 credibile e questo pass\u00f2 anche dalla redazione della fantasiosa cronaca di Bychowiec. I forti legami culturali con la slazchta port\u00f2 a coniare un nuovo termine per la nobilt\u00e0 lituana che apparve nel XVI secolo, ovvero \"\u0161l\u0117kta\", un prestito linguistico che per\u00f2 di recente \u00e8 in disuso.\nIl processo di polonizzazione sopraccitato si protrasse per un lungo arco temporale e non risult\u00f2 immediato, coinvolgendo in principio le figure di spicco della nobilt\u00e0 e poi, a poco a poco, fasce pi\u00f9 ampie della popolazione. I principali effetti sulla noblesse minore si verificarono dopo che varie sanzioni vennero imposte dall'Impero russo, la pi\u00f9 restrittiva delle quali appariva il bando della stampa lituana, attivo dal 1865 al 1904. Naturalmente, in quella parentesi storica, la russificazione messa in atto dai nuovi signori pass\u00f2 anche dall'invito alla conversione dal cattolicesimo all'ortodossia.\nRutenia.\nDopo che il Principato di Galizia-Volinia venne assorbito dal Granducato, l'aristocrazia della Rutenia si integr\u00f2 gradualmente con il Granducato di Lituania, che divenne una potenza sempre pi\u00f9 multiculturale e caratterizzata dal multilinguismo. Molte famiglie nobili rutene si sposarono con i lituani.\nI diritti dei nobili ortodossi erano nominalmente uguali a quelli di cui godevano polacchi e lituani, ma si esercitarono spesso pressioni culturali volte a favorire la conversione al cattolicesimo. Una simile politica fu notevolmente attenuata nel 1596 dall'unione di Brest: tra i personaggi pi\u00f9 celebri legati alla Rutenia si possono citare i senatori Adam Kisiel e Jerzy Franciszek Kulczycki.\nOnomastica.\nEvoluzione dei cognomi.\nIn epoca antica, la szlachta adoperava cognomi topografici per identificarsi. Per esempio, il termine polacco \"d\u0105b\", che significa \"quercia\", mentre \"D\u0105browa\" sta per \"foresta di querce\", ha generato il cognome \"D\u0105br\u00f3wka\", letteralmente \"boschetto\". La preposizione rappresentata dalla lettera \"z\" (che significa \"da\" e, a volte, \"a\") pi\u00f9 il nome della propria eredit\u00e0 o propriet\u00e0 aveva lo stesso prestigio del \"de\" nei cognomi francesi o italiani come \"de Ch\u00e2tellerault\" o \"de Medici\", oppure \"von\" o \"zu\" in quelli tedeschi come \"von Weizs\u00e4cker\" o \"zu Rhein\". Sempre seguendo l'esempio prima citato, il polacco \"z D\u0105br\u00f3wki\" e \"D\u0105browski\" vuol dire pertanto la stessa cosa: \"di, da D\u0105br\u00f3wka\"; ancor pi\u00f9 precisamente, \"z D\u0105br\u00f3wki\" significa possedere il patrimonio o la propriet\u00e0 D\u0105br\u00f3wka e non necessariamente proveniente da. Quasi tutti i cognomi dell'antica szlachta polacca possono essere ricondotti a un patrimonio o localit\u00e0, nonostante il tempo abbia disperso la maggior parte delle famiglie lontano dalla loro casa originale. Giovanni di Zamo\u015b\u0107 si faceva chiamare Giovanni Zamoyski, Stefano di Potok Potocki.\nAlmeno a partire dal XVII secolo i cognomi delle famiglie della szlachta divennero fissi e passarono di generazione in generazione, rimanendo in quella forma fino ad oggi. Prima di allora, un membro della dinastia si serviva semplicemente del nome di battesimo (ad esempio Jakub, Jan, Miko\u0142aj, ecc.) e il nome dello stemma comune a tutti i membri della sua discendenza. Un membro della famiglia veniva identificato come, ad esempio, \"Jakub z D\u0105br\u00f3wki\", herbu Radwan, (Jakub da/a D\u0105br\u00f3wki del clan dei cavalieri Radwan), o \"Jakub z D\u0105br\u00f3wki, \u017b\u0105d\u0142o (\"cognomen\"): pi\u00f9 tardi, il przydomkiem/cognome/agnomen, herbu Radwan \"(Jakub da/a [possessore di] D\u0105br\u00f3wki con il nome distintivo \u017b\u0105d\u0142o del clan dei cavalieri Radwan o \"Jakub \u017b\u0105d\u0142o, herbu Radwan\".\nIl fascino della cultura romana si fece sentire anche in ambito onomastico oltre che linguistico, in quanto il latino era ampiamente parlato negli ambienti dell'\u00e9lite polacca: si pensi in particolare all'introduzione del meccanismo dei \"tria nomina\" per distinguerli da quelli dei contadini e degli stranieri.\nBartosz Paprocki prende a mo' di esempio la famiglia Ro\u015bciszewski, i quali assunsero cognomi diversi dai toponimi dei vari possedimenti o tenute su cui esercitavano la propria autorit\u00e0. Il ramo della dinastia stabilitosi a Chrapunia divenne noto come Chrapunski, il ramo cadetto stanziatosi a Strykwina Strykwinski, quello dei Ro\u015bciszewski trasferitisi a Borkow Borkowski. Ogni stirpe condivideva un antenato comune e apparteneva allo stesso clan di cavalieri: per questo essi esibivano lo stesso stemma della famiglia Ro\u015bciszewski. Il sistema clan/gens/r\u00f3d sopravvisse per tutta la storia polacca.\nAraldica.\nGli stemmi rivestivano un ruolo fondamentale per la szlachta: l'araldica si svilupp\u00f2 di pari passo con quella dell'Europa centrale, mentre differiva in molti modi dall'araldica di altri paesi europei. Il cavalierato polacco aveva legami e radici con la Moravia, ad esempio i di Poraj e in Germania, ad esempio i Junosza.\nOgni clan/gens/r\u00f3d di cavalieri aveva un suo simbolo: tranne che per poche eccezioni, non vi erano insegne di famiglia. Ogni stemma recava un suo nome e un motto, spesso condiviso da vari rami cadetti, anche se non mancarono casi in cui alcune discendenze venivano confuse per via di somiglianze a livello araldico.\nAl momento dell'Unione di Horod\u0142o, quarantasette famiglie di signori e boiardi lituani cattolici si avvicinarono alla szlachta e ricevettero l'autorizzazione ad adoperare stemmi polacchi.\nEreditariet\u00e0.\nLa tradizione di differenziare tra uno stemma e una losanga, riservato alle donne, non prese piede in Polonia; la brisura compariva raramente. Nel XVII secolo, senza differenza alcuna, persone di sesso maschile e femminile ereditavano uno stemma dal proprio padre. Quando i matrimoni misti si diffusero dopo le spartizioni, cio\u00e8 tra cittadini comuni e membri della nobilt\u00e0, come cortesia, i bambini potevano rivendicare uno stemma dal loro lato conocchia, ma ci\u00f2 risultava solo tollerato e non poteva essere trasmesso alla generazione successiva. Ci\u00f2 spiega in parte la proporzione relativamente ampia di famiglie polacche che aveva diritto a uno stemma nel XVIII secolo. Un altro fattore da citare riguardava l'arrivo di coloni stranieri titolati, soprattutto dalle terre tedesche e dall'impero asburgico.\nI figli illegittimi potevano utilizzare il cognome e il titolo della madre con il consenso del padre della donna: tuttavia, talvolta capitava che essi venissero adottati e cresciuti dalla famiglia del padre naturale, acquisendo cos\u00ec il cognome di quest'ultimo ma non il titolo o l'emblema.\nNobilitazione.\nRegno di Polonia.\nNel Regno di Polonia e, pi\u00f9 tardi, nella Repubblica delle Due Nazioni, la nobilitazione (\"nobilitacja\") consisteva nell'assegnazione a un individuo a cui dello status giuridico di membro \"szlachcic\" della nobilt\u00e0 nazionale. In principio, questo privilegio poteva essere concesso dal monarca, ma dal 1641 in poi tale diritto pass\u00f2 esclusivamente in capo al sejm. Assai spesso la persona che veniva nobilitata si univa a un clan della szlachta esistente e assumeva lo stesso identico stemma: anche questo spiega come mai pi\u00f9 famiglie avessero la medesima insegna nobiliare.\nIl numero di nobilitazioni legalmente concesse (naturalizzazione) dopo il XV secolo appariva minimo. Secondo fonti araldiche, il totale di nobilitazioni legali emesse tra il XIV secolo e la met\u00e0 del XVIII secolo era stimato infatti in circa 800. Pare che Charles Joseph de Ligne, nel tentativo di ottenere lo status di nobile polacco, afferm\u00f2 nel 1784: \"\"\u00c8 pi\u00f9 facile diventare duca in Germania che essere annoverato tra i nobili polacchi\".\nVerso la fine del XVIII secolo, si verific\u00f2 un netto aumento nel numero di nobilitazioni: questo pu\u00f2 essere facilmente spiegato se si contestualizza il declino in corso, il conseguente crollo della Confederazione e la necessit\u00e0 di reclutare soldati e altri capi militari.\nProcedure e numero stimato di nobilitazioni.\nSecondo fonti araldiche, 1.600 \u00e8 il numero totale stimato di tutte le nobilitazioni legali nel corso della storia del Regno di Polonia e della Confederazione polacco-lituana dal XIV secolo in poi (met\u00e0 delle quali furono concesse negli ultimi anni della fine del XVIII secolo).\nVi erano vari tipi di nobilitazione che si potevano assegnare:\nGranducato di Lituania.\nAlla fine del XIV secolo, nel Granducato di Lituania, Vitoldo il Grande riform\u00f2 l'esercito: anzich\u00e9 chiamare tutti alle armi, cre\u00f2 forze composte da guerrieri professionisti, i \"bajorai\" (\"nobili\", un concetto molto simile alla figura del boiardo in Moscovia). Poich\u00e9 non c'erano abbastanza aristocratici, Vitoldo addestr\u00f2 uomini adatti, sollevandoli dal lavoro sulla terra e da altri doveri; in virt\u00f9 del proprio servizio militare concesso al granduca, andava loro promesso un appezzamento, il quale sarebbe stato lavorato da uomini salariati (la pratica era detta \"veldamas\"). Le famiglie nobili di recente formazione assunsero, in genere, i nomi di battesimo pagani dei propri antenati andati incontro a nobilitazione; \u00e8 il caso di Go\u0161tautai, dei Radvilos, degli Astikai, dei K\u0119sgailos e di altre discendenze. A queste famiglie furono concessi emblemi araldici grazie all'unione di Horodlo del 1413.\nNel 1506, il re Sigismondo I il Vecchio conferm\u00f2 la posizione del Consiglio dei signori lituani nella politica statale e l'ingresso limitato nella cerchia pi\u00f9 alta.\nPrivilegi.\nI diritti specifici della szlachta includevano:\nCome sottolineano Robert Bideleux e Ian Jeffries, i principali mutamenti legislativi significativi in riferimento alla szlachta interessarono l'esenzione dall'imposta fondiaria (sancita nel 1374), l'abrogazione degli arresti arbitrari e/o sequestri di propriet\u00e0 (1425), la necessit\u00e0 che l'impiego delle forze militari e di nuove gabelle venissero approvate dai Sejm provinciali (1454), gli statuti emanati tra il 1496 e il 1611 che garantivano alcuni diritti minori ai cittadini comuni.\nNobili reali e presunti.\nI titoli venivano ereditati per discendenza o acquisiti per riconoscimento conferito dal re e, pi\u00f9 avanti, dal parlamento. Il modo pi\u00f9 raro per ottenere lo status di szlachta era tramite la nobilitazione (naturalizzazione) per meriti inerenti il coraggio dimostrato in combattimento, il servizio reso allo Stato, ecc.: \u00e8 interessante notare come nel corso della storia si susseguirono vari usurpatori che si spacciavano per nobili dicendo di esserlo in altri paesi o perch\u00e9 investiti dei titoli in qualche epoca remota. L'assenza di una sorta di registro dove si annoveravano i membri effettivi della szlachta rese pi\u00f9 facili e frequenti tali pratiche, anche perch\u00e9 gli aristocratici si opposero sempre all'ipotesi di venire conteggiati. Nella prima met\u00e0 del XVI secolo, centinaia di questi pseudo-nobili furono denunciati da Walerian Nekanda Trepka (1550-1630) nel suo \"Liber generationis plebeanorum\" (\"Liber chamorum\") o \"Libro della genealogia plebea\" (\"libro di Cam\"): la scelta di tale intitolazione richiamava il concetto secondo cui i contadini erano considerati discendenti di Cam, il figlio di No\u00e8 soggetto a schiavit\u00f9 per via della sua maledizione. La legge proibiva ai cittadini comuni di detenere propriet\u00e0 terriere e le prometteva invece a mo' di ricompensa ai denuncianti. Trepka stesso era un nobile impoveritosi che visse documentando centinaia di presunte false affermazioni sperando di rilevare una delle tenute usurpate. Non pare questi riusc\u00ec nella sua ricerca, nonostante il suo impiego come segretario del re. Molti sejm emanarono decreti nel corso dei secoli nel tentativo di risolvere questo problema, ma con scarso successo.\nL'autopromozione e l'esaltazione non erano limitate ai cittadini comuni: spesso, i membri della szlachta inferiore cercarono ulteriori nobilitazioni da fonti straniere, quindi meno verificabili; in alternativa, si spacciava semplicemente un titolo inventato al momento e per loro esclusivo. Questo avveniva mediante l'acquisto di una serie di titoli stranieri che andava da quello di barone a quello di marchese, passando da quello di freiherr a quello di conte, tutti facilmente traducibili in polacco con \"Hrabia\" (corrispondente grosso modo proprio al titolo di conte). Un esempio pu\u00f2 essere l'ultimo discendente della famiglia Ciechanowiecki, le cui origini reali del rango di conte sono avvolte nel mistero del XVIII secolo.\nAccrescimento del peso politico.\nLa szlachta garant\u00ec molti diritti non riconosciuti alla nobilt\u00e0 di altri paesi: nel corso del tempo, ogni nuovo monarca si trov\u00f2 costretto a cedere loro ulteriori privilegi, i quali gettarono la base della libert\u00e0 dorata nella Confederazione. Nonostante la presenza di un'autorit\u00e0 centrale, la dottrina politica della Confederazione era riassumibile nella massima \"il nostro stato \u00e8 una repubblica sotto la presidenza del re\". Il cancelliere Jan Zamoyski riassunse questa dottrina quando afferm\u00f2: \"Rex regnat et non-gubernat\" (\"Il re regna ma non governa\"). Una simile posizione di forza risult\u00f2 determinata anche a causa dell'estinzione delle dinastie reali dei Piast prima e degli Jagelloni poi. Di conseguenza, la nobilt\u00e0 decise di nominare la massima autorit\u00e0 selezionandola tra i discendenti matrilineali delle discendenze.\n1355-1492.\nNel 1355 a Buda si concesse il primo privilegio nazionale per la nobilt\u00e0, in virt\u00f9 del quale ad essa veniva assegnata la facolt\u00e0 di nominare l'erede suggerito dal monarca allora regnante. Casimiro III di Polonia, sovrano a quel tempo, decret\u00f2 inoltre che la szlachta non sarebbe pi\u00f9 stata soggetta a imposte straordinarie e che non avrebbe dovuto pi\u00f9 utilizzare proprie risorse economiche per sostenere spedizioni militari straniere. Inoltre, Casimiro promise che, durante i viaggi della corte reale, lui stesso e l'erario avrebbero coperto tutte le spese, anzich\u00e9 richiedere la copertura dei costi alla nobilt\u00e0 locale.\nNel 1374 Luigi I d'Ungheria approv\u00f2 il privilegio di Koszyce (\"przywilej koszycki\") per garantire il trono polacco a sua figlia, Edvige. Questi allarg\u00f2 la cerchia nobiliare in termini numerici ed esent\u00f2 l'intero ceto da tutte le tasse tranne una, il \"\u0142anowy\", in virt\u00f9 della quale andava pagato un massimo di 2 grossi per \"\u0142an\" di terra, un'antica unit\u00e0 di misura polacca. Il diritto del re di aumentare i dazi fu di fatto abolito e nessuna nuova imposta sarebbe stata riscossa senza il consenso della nobilt\u00e0. D'allora in poi, gli incarichi distrettuali sarebbero stati riservati esclusivamente alla nobilt\u00e0 locale, poich\u00e9 il privilegio di Koszyce proibiva al re di concedere compiti ufficiali e importanti castelli polacchi ai cavalieri stranieri. Infine, il privilegio obbligava il sovrano a pagare un'indennit\u00e0 ai nobili feriti o fatti prigionieri durante una guerra al di fuori dei confini nazionali.\nNel 1422, Ladislao II Jagellone fu vincolato dal privilegio di Czerwi\u0144sk (\"przywilej czerwi\u0144ski\"), che stabiliva l'inviolabilit\u00e0 della propriet\u00e0 dei nobili. Queste non potevano dunque andarono incontro alla confisca se non su verdetto di un tribunale; inoltre, si assegn\u00f2 una certa giurisdizione in termini di politica fiscale al consiglio reale e, pi\u00f9 tardi, al senato della Polonia, incluso il diritto di conio.\nNel 1430, con i privilegi di Jedlnia (\"przywileje jedlne\u0144sko-krakowskie\"), confermati a Cracovia in seguito nel 1433, basati in parte su quanto sottoscritto a Brze\u015b\u0107 Kujawski il 25 aprile 1425, Ladislao II Jagellone concesse alla nobilt\u00e0 una garanzia contro l'arresto arbitrario e il diritto a un equo processo giudiziario in caso di accusa di un qualsivoglia crimine inoltrata a un membro della szlachta. Il 2 maggio 1447 fu emesso il patto di Wilno, finalizzato a conferire ai boiardi lituani gli stessi diritti gi\u00e0 vigenti per la controparte polacca.\nNel 1454, Casimiro IV Jagellone emise gli statuti di Nieszawa (\"statuty cerkwicko-nieszawskie\"), con cui effettuava delle concessioni alla piccola nobilit\u00e0 e rafforzava il ruolo dei sejmik, i parlamenti locali. Il re poteva promulgare nuove leggi, aumentare le tasse, o effettuare una chiamata militare di massa tramite il sistema della \"ruszenie pospolite\" solo con il consenso dei sejmik, e la nobilt\u00e0 era protetta dagli abusi giudiziari. L'atto mirava inoltre ad arginare la potenza dei magnati, poich\u00e9 il Sejm, il parlamento nazionale, aveva il diritto di eleggere molti funzionari, inclusi giudici, voivodi e castellani. Questi privilegi furono richiesti dalla szlachta in cambio della loro partecipazione alla guerra dei tredici anni.\nPrima elezione reale.\nLe prime \"libere elezioni\" (\"wolna elekcja\") di un re ebbero luogo nel 1492: a dirla tutta, alcuni monarchi precedenti erano gi\u00e0 stati eletti con l'aiuto di assemblee, come quella culminata con la nomina di Casimiro II sul trono, generando cos\u00ec un precedente storico. Solo i senatori votarono nel 1492 e questi scelsero Giovanni I Alberto. Per tutta la durata in cui rimase al trono la dinastia degli Jagelloni, soltanto i membri di quella casata furono considerati idonei per una potenziale candidatura; in seguito, tali restrizioni decaddero.\nNel 1493 il Sejm inizi\u00f2 a riunirsi ogni due anni a Piotrk\u00f3w. Comprendeva due camere e il numero dei membri aument\u00f2 con il passare dei secoli:\nIl 26 aprile 1496 Giovanni I Alberto concesse il privilegio di Piotrk\u00f3w, grazie al quale crebbe la posizione di forza gi\u00e0 invero posseduta dalla nobilt\u00e0 sui servi: il contadino era di fatto legato alla terra e solo a uno dei figli, ma non il primogenito, sarebbe stato concesso lasciare il villaggio. Ai cittadini \"mieszcza\u0144stwo\" si imped\u00ec di possedere terreni e l'accesso al clero venne limitato all'aristocrazia.\nIl 23 ottobre 1501, si prov\u00f2 ad avviare una nuova pagina per l'unione polacco-lituana grazie all'intesa di Mielnik, finalizzata ad avvicinare Vilnius a Cracovia: fu da allora che si inaugur\u00f2 la tradizione di suggellare l'incoronazione del Sejm. Anche in quel frangente, la minore (solo per ricchezza) nobilt\u00e0 tent\u00f2 di ridurre la posizione dei magnati con una legge che impediva di metterli in atto stato d'accusa davanti al Senato per abuso di potere. Ci\u00f2 malgrado, l'atto di Mielnik del 25 ottobre appariva diretto in senso opposto, ovvero fornire tutele ultronee ai pi\u00f9 abbienti. I nobili nel loro insieme godevano della facolt\u00e0 di disobbedire al re o ai suoi rappresentanti (\"non praestanda oboedientia\") e di formare confederazioni (\"konfederacja\") nel caso in cui fossero stati violati i loro privilegi in maniera illegittima. L'atto non and\u00f2 per\u00f2 mai ratificato.\nIl 3 maggio 1505, Alessandro Jagellone garant\u00ec tramite il \"Nihil novi nisi commune consensu\" (letteralmente \"[non si accetta] nulla di nuovo se non per consenso comune\") il divieto per il sovrano di approvare nuove leggi senza il consenso dei rappresentanti della nobilt\u00e0 nel Sejm riunito, rafforzando cos\u00ec notevolmente i poteri della nobilt\u00e0. In sostanza, quest'atto segnava il trasferimento del potere legislativo al Sejm e l'inizio della cosiddetta prima repubblica, ovvero la parentesi storica in cui al timore della Confederazione appariva la szlachta.\nNel 1520 l'atto di Bydgoszcz concesse al Sejm il diritto di riunirsi ogni quattro anni, con o senza il permesso del re. In quel periodo inizi\u00f2 a radunare seguaci il \"movimento esecutivo\", che si proponeva di realizzare la codifica completa delle leggi, oltre che tutelarne l'esecuzione e l'applicazione. I suoi membri perseguivano altres\u00ec lo scopo di minare l'autorit\u00e0 imperante dei magnati al Sejm e rafforzare il potere del monarca, evitandone per\u00f2 un uso arbitrario come aveva fatto, a loro giudizio, Sigismondo I. Nel 1562, al Sejm di Piotrk\u00f3w, il gruppo di riformisti costrinse i magnati a restituire al re molte terre della corona (\"Krolewszczyzna\") in locazione e spron\u00f2 la corona a creare una sorte di precursore dell'esercito nazionale, il permanente \"wojsko kwarciane\". Uno dei membri pi\u00f9 famosi a prendere parte al movimento fu Jan Zamoyski.\nFine della dinastia degli Jagelloni.\nMorto Sigismondo II Augusto, ultimo esponente della dinastia degli Jagelloni, venne per forza di cose meno l'usanza di nominare nuovi monarchi appartenenti alla famiglia regnante. Dal 1573, praticamente qualsiasi nobile polacco o straniero di sangue reale avrebbe potuto infatti potenzialmente aspirare a diventare un monarca polacco-lituano. Dalla nomina di Enrico di Valois, il sovrano fu obbligato a rispettare i diritti dei cittadini specificati negli articoli enriciani e nella \"Pacta conventa\", sottoscritti al momento della sua elezione. Nel corso del tempo, i primi furono fusi ai secondi. I documenti apparivano una virtuale \"costituzione polacca\" e contenevano i principi fondamentali dello Stato:\nNel 1578, Stefano I B\u00e1thory, in qualit\u00e0 di monarca, istitu\u00ec il tribunale della corona per ridurre l'enorme pressione sulla corte regia. Ci\u00f2 lasci\u00f2 gran parte del potere giuridico del monarca in mano ai deputati eletti della szlachta, rafforzando un'ennesima volta il ruolo del ceto pi\u00f9 elevato nella piramide sociale. Nel 1581 a tale istituto giudiziario se ne affianc\u00f2 una controparte in Lituania.\nOligarchia dei magnati.\nPer diversi secoli, i membri ricchi e potenti della szlachta cercarono di ottenere privilegi legali sui loro conterranei. Il tentativo principale di ottenere nuovi titoli per mezzo di una proposta legislativa presentata nel 1459 dalla famiglia Ostror\u00f3g si aren\u00f2.\nIl ruolo assunto dai pochissimi eletti della szlachta talmente abbienti da potersi considerare magnati assunse un ruolo indiscutibile in tutto il periodo di esistenza della Confederazione: solitamente riconoscibili rispetto agli altri per via del loro abbigliamento color cremisi. Un vero magnate doveva essere in grado di ricostruire i suoi antenati per varie generazioni ed esercitare la sua autorit\u00e0 su almeno 20 tra agglomerati urbani o tenute.\nI magnati ricevevano spesso doni dai monarchi, circostanza che aument\u00f2 notevolmente la loro ricchezza; sebbene tali ricompense fossero solo di carattere temporaneo, spesso non esitarono a non restituirli pi\u00f9, suscitando l'ira dell'aristocrazia inferiore. Affinch\u00e9 si contrastasse la posizione predominante che stavano assumendo i magnati, prese forma il movimento esecutivo finalizzato a evitare le usurpazioni da loro messe in atto. Si tenga presente che, a fianco a questo gruppo di latifondisti, nel 1670 si contavano 400.000 nobili (il 57%) che non possedevano neppure un acro di terreno.\nUna delle bandiere pi\u00f9 importanti portate a casa dai magnati riguard\u00f2 il diritto di dare luogo a delle \"ordynacja\" dalla fine del XVI secolo, un istituto simile all'odierno fedecommesso, che garantiva alle famiglie che guadagnavano ricchezze la possibilit\u00e0 di conservarle pi\u00f9 facilmente. Le \"ordynacja\" legate ai Radziwi\u0142\u0142, ai Zamoyski, ai Potocki o ai Lubomirski spesso rivaleggiavano con le propriet\u00e0 del re e venivano custodite gelosamente.\nGli uffici principali della corona polacca, spesso e volentieri occupati da magnati, assunsero de facto carattere ereditario, mentre quelli inferiori andavano alla media nobilt\u00e0 (una tendenza simile a quella dei baroni nei sistemi feudali). Il prestigio degli uffici inferiori dipendeva dalla ricchezza della regione: tra le meno ambite rientrava la Masovia, in virt\u00f9 della povert\u00e0 dei suoli locali.\nLa differenza tra la cerchia suprema e il resto della szlachta riguarda in sintesi soprattutto capacit\u00e0 economica e stile di vita. Ad ogni modo, il rapporto tra la parte pi\u00f9 alta della piramide gerarchica e il resto non si deve intendere come sempre e comunque conflittuale: poich\u00e9 i diritti assegnati in capo ai magnati finivano per interessare anche gli altri, non mancarono casi di cooperazione.\nRevoca dei privilegi.\nLa sovranit\u00e0 accumulata dalla szlachta si esaur\u00ec nel 1795 in concomitanza con la terza spartizione della Polonia e, fino al 1918, lo status legale degli aristocratici polacchi dipese dalle politiche dell'Impero russo, il Regno di Prussia o la monarchia asburgica. Un progetto iniziato nel periodo della libert\u00e0 dorata si ecliss\u00f2, ma probabilmente il suo ricordo rimase nelle generazioni successive.\nNegli anni 1840 Nicola I ridusse 64.000 szlachta minori a un diverso status, ancor pi\u00f9 basso, noto come \"odnodvortsy\" (letteralmente singoli proprietari). Nonostante ci\u00f2, il 62,8% di tutti i nobili russi erano szlachta polacchi nel 1858 e ancora il 46,1% nel 1897.\nLa servit\u00f9 della gleba, abolita nella Polonia russa il 19 febbraio 1864, fu scientemente emanata con l'intenzione di indebolire la szlachta: solo nella fetta di Polonia andata ai russi i contadini pagavano a prezzo di mercato l'acquisto di un qualsivoglia appezzamento, mentre la media per il resto dell'Impero russo superava del 34% i normali tassi di vendita. Quanto sottratto ai contadini polacchi dal 1846 doveva andare restituito senza imporre pagamenti e i vecchi servi potevano cederla solo ad altri pari, non a membri della szlachta. Oltre alla Romania, i servi domestici o senza terra polacchi furono gli unici a ricevere della terra dopo che la servit\u00f9 fu abolita. Simili provvedimenti restrittivi si giustificarono anche in virt\u00f9 del ruolo assunto attivamente dalla szlachta nelle rivolte del 1830 e del 1863: nel 1864, all'indomani dei moti rivoluzionari che coinvolsero la Polonia, l'80% della szlachta fu \"declassata\" per allontanare gli ultimi strascichi dell'epoca della Confederazione. Nonostante l'ondata anti-aristocratica, soltanto il 48,9% della terra nella Polonia russa pass\u00f2 nelle mani dei contadini, mentre i nobili preservavano ancora il 46%. Nella Seconda Repubblica di Polonia i privilegi della nobilt\u00e0 furono legalmente aboliti dalla Costituzione di marzo nel 1921 e non pi\u00f9 ripristinati dalle norme polacche successive.\nCollegamenti culturali e internazionali.\nNonostante le preoccupazioni per la guerra, la politica e lo status, la szlachta in Polonia, cos\u00ec come ogni classe sociale, svolse un grande contribuito in letteratura, arte, architettura, filosofia, istruzione, agricoltura e le molte branche della scienza, oltre che nella tecnologia e nell'industria. Probabilmente, a spronare la fioritura culturale della nobilt\u00e0 in Polonia furono i costanti rapporti internazionali tessuti con la Santa Sede: fu infatti dalle fila della szlachta che provenivano i principali prelati giunti a Roma o attivi in patria fino al XX secolo. Altre influenze internazionali provenivano da organizzazioni cristiane e laiche pi\u00f9 o meno riservate e potenti come il Sovrano Militare Ordine di Malta, incentrato sul fornire assistenza e altre attivit\u00e0 di beneficenza. Il pi\u00f9 famoso cavaliere maltese polacco era il comandante di Poz\u0144an, Bart\u0142omiej Nowodworski, fondatore nel 1588 della scuola pi\u00f9 antica della Polonia; tra gli studenti figurava il futuro monarca Giovanni III Sobieski. Nel XVIII secolo, dopo diverse false partenze, la massoneria internazionale (\"wolnomularstwo\"), giunta in loco dalle logge occidentali, cominci\u00f2 ad attirare simpatie da parte dell'\u00e9lite polacca e, nonostante le perplessit\u00e0 di una frangia ecclesiastica, comparve a intermittenza venendo fortemente osteggiata dalla Chiesa cattolica, riscuotendo i consensi di chi era contrario all'opposizione alle potenze occupanti. Anche nel XVIII secolo prolifer\u00f2 il patrocinio degli artisti durante il regno di Stanislao Augusto Poniatowski, divenuto lui stesso massone e, in sincrono, la filantropia.\nFigure femminili di spessore.\nLe nobildonne della Confederazione esercitarono un'influenza politica e culturale nel corso della storia sia nel proprio paese sia all'estero in veste di regine, principesse e mogli o vedove di magnati. Le attivit\u00e0 culturali da loro patrocinate riscossero grossa fortuna nel XVIII secolo quando si inaugurarono i primi salotti letterari, realizzati sulla falsa riga modello francese.\nTra le nobildonne maggiormente influenti in ambito politico e/o culturale si possono annoverare:\nGastronomia.\nLa szlachta, non meno del resto della popolazione, poneva particolare attenzione sull'alimentazione, essendo irrinunciabile nei banchetti di corte o nei pasti celebrato nelle tenute. Durante l'Illuminismo, Stanislao Augusto Poniatowski emul\u00f2 i salotti letterari francesi tenendo i celebri pranzi del gioved\u00ec per intellettuali e artisti, i quali erano di estrazione principalmente aristocratica. I pranzi del mercoled\u00ec interessavano invece i responsabili politici nel campo della scienza, dell'istruzione e della politica.\nSecondo una tradizione particolarmente sentita in Masovia, sopravvissuta fino al XX secolo, i proprietari delle tenute che organizzavano un banchetto festivo al completamento del raccolto per il loro personale tenevano il cosiddetto \"Do\u017cynki\", una sorta di festival del raccolto volto a esprimere un riconoscimento del proprio lavoro. Il cibo polacco variava a seconda della regione, come altrove in Europa, e veniva influenzato dai coloni, in particolare la cucina ebraica e quella degli eserciti occupanti.\nCaccia.\nUno dei passatempi preferiti della szlachta era la caccia (\"\u0142owiectwo\"); prima della formazione della Polonia come stato, la caccia era accessibile a tutti, mentre con l'introduzione di governanti e regole fin\u00ec per diventare un passatempo per ricchi. Gli uri, i bisonti, i cervi e i cinghiali divennero prede prelibate per re e principi e si introdusse la pena di morte per i bracconieri; col tempo, le sanzioni per il bracconaggio andarono commutate in contravvenzioni e sanzioni di minore rilievo. A partire dal XIII secolo il re nominava un cortigiano di alto rango assegnandogli l'incarico di Maestro della caccia (\"\u0141owczy\", in latino \"venator\"). Nel XIV secolo, i proprietari terrieri acquisirono il diritto di cacciare nei propri possedimenti e la selvaggina di piccola taglia, ovvero volpi, lepri, tassi ed ermellini divennero accessibili per tutti gli ospiti. La caccia divenne una delle attivit\u00e0 sociali pi\u00f9 popolari della szlachta fino alle spartizioni, quando furono introdotte diverse restrizioni al fine di frenare l'interazione sociale tra i polacchi. Nel corso dei secoli, si addomesticarono almeno due razze di cani specializzati, il Gonczy Polski, e il segugio polacco. Il conte Xavier Branicki fu cos\u00ec nostalgico della caccia polacca che, una volta stabilitosi in Francia a met\u00e0 del XIX secolo e restaurata la sua tenuta al castello di Montresor, ordin\u00f2 una coppia di segugi polacchi dall'allevatore e szlachcic Piotr Orda.\nDati demografici e stratificazione.\nLa szlachta differiva per molti aspetti dalla nobilt\u00e0 di altri paesi, in particolare per quanto riguardava il peso politico esercitato in patria: mentre altre realt\u00e0 propendevano verso la monarchia assoluta, nella Confederazione si giunse a un percorso opposto. I suoi membri, perlopi\u00f9 piccoli-medi proprietari, erano tra l'altro proporzionalmente pi\u00f9 numerosi rispetto a tutti gli altri paesi europei, se si eccettua la Spagna, costituendo circa il 10% dell'intera popolazione: gli storici fanno inoltre notare che nel 1820 in Francia solo l'1,5% della popolazione adulta maschile disponeva del diritto di voto, e nel 1840 in Belgio solo il 5%, dati in ribasso rispetto al periodo di esistenza della Confederazione; Entro la met\u00e0 del XVI secolo, il ceto pi\u00f9 elevato era composto da almeno 500.000 persone (circa 25.000 famiglie) e sal\u00ec forse a un milione nel 1795.\nLa proporzione di nobili nella popolazione variava a seconda delle regioni: nel XVI secolo, la percentuale pi\u00f9 alta di aristocratici viveva nel Voivodato di P\u0142ock (24,6%) e in Podlachia (26,7%), mentre la Galizia contava numericamente pi\u00f9 szlachta che altrove. In distretti quali quello Wizna e \u0141om\u017ca, la szlachta costituiva quasi la met\u00e0 della popolazione, mentre le zone con la percentuale pi\u00f9 bassa di nobili erano il Voivodato di Cracovia (1,7%), la Prussia reale (3%) e il Voivodato di Sieradz con il 4,6%. Prima dell'unione di Lublino, la disuguaglianza in termini di ricchezza e potere era di gran lunga maggiore nel Granducato di Lituania che nel regno polacco. Pi\u00f9 si andava verso sud e verso est, pi\u00f9 il territorio appariva dominato da famiglie di magnati e aristocratici situati nelle sezioni pi\u00f9 alte della piramide aristocratica. Nei palatinati lituani e ruteni, i nobili meni abbienti avevano pi\u00f9 probabilit\u00e0 di affittare piccole tenute dai magnati che di possederle.\nSi \u00e8 detto che l'\u00e9lite al potere contribu\u00ec a creare un ambiente socio-politico in cui si svilupp\u00f2 un senso di coscienza nazionale. Tutti i membri della szlachta, indipendentemente dal loro contesto culturale ed etnico, erano considerati appartenenti a un'unica \"nazione politica\" all'interno della Repubblica delle Due Nazioni: a giocare un ruolo chiave furono probabilmente il legame a una cultura comune, la religione cattolica e la lingua polacca.\nNonostante la polonizzazione avvenuta in Lituania e Rutenia nei secoli XVII e XVIII, gran parte della szlachta inferiore riusc\u00ec a mantenere una propria identit\u00e0 culturale in vari modi. I lituani solevano definirsi come litvin, i ruteni rusyn.\nL'eredit\u00e0 polacca \u00e8 ancora palpabile in Europa centrale: si pensi al fatto che all'inizio degli anni Novanta si contavano circa 300.000 greco-cattolici in Ungheria, specie a nord-est, alcuni dei quali verosimilmente eredi dei nobili ruteni dei secoli passati. In alcune zone dell'odierna Ucraina con una significativa presenza di membri della szlachta, come ad esempio il Distretto di Bar o il Distretto di Ovru\u010d, la russificazione e la pi\u00f9 atavica polonizzazione ebbero molti meno effetti che altrove, al di l\u00e0 della martellante politica indirizzata in senso opposto.\nTuttavia, l'epopea della szlachta al governo termin\u00f2 prima che in altri paesi, esclusa la Francia, nel 1795. Da allora la propria legittimit\u00e0 e il proprio destino dipesero dalla legislazione e dalle politiche dell'Impero russo, dal Regno di Prussia e dalla monarchia asburgica. I privilegi divennero sempre pi\u00f9 limitati e soppressi infine nel 1921 dalla Costituzione polacca di marzo.\nIn relazione alle limitazioni che rendevano molto difficile compiere il percorso di nobilitazione, due giornalisti inglesi, Richard Holt Hutton e Walter Bagehot, scrivevano a tale proposito nel 1864:\ne\nIl sociologo e storico Jerzy Szacki riferiva in questo contesto:\nAltri affermano che la szlachta non costituiva una classe sociale, ma una casta, tra cui lo storico Adam Zamoyski:\nSi diceva che ogni szlachcic avesse un'influenza potenziale enorme sulla politica del paese, molto maggiore di quella di cui godono i cittadini dei paesi democratici moderni. Tra il 1652 e il 1791, qualsiasi nobiluomo avrebbe potenzialmente annullare tutti i procedimenti emessi dal sejm o dai sejmik esercitando il suo diritto di esprimere il \"liberum veto\".\nNella vecchia Polonia, un nobile poteva sposare solo una nobildonna, poich\u00e9 i matrimoni misti tra \"caste\" erano irti di difficolt\u00e0, ma i figli di un matrimonio legittimo seguivano la condizione del padre, mai della madre, ragion per cui solo il primo trasmetteva la sua nobilt\u00e0 ai suoi figli. Una donna nobile sposata con un cittadino comune non poteva dunque trasmettere la sua nobilt\u00e0 a suo marito e ai loro figli, salvi casi eccezionali.\nPer quanto riguarda il trattamento tra gli aristocratici, si prevedeva il semplice utilizzo del nome o di formule come \"Fratello, Signore\" (\"Panie bracie\") o l'equivalente femminile per le donne. Le altre forme utilizzate, pi\u00f9 formali, erano \"Illustre e Magnifico Signore\", \"Magnifico Signore\", \"Generoso Signore\" o \"Nobile Signore\" in ordine decrescente, o semplicemente \"Sua Grazia Signore/Signora\". In teoria, ogni membro della szlachta era pari a livello legale: coloro che ricoprivano incarichi civili godevano di pi\u00f9 privilegi, ma i propri ruoli non erano ereditari, mentre coloro che effettuavano compiti onorari, che non duravano per\u00f2 per tutta la vita, apparivano superiori nella gerarchia. L'ideale di uguaglianza, indipendentemente dalla propria situazione finanziaria o dalle cariche ricoperte, \u00e8 sinteticamente espresso in un tradizionale adagio polacco:\nSarmatismo.\nL'ideologia prevalente della szlachta si pu\u00f2 riassumere in un solo termine con sarmatismo, un sostantivo derivante dal nome dei Sarmati, presunti antenati dei polacchi. Questo sistema di credenze ricopr\u00ec una parte importante della cultura szlachta, penetrando in tutti gli aspetti della vita degli aristocratici. Il sarmatismo esaltava valori quali l'uguaglianza tra i nobili, la nobile arte dell'equitazione, le tradizioni nazionali, la vita bucolica da godersi nelle tenute, la pace e il pacifismo; inoltre, si diffusero anche in tema di moda alcuni indumenti che contraddistinguevano chiaramente i nobili polacchi da quelli di altre nazioni. In tale fase storica comparvero infatti lo \"zupan\", il \"kontusz\", il \"sukmana\", il \"pas kontuszowy\", la delia e la \"szabla\". Si incentivava pure la proliferazione dell'architettura barocca in patria e si promuoveva l'utilizzo del latino come idioma da adoperare nei circoli letterari e tra i membri dell'\u00e9lite polacca, lituana e straniera: un simile clima favor\u00ec l'integrazione di una nobilt\u00e0 proveniente da diverse regioni geografiche e gener\u00f2 un senso di unit\u00e0 e di orgoglio quasi nazionalistico nel corso della libert\u00e0 dorata, oltre che portare avanti il processo di polonizzazione di alcuni aristocratici baltici.\nNella sua prima forma idealistica, il sarmatismo rappresentava un movimento culturale positivo, in quanto non reprimeva le fedi religiose diverse dal cattolicesimo e lodava valori quali l'onest\u00e0, l'orgoglio nazionale, il coraggio, l'uguaglianza e la libert\u00e0. Col tempo, tuttavia, questo concetto sub\u00ec una distorsione e negli ultimi decenni di esistenza della Confederazione l'insieme di credenze si trasform\u00f2 in fanatismo: l'onest\u00e0 si trasform\u00f2 in ingenuit\u00e0 politica, l'orgoglio in arroganza, il coraggio in testardaggine e la libert\u00e0 in anarchia. Le colpe del sarmatismo furono accusate della fine del Paese dalla fine del XVIII secolo in poi. La critica, spesso unilaterale ed esagerata, fu usata dai riformisti polacchi per spingere a cambiamenti radicali. Nel momento in cui si diffuse questa ventata di autocritiche, gli storici tedeschi, russi e austriaci si affrettarono a dimostrare che la Polonia stessa fu la principale causa della sua caduta.\nA livello linguistico, invalse l'abitudine di mescolare i due vocabolari degli idiomi pi\u00f9 parlati nelle alte sfere, con il risultato che ne nacque una forma di latino maccheronico con reminiscenze polacche nelle conversazioni quotidiane.\nOrientamento religioso.\nPrima della Riforma protestante, la nobilt\u00e0 polacca abbracciava il cattolicesimo o la fede ortodossa, con un piccolo gruppo di musulmani, specie di origine tatara (ad esempio Haroun Tazieff). Molte famiglie, tuttavia, aderirono al luteranesimo e, pi\u00f9 tardi, anche al calvinismo. Jan \u0141aski o \"Johannes Alasco\" (1499-1560) era un chierico, il cui zio, l'omonimo Jan \u0141aski (1456-1531) era Gran cancelliere della Corona, arcivescovo di Gniezno e primate della Polonia. Proprio suo nipote fu uno dei primi convertiti al calvinismo e contribu\u00ec a implementare (c. 1543\u20131555) la Riforma in Inghilterra, dove venne conosciuto come \"John Laski\".\nDopo la Controriforma, la Chiesa cattolica romana riprese il sopravvento in Polonia e la nobilt\u00e0 si riconvert\u00ec quasi tutta. Circa il 45% della popolazione era cattolica romana o affiliata a parrocchie protestanti, il 36% greaco-cattolica, il 4% ortodossa, di cui alcuni erano membri della Chiesa apostolica armena o della cattolica armena e della Chiesa ortodossa georgiana.\nElenco parziale delle famiglie szlachta.\nIl numero di nobili and\u00f2 crescendo nel corso dei secoli: intorno al 1550, il ceto pi\u00f9 elevato era composto da almeno 500.000 persone (circa 25.000 famiglie) e sal\u00ec forse a un milione nel 1795. Di seguito viene riportato un elenco parziale di alcune discendenze legate alla szlachta."}
{"id": "90983", "revid": "729019", "url": "https://it.wikipedia.org/wiki?curid=90983", "title": "Bristol Taurus", "text": "Il Bristol Taurus era un motore aeronautico radiale a 14 cilindri doppia stella raffreddato ad aria prodotto dall'azienda britannica Bristol Engine Company negli anni trenta.\nStoria del progetto.\nIl Taurus venne sviluppato a partire dal Bristol Aquila con l'obiettivo era quello di realizzare un motore che fornisse una potenza intorno ai 1\u00a0000\u00a0hp (750\u00a0kW) con un peso piuttosto contenuto.\nLa Bristol inizialmente considerava come motori principali per gli anni trenta il Bristol Aquila e il Bristol Perseus. Ma il rapido incremento della velocit\u00e0 e delle dimensioni dei velivoli che in quel momento venivano progettati richiedeva dei motori con una potenza maggiore di quanta ne potessero fornire i due precedenti modelli. Questi per\u00f2 vennero utilizzati come base di partenza per progetti pi\u00f9 grandi che si concretizzeranno per l'Aquila nel Taurus mentre per il Perseus nell'Hercules.\nA differenza dei precedenti progetti, nei quali l'utilizzo del sistema delle valvole a fodero era considerato nuovo, nel Taurus era ormai stato ben compreso e il motore che venne consegnato forniva gi\u00e0 la stessa potenza, 1\u00a0015\u00a0hp (760\u00a0kW), che avrebbero fornito le sue versioni finali (1\u00a0130\u00a0hp - 840\u00a0kW).\nIl prototipo gir\u00f2 al banco nel novembre 1936 e, dopo lo sviluppo iniziale, il primo Taurus di produzione in serie usc\u00ec dalle catene di montaggio poco prima dello scoppio della seconda guerra mondiale. Il suo unico impiego avvenne sul bombardiere silurante bimotore Bristol Beaufort. Dopo qualche anno venne per\u00f2 sostituito dal Pratt &amp; Whitney R-1830 Twin Wasp.\nLe valvole a fodero di questo motore verranno montate anche sul potente Napier Sabre."}
{"id": "90984", "revid": "729019", "url": "https://it.wikipedia.org/wiki?curid=90984", "title": "Bristol Aquila", "text": "Il Bristol Aquila era un motore aeronautico radiale a 9 cilindri, disposti su di un'unica fila, raffreddato ad aria prodotto dall'azienda britannica Bristol Engine Company a partire dal 1934.\nBench\u00e9 non avviato alla produzione in serie venne impiegato in alcuni velivoli che svolsero il ruolo di banco di prova volante e, successivamente, dalla sua meccanica verr\u00e0 sviluppato il Bristol Taurus, motore a doppia stella da 14 cilindri.\nStoria.\nSviluppo.\nL'Aquila venne sviluppato contemporaneamente al pi\u00f9 grande Perseus. Entrambi questi motori utilizzavano il sistema di distribuzione con valvole a fodero. La differenza principale era data dai diversi valori di alesaggio e corsa dei due motori e quindi della cilindrata. Nell'Aquila l'alesaggio e la corsa erano di 127 x 137\u00a0mm e la cilindrata era di 15,9 litri.\nIl primo modello dell'Aquila forniva 365\u00a0hp (270\u00a0kW), un valore non esaltante anche per motori di questa cilindrata. Con gli sviluppi ulteriori arriv\u00f2 a fornire nel 1936 una potenza di 500\u00a0hp (370\u00a0kW). Era quindi diventato un possibile successore dell'anziano Bristol Jupiter, che nelle versioni finali di produzione erogava 590\u00a0hp (440\u00a0kW). In quell'epoca per\u00f2 l'interesse generale era rivolto verso lo sviluppo e l'impiego di motori pi\u00f9 grandi e potenti per cui con questo motore non venne mai equipaggiato un velivolo prodotto in serie.\nVelivoli utilizzatori.\n\"Note\":"}
{"id": "90985", "revid": "131358", "url": "https://it.wikipedia.org/wiki?curid=90985", "title": "Motore a stella", "text": ""}
{"id": "90986", "revid": "1543377", "url": "https://it.wikipedia.org/wiki?curid=90986", "title": "Rolls-Royce Vulture", "text": "Il Rolls-Royce Vulture, derivato dal Rolls-Royce Peregrine, era un motore aeronautico a 24 cilindri dalla inusuale configurazione ad X. Insieme al Peregrine pu\u00f2 essere considerato come uno dei motori meno riusciti prodotti dall'azienda britannica.\nEntrambi i motori facevano parte di un programma volto allo sviluppo di motori capaci di potenze superiori a quelle che allora forniva il PV-12, prototipo del Merlin, capace di circa 1\u00a0100 hp (820 kW). Il Peregrine, versione con compressore meccanico del Kestrel, era un progetto piuttosto convenzionale: era un motore a V con cilindrata di 21,2 litri e raffreddamento a liquido e venne utilizzato unicamente per equipaggiare il caccia bimotore Westland Whirlwind.\nIl Vulture nasceva dall'unione, per mezzo di un basamento, di due Peregrine, uno dei quali montato capovolto, da cui la particolare configurazione ad X del motore. I due motori erano connessi ad un singolo albero che azionava l'elica. La cilindrata del Vulture era di 44 litri.\nEntrambi i motori vennero impiegati senza che ci fosse stata a monte una lunga serie di test. La loro affidabilit\u00e0 si rivel\u00f2 scarsa e non riuscirono ad erogare la potenza prevista nel progetto. In particolare nel Vulture erano i cuscinetti dell'albero motore che generavano problemi, in quanto le loro avarie ne interrompevano la lubrificazione. La Rolls-Royce Ltd era fiduciosa di arrivare a risolvere il problema ma in quel momento lo sviluppo del Merlin, motore di cilindrata pi\u00f9 piccola, aveva gi\u00e0 consentito di raggiungere i livelli di potenza per i quali era stato progettato il Vulture; quindi si decise di interromperne lo sviluppo e la produzione del pi\u00f9 complesso Vulture.\nQuesta decisione port\u00f2 anche alla cancellazione del progetto relativo al caccia Hawker Tornado che lo avrebbe dovuto utilizzare e della versione del bombardiere bimotore Vickers Warwick basata sui Vulture.\nL'unico velivolo che utilizz\u00f2, con scarso successo, il Vulture nelle operazioni fu il bombardiere bimotore Avro Manchester. Durante il suo impiego operativo le problematiche legate all'affidabilit\u00e0 del motore divennero drammaticamente evidenti tanto che il velivolo venne riprogettato per adottare, al posto dei Vulture, quattro Merlin. Questo nuovo velivolo, inizialmente designato Avro Manchester Mk. III, sarebbe divenuto noto come Avro Lancaster, rivelandosi in seguito uno dei migliori bombardieri del conflitto."}
{"id": "90987", "revid": "125207883", "url": "https://it.wikipedia.org/wiki?curid=90987", "title": "Freestyle (hip hop)", "text": "Nella cultura hip hop, il freestyle (dall'inglese: \"stile libero\") consiste nell'improvvisare in una delle quattro discipline o elementi \"rapping\", \"djing\", \"breaking\" e \"graffiti writing.\"\nSecondo alcuni il beatboxing, per la sua particolare natura, va considerato un elemento (il quinto) al pari degli altri.\nSecondo altri, essendo eseguito con la voce, \u00e8 parte del rapping.\nNella cultura hip hop, il freestyle consiste in:\nOrigini.\nLe origini del freestyle sono da ricercare in molteplici elementi che hanno influenzato la cultura afroamericana nel corso dei secoli: non \u00e8 dunque possibile addebitare ad un solo fenomeno l'origine di questa particolare tecnica d'improvvisazione.\nLe radici di questa modalit\u00e0 d'espressione sono spesso viste come coincidenti con quelle della cultura Hip Hop, ma le versioni sono contrastanti.\nNella musica Jazz, l'improvvisazione (che \u00e8 per definizione appunto libera da stili, come il freestyle) \u00e8 un elemento chiave e questa \u00e8 sicuramente uno dei \"marchi\" del Freestyle.\nQuesto perch\u00e9, di fatto, nel Freestyle si dovrebbe lavorare su accenti, sfasamenti, dissonanze, assonanze e molti altri aspetti concernenti la sincope, come nella Musica appunto detta \"improvvisata\".\nProprio qui, si pu\u00f2 vedere la differenza tra un MC.\nIl Freestyle quando eseguito da un MC, \u00e8 anche plausibile che derivi in parte dagli immigrati giamaicani che, vendendo ai mercati i 45 giri di Reggae, ne riproducevano, con una buona dose d'improvvisazione, parti strumentali, vocali o mix, cantandole ai possibili acquirenti di passaggio. \nQuesta tradizione era realmente molto diffusa in Giamaica e nei ghetti, dove gli immigrati risiedevano, tuttavia molti storici della scena si dicono in disaccordo e preferiscono rimandare le origini del freestyle (le pi\u00f9 recenti, perlomeno) ai cosiddetti \"block party\", nei quali i primi MC si esibivano in ritornelli improvvisati sul ritmo dei dischi mixati dal DJ.\nCaratteristiche.\nIl termine \u00e8 maggiormente utilizzato per il Rapping: tuttavia, come gi\u00e0 chiaro dalla traduzione, si tratta d'una forma d'espressione propria ad ogni cosa, dove si lasci spazio all'improvvisazione.\nNel Rap il freestyle \u00e8 ritenuta la tecnica di espressione utilizzata soprattutto dai Master of Ceremonies (MC).\nConsiste nello sviluppare concetti cantandoli, con o senza una strumentale di accompagnamento.\nA differenza della canzone, il freestyle nel Rap non segue una struttura tipica, come ad esempio INTRO -&gt; MELODIA -&gt; RITORNELLO (questi ultimi * X volte) -&gt; OUTRO: come dice il termine stesso, \u00e8 per definizione una performance libera da vincoli di forma e sempre pi\u00f9 spesso anche di sostanza (vedi differenza con Conscious Rap).\nLa differenza sostanziale fra parlare e fare freestyle \u00e8 che chi fa freestyle sta seguendo (in senso musicale e letterario) una metrica, uno schema o uno stile, diversamente da di chi parla semplicemente.\nQuesti schemi, tecniche e stili non consistono semplicemente nell'utilizzare tutte le figure retoriche presenti in poesia.\nInoltre, possono essere utilizzati suoni creati al momento, suoni melodici o ritmici, riprese di testi (accapellas) di pezzi noti, o qualunque altro riproducibile.\nIl freestyle avviene normalmente nei raduni, detti \"Jam\" (dalle \"jam session\" del Jazz), dove hanno luogo libere esibizioni collettive di artisti della scena Hip Hop, e nelle \"contest freestyle battle\", competizioni in cui due artisti si sfidano.\nOgni freestyler ha sul palco una sua tecnica ed una sua scelta dei movimenti, che costituiscono parte del suo stile.\nNegli ultimi anni \u00e8 molto aumentato tra i rapper l'uso delle cosiddette \"punchline\": rime di forte impatto o rime ad effetto da utilizzare contro l'avversario di turno (sia esso reale come nel caso delle battle 1 contro 1, o anche un \"tu\" ipotetico, il cosiddetto nemico immaginario). Le punchline, solitamente, vengono utilizzate alla fine, come ultima barra.\nNel Turntablism il Freestyle \u00e8 un flusso sonoro dove, specie con varie tecniche proprie dell'Hip Hop (Turntablism), si miscelano campioni d'ogni tipo, con il proprio stile personale, dato da musica ascoltata, altri DJ's, approfondimenti personali, ... .\n\u00c8 generalmente eseguito mediante Scratching, Beatjuggling o entrambe le tecniche ma pu\u00f2 esserlo anche con Looping o altre.\nNel Beatboxing, il Freestyle \u00e8 la creazione di melodie e ritmi con la bocca, spesso con aggiunta di voci, citazioni da pezzi noti o qualunque suono riproducibile dall'artista.\nContest.\nUn contest freestyle (o \"freestyle battle\") \u00e8 normalmente inteso come una competizione fra MC.\nIl vincitore viene scelto dal pubblico mediante acclamazione.\nEsistono oggi anche battles a tema, durante le quali il pubblico o la giuria stabilisce un argomento diverso ad ogni turno ed i freestyler vengono giudicati in merito alla capacit\u00e0 di sostenere il tema, al modo in cui lo sviluppano ed agli spunti che riescono a trarne.\nContest in Italia.\nNegli ultimi anni il fenomeno delle battles di freestyle in Italia sta prendendo sempre pi\u00f9 piede, diventando la tipologia di evento principale ove la disciplina viene svolta. Questo \u00e8 in parte dovuto alla popolarit\u00e0 che il programma MTV Spit ha ottenuto, rendendo noto il freestyle anche ad un pubblico \"mainstream\".\nLe principali competizioni italiane sono:\nOltre a queste principali competizioni di caratura nazionale esistono una serie di battle importanti a livello territoriale. Le pi\u00f9 note sono la \"Ya Know The Name\" di Milano, lo \"SmicDown\" di Bergamo, il \"Fight Club\" di Roma, l\"'Alley-oop\" di Piacenza e il \"Carpe Riem\" di Pesaro. Esistono inoltre contest di strada, chiamati \"street contest\", seguiti e conosciuti in tutto lo stivale, come il \"Mic Scrauso\", il \"Tecniche Pezzente\" e la \"Rocchia Battle\".\nArtisti celebri.\nNegli Stati Uniti, tra i rapper che hanno fatto del freestyle un'arte, sono da ricordare Guru, MF DOOM, Canibus, Immortal Technique, Rakim, Chino XL, The Notorious B.I.G., Big L, KRS-One, Supernatural, Eminem, Eyedea, Craig G, Kidma, Illmaculate, Dizaster, Thesaurus - pi\u00f9 volte vincitore della Scribble Jam - e molti altri ancora.\nSul versante italiano, vengono citati come precursori DJ Gruff ed altri artisti \"old school\" (anni 90) come Deda, Danno, (Colle der Fomento),Maury B, Esa El Prez, Tormento, Turi, Neffa, Kiffa, Moddi Mc.\nNei primi anni 2000, tra i freestyler pi\u00f9 importanti (con un maggior numero di risultati e competizioni vinte) ci sono Ensi e Clementino, vincitori delle edizioni 2005 e 2006 del 2theBeat. Nello stesso periodo altri freestyler italiani molto conosciuti per la loro bravura sono Kiave, Giankarlo Ira, Jesto, Mistaman, Mondo Marcio, Mastino, Rayden, Raige, July B, Jack the Smoker.\nNella seconda met\u00e0 dei primi anni 2000 i freestyler con una certa fama portano i nomi di Rancore, Nitro, Fred De Palma, Shade, Dank, Nerone, Mouri, Noema, Canesecco, Bles e Ensi (rapper).\nDal 2010 ad oggi tra i freestyler ancora attivi, ad aver gareggiato ed ottenuto innumerevoli vittorie a grandi competizioni sono: Blnkay, Shade, Morbo, Reiven, Debbit, Drimer, Frenk, Shekkero Sho, Keso, Bruno Bug, Hydra, Tullo, Posaman, Il Dottore, L'Elfo, Lethal V, Dr. Jack (Durrel).\nNel secondo lustro, della decade degli anni 2010-2020, volti alquanto giovani si affacciano nella scena del freestyle italiana. Oltre alle conferme di Bruno Bug e Hydra (Sbrellitos Wayne) troviamo: Chiasmo, Keies, Palo, Sparketti, Kyn, SimonSkunk, Arcydemon, T-rabbia, O'Comu MC, Ermac, Joe Sannino.\nCollettivi di Freestyle.\nNel 2019 nasce per la prima volta nella penisola un ente che mira a far crescere il freestyle, iniziando a vedere questa disciplina come una forma d'arte, valorizzandola e con l'obbiettivo di renderle la giusta fama. Il nome del gruppo \u00e8 l'acronimo F.E.A. (Freestyler Elite Agency) composta e fondata da alcuni MC degli ultimi anni: Reiven, Debbit, Drimer, Keso, Morbo, Blnkay, Poomba, Bruno Bug, Dr. Jack, Shekkero Sho, Frenk, Lethal V e Hydra (entrato a far parte del collettivo solo nell'ottobre del 2019). Molto importante l'ingresso recente, nel collettivo, di uno dei DJ pi\u00f9 famosi della scena italiana: DJ MS.\nIl collettivo punta non solo alla salvaguardia della disciplina, ma anche alla salvaguardia dell'MC: FEA infatti \u00e8 considerato anche una sorta di booking che tutela il freestyler e richiede il pagamento per l'esibizione e, molto importante, il risarcimento spese.\nF.E.A. sforna anche canzoni: il 4 Giugno 2020 rilasciarono la loro prima canzone intitolata \"TRVL\" (Drimer, Debbit, Shekkero Sho e Morbo prod. Danny Beatz &amp; MoreMusic), l'8 Luglio 2020 rilasciando \"All Starz\" (Keso, Hydra, Lethal V e DJ MS prod. Crvel) e il 13 Novembre 2020 fuori con \"Superman\" (Durrel, Bruno Bug e Blnkay prod. James Logan)\nEsiste anche un altro collettivo di artisti della disciplina, nominato Viking, composto dai seguenti: Efsinain, Snake, Casco, Roger, Gizmo."}
{"id": "90988", "revid": "2128848", "url": "https://it.wikipedia.org/wiki?curid=90988", "title": "Tip-tap", "text": "Il tip-tap \u00e8 il nome con cui \u00e8 nota in Italia la tap dance. Tale nome ha, molto probabilmente, una derivazione onomatopeica; chi pratica tale danza \u00e8 notoriamente denominato \"tapper\" o \"puntacchiere\".\nIl tip-tap \u00e8 un genere di danza (affiliata alla International Dance Organization) in cui il ballerino indossa lo strumento musicale a percussione, composto da scarpe con adattamenti speciali per produrre suoni.\nDifatti lo scopo principale della tap dance \u00e8 di \"suonare\" una linea ritmica, a cappella o integrata in una linea melodica.\nPer rendere il suono pi\u00f9 marcato ed udibile si usa attaccare degli inserti, generalmente di alluminio, alla punta ed al tacco delle scarpe; tali inserti sono detti \"claquettes\" o \"tap\".\nNella storia sono state utilizzate diverse varianti di questi inserti, da quelli di legno (di origine irlandese) a quelli di ferro, passando per la sola scarpa di cuoio (stile 'soft shoes').\nStoria.\nIl tip-tap \u00e8 stato creato combinando elementi di percussioni africane, e danzando con le tecniche di balli europei tipo il \"clog\" irlandese, attualmente molto conosciuto per lo spettacolo Riverdance, e lo step dancing. \nIl tip tap trova origine nei bassi ceti, sviluppandosi attraverso \"battaglie\" competitive agli angoli delle strade fra immigrati irlandesi e schiavi africani.\nTra il 1700 ed il primo 1800 gli schiavi africani delle piantagioni svilupparono un tipo di danza ricollegabile al loro \"juba\" (danza rituale religiosa africana accompagnata da ritmiche battute di mani e suoni e tamburi): quando furono portati in America, fu loro vietato di praticare la loro religione, ed essendo le percussioni una parte integrante dei loro rituali, furono i battiti di mani e il percuotere il pavimento con i piedi a sostituire le originarie percussioni.\nIl periodo di massima fioritura di questa arte \u00e8 stato tra il 1900 ed il 1955, quando era il tipo di danza principale nel Vaudeville e a Broadway.\nIn quel periodo anche molte orchestre includevano tra i propri elementi dei ballerini di tap: in quel tempo la tap dance era detta anche \"jazz dance\", perch\u00e9 il jazz era la musica con cui si esibivano i ballerini di tap.\nCon progressive modifiche, pulizia dei movimenti e creazione di passi nuovi si arriv\u00f2 a ci\u00f2 che fu definito \"american tap dance\". \nI ballerini assunsero una posizione pi\u00f9 rilassata, elegante, e furono inseriti movimenti con le braccia e le spalle, inizialmente un po' trascurate.\nNegli anni Trenta, Quaranta e Cinquanta i migliori artisti si spostarono dal Vaudeville al cinema ed alla televisione, da cui la notoriet\u00e0 di alcuni artisti anche in Italia come Fred Astaire, Ginger Rogers, Gene Kelly o la famosa \"Riccioli d'oro\" Shirley Temple.\nGrandi talenti come Bill Robinson e John Bubbles aiutarono a definire regole e movimenti, e pi\u00f9 tardi Hollywood popolarizz\u00f2 il tip-tap nel mondo con i film di Fred Astaire, i Nicholas Brothers, Eleanor Powell ed altri grandi artisti. Durante gli anni Cinquanta lo stile del ballo cambi\u00f2, ed il tip-tap perse la sua popolarit\u00e0 nonostante continuasse ad essere praticato dagli amatori del genere.\nNegli anni Sessanta la grande rinascita: eventi pubblici di rilievo riportarono alla ribalta questo particolarissimo ballo, che improvvisamente fu considerato una forma d'arte pi\u00f9 che di divertimento. Fu ripescato per film e spettacoli teatrali, portato nel mondo con concerti e musical, ripreso anche a Broadway (Black and Blue, Bring in da noise Bring in da funk, Tap Dogs) e nelle pellicole (Cotton Club, Steppin' out, Tap). Il 25 maggio \u00e8 stata proclamata giornata nazionale del tip-tap, ed \u00e8 celebrata con entusiasmo in tutti gli Stati Uniti.\nUn particolare tecnico: i primi ballerini nel 1920 usavano scarpe con le suole di legno. L'inserimento di pezzi metallici sotto le suole arriv\u00f2 pi\u00f9 tardi, e l'utilizzo dell'alluminio divent\u00f2 lo standard.\nBallerini.\nI film degli anni Cinquanta hanno dato grande notoriet\u00e0 a Fred Astaire, Ginger Rogers, Gene Kelly e Shirley Temple.\nTra i principali artisti che hanno contribuito allo sviluppo di questa danza nei primi del Novecento fino a met\u00e0 degli anni Cinquanta vanno ricordati: Steve Condos, John W. Bubbles, Charles \"Honi\" Coles, Vera-Ellen, Ruby Keeler, Jeni LeGon, Ann Miller, Ann Pennington, I Nicholas Brothers, Bill \"Bojangles\" Robinson e Jimmy Slyde.\nDopo un periodo di oblio il ritorno del tap \u00e8 stato realizzato grazie ad artisti pi\u00f9 giovani, anche se meno noti alla massa, come Brenda Bafalino, Lane Alexander, Sam Weber. Di questa nuova corrente forse pi\u00f9 noti in Italia sono Gregory Hines (interprete in \"Il sole a mezzanotte\" (\"White Nights\" 1985) con Michail Bary\u0161nikov e Isabella Rossellini, dove firma anche le coreografie di tap), Savion Glover per il cartone animato \"Happy Feet\" (2006) ed Elio, ballerino e appassionato da molti anni, protagonista di una coreografia nel corso del game show LOL - Chi ride \u00e8 fuori.\nCesare Vangeli \u00e8 l\u2019esponente italiano che ha ideato e messo in scena il \u201cTip Tap show\u201d dal 1996 (Teatro Sistina Roma, Teatro Valle Roma, Teatro Brancaccio Roma, Teatro Carcano Milano)\nCuriosit\u00e0.\nNella traduzione italiana del celebre fumetto di Walt Disney, i nipotini di Topolino si chiamano Tip e Tap."}
{"id": "90989", "revid": "1305772", "url": "https://it.wikipedia.org/wiki?curid=90989", "title": "Gangsta rap", "text": "Il gangsta rap o g-rap \u00e8 un genere musicale derivato dal rap, che attraverso testi esplicitamente violenti, si sofferma su temi come droga, sesso, armi, e in generale le attivit\u00e0 criminali inerenti allo stile di vita delle bande di strada (come i Crips o i Bloods) e dei gangster. La label californiana Ruthless Records \u00e8 considerata la principale inventrice di questo genere di rap, in particolare Eazy-E fu il rapper che us\u00f2 di pi\u00f9 di tutti il gangsta rap facendolo diventare famoso prima a Los Angeles e poi in tutto il mondo.\nOrigini del gangsta rap.\nIl primo ad usare la parola \"gangster\" nei suoi testi fu probabilmente il rapper di Filadelfia Schoolly D, quando nel 1984 pubblic\u00f2 il singolo \"Gangster Boogie;\" \u00e8 per\u00f2 nella West Coast statunitense, sul finire degli anni '80, che il gangsta rap acquisisce notoriet\u00e0 e comincia ad essere definito come tale. Ice-T infatti nel 1987 incide \"6 n the Mornin\", canzone che inaugura ufficialmente la nascita del genere: nel testo compaiono per la prima volta i termini \u201cnigga\u201d (negro) e \u201choe\u201d (troia). \nUn gruppo che collabor\u00f2 ampiamente alla creazione del gangsta rap furono gli N.W.A, che, dopo diversi singoli, nel 1988 registrarono il loro primo LP intitolato \"Straight Outta Compton\", contenente brani divenuti dei classici del genere, come \"Fuck tha Police\". In particolare degli N.W.A Eazy-E fu quello che fondando la Ruthless Records diede la possibilit\u00e0 al gangsta rap di diventare famoso in tutto il mondo, e per questo Eazy \u00e8 considerato il padrino di questo genere di rap.\nAltri artisti che diedero il loro contributo al genere quand'era ancora ai suoi albori sono J-YO, Too $hort, Kid Frost, Sir Jinx e altri artisti ancora provenienti prevalentemente da Compton, Watts, Los Angeles, Oakland, San Diego e San Francisco.\nI primi artisti significativi del filone gangsta provenienti dalla East Coast furono i Boogie Down Productions, a partire dal singolo \"9mm Goes Bang\", pubblicato nel 1986, in cui KRS-One descrive una sparatoria fra spacciatori rivali. Poco dopo l'uscita del loro primo album, \"Criminal Minded\", il Dj del gruppo, Scott La Rock, perde la vita in una sparatoria: questo evento spinger\u00e0 KRS-One a dedicarsi al conscious hip hop. Un altro importante esponente del genere nella sua versione newyorkese fu Kool G Rap.\nPolemiche sui temi.\nIl gangsta rap \u00e8 considerato la versione pi\u00f9 esplicita della musica e dello stile di vita hip hop, ma ancora oggi vi sono molti rapper provenienti da entrambe le coste degli Stati Uniti che tengono vivo questo genere e le rivalit\u00e0. Gli autori, generalmente, si difendono precisando che i loro testi non fanno altro che descrivere la vita reale dei ghetti metropolitani in cui sono cresciuti.\nPoich\u00e9 nel tempo l'audience del gangsta rap \u00e8 divenuta prevalentemente bianca, alcuni criticarono questo genere di essere diventato un omologo dei minstrel show e dei blackface degli anni '20, in cui afro-americani o bianchi facevano in modo di apparire come caricature dei neri, agendo in modo stereotipicamente privo di cultura, per l'intrattenimento del pubblico bianco (tratta questo tema il film \"Bamboozled\" del noto regista Spike Lee)."}
{"id": "90995", "revid": "22475", "url": "https://it.wikipedia.org/wiki?curid=90995", "title": "Trasporto internazionale su gomma", "text": "Il trasporto internazionale su gomma \u00e8 il trasferimento terrestre di merci tra due diversi Stati (con o senza attraversamento di paesi terzi). Esso si basa su accordi che si applicano ai trasporti effettuati integralmente via strada, ma anche ad alcuni tipi di trasporto intermodale effettuati via terra.\nStoria.\nFin dai primi anni del dopoguerra, con l'aumento esponenziale dell'interscambio commerciale tra le varie Nazioni, si \u00e8 fatta molto pressante la necessit\u00e0 di una serie di regolamenti comuni per semplificare e uniformare i metodi di trasporto delle merci tra i vari Stati. Le prime soluzioni sono state trovate nella Convenzione relativa al contratto di trasporto internazionale di merci su strada siglata a Ginevra il 19 maggio 1956 (CMR).\nNel documento conclusivo sono state emanate le direttive che tutti gli operatori del trasporto devono seguire nell'effettuazione del trasporto di merci su strada. Tali regole sono denominate CMR (da \"Convention de Marchandise par Route\", il nome francese della convenzione) e indicano in maniera precisa quali siano gli obblighi che ogni soggetto giuridico (mittente, trasportatore e destinatario) implicato in un contratto di trasporto deve seguire. Propriamente, l'art.1 dell'accordo recita: \u00abLa presente Convenzione si applica a ogni contratto per il trasporto a titolo oneroso di merci su strada per mezzo di veicoli, indipendentemente dal domicilio e dalla cittadinanza delle parti, quando il luogo di ricevimento della merce e il luogo previsto per la consegna indicati nel contratto sono situati in due paesi diversi, di cui almeno uno sia parte della Convenzione.\u00bb Da questo primo accordo, firmato nella Svizzera romanda, redatto nella lingua del luogo seppur con copia in lingua inglese, \u00e8 nata la consuetudine di considerare il francese la lingua ufficiale nel campo dei trasporti internazionali terrestri.\nUn regolamento complementare a quello generico della CMR e che ogni operatore coinvolto deve conoscere \u00e8 quello relativo al trasporto di merci pericolose, armonizzato anch'esso a livello sovranazionale (europeo) dalle regole dell'accordo europeo relativo al trasporto internazionale su strada delle merci pericolose. La prima stesura di questo accordo risale al 30 settembre 1957, firmata anch'essa a Ginevra.\nSoggetti giuridici coinvolti.\nMittente.\nIl \"mittente\" \u00e8 il soggetto proprietario che spedisce la merce. Ha parecchi doveri e parecchie responsabilit\u00e0 nell'effettuazione del trasporto internazionale. I suoi compiti principali sono di:\nTrasportatore.\nIl \"trasportatore\" \u00e8 colui che effettua materialmente il trasferimento delle merci da mittente a destinatario. I suoi obblighi principali sono:\nDestinatario.\nIl \"destinatario\" \u00e8 il ricevente del carico, normalmente l'acquirente, ma anche uno spedizioniere o un magazzino designato. I suoi compiti sono:\nAltri soggetti.\nUn'altra figura professionale molto importante nel campo dei trasporti internazionali terrestri \u00e8 quella dello spedizioniere, azienda che coordina l'attivit\u00e0 dei singoli trasportatori (e molto spesso \u00e8 essa stessa proprietaria di vari mezzi di trasporto) cercando di fornire alle singole aziende un servizio completo, particolarmente valido nel caso di trasporti di piccole partite di merce.\nIl trasporto internazionale delle merci \u00e8 oggi abbastanza semplificato se avviene tra le nazioni appartenenti alla CEE, soprattutto nel caso non sia necessario attraversare alcuno Stato non facentene parte.\nPer i trasporti da e verso nazioni extracomunitarie \u00e8 necessaria invece molta pi\u00f9 attenzione, sia nella preparazione della documentazione, sia nell'effettuazione del trasporto stesso. Oltre al trasporto vero e proprio bisogna provvedere all'espletamento delle pratiche doganali sia nel paese di esportazione che in quello di importazione. A tal fine fondamentale \u00e8 l'assistenza fornita dallo spedizioniere doganale, figura specialistica che, in nome e per conto delle aziende proprietarie delle merci, compila i regolari documenti richiesti dalle autorit\u00e0 doganali.\nAspetti contrattuali.\nIl trasporto internazionale su gomma, oltre che soggetto alle Regole comuni dell'autotrasporto valide anche per il trasporto nazionale, ha alcune differenziazioni:\nResa del trasporto.\nIn sede di compravendita di beni tra soggetti di due Stati diversi riveste particolare importanza la \"resa\" con cui i materiali vengono venduti. I termini con cui la si definisce sono in base alla convenzione Incoterms e definiscono in maniera precisa gli obblighi (e i relativi costi) a carico del Mittente e del Destinatario in materia di trasporto e assicurazione; il ventaglio di possibilit\u00e0 \u00e8 piuttosto esteso e variegato tra i due estremi in cui tutte le spese sono a carico dell'una o dell'altra parte.\nResponsabilit\u00e0 verso le merci trasportate.\nAnche la responsabilit\u00e0 del vettore verso le merci trasportate, salvo nel caso di dolo o colpa grave, sono regolamentate in sede sovranazionale e sono state esaminate precipuamente nell'ultima revisione del concordato CMR del 1978. Vi vengono specificati i limiti, anche economici, di responsabilit\u00e0 del trasportatore in caso di danni o avarie ai materiali trasportati.\nVeicoli utilizzati.\nUna problematica da affrontare in un trasporto internazionale \u00e8 quello del peso caricabile sul singolo automezzo. Oltre naturalmente a non poter superare in ogni caso la portata massima indicata sui documenti di circolazione dell'autoveicolo, bisogna tenere in debito conto che, se per quanto riguarda le misure massime di ingombro dei mezzi pesanti le regole europee sono quasi identiche, sono invece diversi i pesi caricabili; infatti ogni nazione ha definito un suo peso totale a terra massimo, peso comprendente la tara dell'automezzo e il suo carico trasportato, abbreviato in P.T.T. In base a queste leggi avviene che lo stesso automezzo debba caricare quantitativi diversi a seconda delle Nazioni in cui si trovi a viaggiare. Ad esempio, secondo il Codice della strada in Italia il P.T.T. \u00e8 di 44.000 kg mentre in molte altre nazioni europee \u00e8 di 40.000 e scendeva addirittura a 34.000 nel caso della Svizzera; quest'ultima si \u00e8 adeguata ai 40.000 kg solamente dal 1 gennaio 2005. \u00c8 da tenere in dovuta considerazione anche il peso per asse caricabile e la distribuzione omogenea lungo il piano di carico, onde evitare pericoli nell'affrontare percorsi impegnativi e in presenza di cattive condizioni meteorologiche.\nAutomezzi di uso comune.\nGli automezzi pi\u00f9 usati nel campo del trasporto internazionale sono l'autoarticolato, complesso veicolare costituito dall'accoppiata trattore stradale-semirimorchio), e l'autotreno, di solito \"grande volume\". Nel primo caso si tratta di un'appendice dalla lunghezza massima di 13,60 m che pu\u00f2 essere agganciato da trattori stradali diversi ed \u00e8, di conseguenza, particolarmente adatto anche al trasporto combinato vista la possibilit\u00e0 di utilizzare trattori diversi per ogni parte del viaggio. Altrettanto utile la possibilit\u00e0 con un unico trattore stradale di poter spostare vari semirimorchi, per ottimizzare i tempi di lavoro. Il secondo caso \u00e8 invece rappresentato da una motrice-autocarro, fornita dunque di vano di carico, e un rimorchio; questa soluzione permette dei volumi di carico maggiori rispetto alla precedente, a discapito per\u00f2 della flessibilit\u00e0 degli accoppiamenti (con l'unica eccezione del trasporto con container o con cassa mobile dove la flessibilit\u00e0 viene nuovamente garantita a scapito per\u00f2 della volumetria di carico).\nIn caso di trasporti urgenti \u00e8 anche spesso usato l'autocarro normale che, a fronte di un peso (e di un volume) caricabile ridotto, offre una maggiore mobilit\u00e0. Tutti questi tipi di automezzi, per carichi di merce generica, hanno in comune la presenza di una centinatura, cio\u00e8 un telaio in metallo con barre rimovibili in legno o alluminio (le cosiddette \"stecche\") e delle sponde apribili nella parte inferiore, il tutto ricoperto da un telone in materiale plastico pesante. Questa soluzione permette di aprire velocemente il vano di carico su tutti i lati per agevolare la stivatura delle merci e nello stesso tempo garantisce una protezione del materiale trasportato dagli agenti atmosferici.\nAutomezzi per trasporto specifico.\nNel caso la merce da trasportare non sia imballabile \u00e8 necessario utilizzare degli automezzi specifici, di conseguenza vediamo circolare spesso per le strade autocarri cisterna per il trasporto di materiali liquidi (benzina e latte ad esempio), autocarri silos per i materiali in polvere (granaglie e mangimi), bisarche per il trasporto di autovetture, autocarri frigoriferi per gli alimentari a temperatura controllata (carne e pesce).\nTrasporti eccezionali.\nQuando i materiali sono di peso o ingombro molto elevati, pertanto al di fuori della sagoma o di peso superiore al P.T.T. ammesso, \u00e8 necessario ricorrere a dei trasporti specialistici, i \"trasporti eccezionali\". Questo tipo di trasporti necessita di lunga e accurata pianificazione, sia nello studio dei percorsi, sia nello studio degli orari migliori per l'effettuazione; necessita anche dell'intervento di molto personale poich\u00e9 \u00e8 necessaria una scorta qualificata, detta anche scorta tecnica, effettuata da parte del personale munito di un'apposita abilitazione concessa dalla Polizia Stradale. Qualche volta \u00e8 la stessa Polizia Stradale a effettuare la scorta. Lungo le strade si vedono spesso rimorchi forniti di moltissime ruote per poter distribuire il peso della merce trasportata oppure mezzi \"pianalati\" (senza sponde laterali) e a \"collo d'oca\" (il piano di carico non \u00e8 uniforme ma presenta un gradino nella parte posteriore per agevolare il carico di merci alte) per i carichi sporgenti, ad esempio nel caso dei trasporti di barche o di lunghi manufatti in cemento per la costruzione di ponti.\nTIR.\nLa denominazione TIR \u00e8 l'acronimo dal francese di \"Transports Internationaux Routiers\" e nasce da un accordo siglato a livello internazionale a Ginevra il 14 novembre 1975.\nIl termine TIR \u00e8 erroneamente entrato nell'uso comune italiano quale sinonimo dei grandi mezzi di trasporto merci, ossia autocarri, autotreni e autoarticolati.\nIl segnale rettangolare di colore azzurro che si vede applicato sul retro di alcuni automezzi pesanti (e da cui \u00e8 appunto nato il sinonimo camion = TIR) sta soltanto a significare che tale automezzo \u00e8 fornito di un particolare documento, il \"Carnet TIR\". Quest'ultimo viene rilasciato al trasportatore (che ne ha fatto specifica richiesta e che ha fornito delle garanzie economiche per ottenerlo) che si impegna, di fronte a tutte le autorit\u00e0 preposte ai controlli, a effettuare un regolare trasporto di merce tra una nazione A e una nazione B, entrambe nazioni che hanno sottoscritto l'accordo TIR a livello internazionale e che sono ancora soggette a controlli doganali.\nCi\u00f2 non significa che gli automezzi sprovvisti di tale documento siano automaticamente non in regola per effettuare un trasporto; in ambito extra UE autorizzazioni vengono rilasciate ai trasportatori anche in base ad accordi bilaterali tra le varie nazioni (regolamentando una equa divisione dei viaggi tra gli automezzi di entrambi gli Stati). Nell'ambito dell'Unione europea il Carnet TIR non \u00e8 pi\u00f9 necessario data l'assenza di controlli doganali. Di conseguenza non \u00e8 obbligatorio per un autotrasportatore avere la qualifica di TIR ma \u00e8 comunque necessario che il trasporto si adegui alle convenzioni internazionali."}
{"id": "90996", "revid": "1543377", "url": "https://it.wikipedia.org/wiki?curid=90996", "title": "Cavo sottomarino", "text": "In telecomunicazioni ed ingegneria elettrica il cavo sottomarino \u00e8 un cavo appositamente costruito e posato sul fondo del mare, di un lago o un fiume (cavo subacqueo), usato per trasportare informazioni su una tratta o dorsale della rete di trasporto dati oppure energia elettrica nella rete di trasmissione elettrica tra le due sponde. Esistono quindi due categorie di cavi sottomarini: quelli per le telecomunicazioni e quelli per trasporto di energia.\nGeneralit\u00e0.\nIl primo cavo posato era destinato al trasporto del segnale del telegrafo Morse. Successivamente si sono posati cavi per la telefonia ed il traffico di dati digitali (es. Internet). Il miglioramento della tecnologia permette di aumentare sempre pi\u00f9 la quantit\u00e0 di dati o il numero di comunicazioni telefoniche veicolate. Attualmente una fitta rete di cavi sottomarini collega tutti i continenti tranne l'Antartide, che quindi risulta collegato mediante satelliti e/o via radio tramite le onde corte.\nUna mappa interattiva aggiornata dei cavi sottomarini del globo \u00e8 consultabile sul sito della societ\u00e1 di ricerca e consulenza TeleGeography.\nNonostante l'avvento dei satelliti artificiali che possano fungere da ponti radio satellitari tra continenti, i cavi sottomarini sono ancora ampiamente utilizzati per due motivi in particolare. Un satellite geostazionario deve essere posto in orbita ad una altezza dalla superficie terrestre di per cui il percorso di andata e ritorno compiuto dal segnale radio \u00e8 di oltre Questo significherebbe in una comunicazione una latenza molto superiore (andata e ritorno della risposta) tra la fine della comunicazione e l'inizio della risposta dell'interlocutore. Un cavo idealmente posato tra Roma e New York avrebbe invece una lunghezza di . Pi\u00f9 che la latenza, per\u00f2, anche la portata \u00e8 una variabile importante: un cavo sottomarino pu\u00f2 garantire un flusso dati nell'ordine di terabit/s al contrario dei satelliti che si attestano attualmente non oltre 1000 megabit/s.\nStoria.\nCavi per telecomunicazioni.\nIl primo esperimento ufficiale di posa di un cavo sotto l'acqua fu effettuato nel 1845 nella baia di Portsmouth dalla ditta S.W. Silver &amp; Company. La societ\u00e0 non fu per\u00f2 in grado di passare ad una fase commerciale per carenze finanziarie.\nIl primo cavo sottomarino destinato alla telegrafia fu posato sotto La Manica tra l'Inghilterra (Dover) e la Francia (Calais) nell'agosto del 1850, dalla societ\u00e0 telegrafica anglo-francese\" Submarine Telegraph Co.\" Il cavo rimase operativo pochi giorni, dopo i quali venne interrotto forse dall'ancora di un pescatore.\nCi si rese ben presto conto della necessit\u00e0 di irrobustire e corazzare il cavo per difenderlo dai pericoli causati dalla navigazione e dagli animali marini.\nNel 1852 fu stabilita la prima linea diretta Parigi-Londra. A seguire, nello stesso anno la linea Inghilterra Irlanda e, nel 1853, la linea Inghilterra Olanda.\nIn Italia si iniziarono a posare i primi cavi sottomarini dal 1854 tra Sardegna, Corsica, La Spezia e Algeria, e nel canale di Sicilia.\nI primi cavi impiegavano come isolante una resina, la guttaperca, ricavata dalla pianta tropicale gutta percha. Poich\u00e9 questa variet\u00e0 \u00e8 spontanea dei territori all'epoca colonie europee, si crearono monopoli commerciali che ne controllavano la produzione.\nIl primo tentativo di posare un cavo attraverso l'Oceano Atlantico fu fatto nel 1858, dopo avere raccolto i fondi necessari mediante emissione di obbligazioni pubbliche. La posa inizi\u00f2 dai due estremi, l'Irlanda e Terranova, per mezzo di due navi. Su ciascuna imbarcazione era caricato met\u00e0 del cavo totale, pi\u00f9 una riserva.\nI lavori procedettero per settimane tra mille difficolt\u00e0, il cavo si ruppe pi\u00f9 di una volta e fu ripescato con enorme pazienza. Si insinu\u00f2 perfino il dubbio della presenza di un sabotatore a bordo.\nBisogna considerare che la lunghezza del cavo \u00e8 maggiore della distanza tra le coste, poich\u00e9 \u00e8 necessario scendere in profondit\u00e0 e risalire, ma anche superare valli e rilievi subacquei. Le correnti oceaniche possono anche spostare il cavo durante la discesa, allungando ulteriormente il percorso. La posa del cavo \u00e8 comunque preceduta da una campagna di rilevamento mediante scandaglio della morfologia del fondale.\nQuesto primo cavo, accolto con grande risalto dalla stampa mondiale, funzion\u00f2 per\u00f2 solamente un mese, dopodich\u00e9 le notizie tornarono ad impiegare settimane per attraversare l'oceano tra Europa ed America.\nUn nuovo tentativo si ebbe nel 1865, per opera della \"Atlantic Telegraph Co.\" Gli investitori, nonostante l'insuccesso di pochi anni prima diedero fiducia all'impresa, acquistando nuove obbligazioni. In questa impresa fu impiegata un'unica nave, l'ex transatlantico Great Eastern, riadattato come nave posacavo e caricato con quasi di cavo. L'opera fall\u00ec in seguito alla rottura del cavo dopo \nL'opera fu finalmente conclusa nel 1866 dalla \"Anglo-American Telegraph Co.\" utilizzando la stessa nave posacavi. Nella stessa impresa fu ripescato e completato il cavo del 1865.\nSi iniziarono a sviluppare cavi adatti per la telefonia a partire dal 1920, ma la tecnologia necessaria non fu completamente sviluppata prima degli anni quaranta.\nIl primo cavo telefonico transatlantico tra la Scozia e Terranova (TAT-1) fu inaugurato il 25 settembre 1956 ed aveva una capacit\u00e0 di 36 canali voce.\nCavi per trasporto di energia.\nNel 2002 \u00e8 stata inaugurata una linea sottomarina ad alta tensione in corrente continua (HVDC) tra Galatina (Lecce) e Aetos(Grecia) (Elettrodotto Italia-Grecia).\nNegli anni successivi altri due cavi vengono posati in Italia, tra Sardegna e Lazio e tra Sicilia e Calabria, da Terna, azienda a cui dal 2005 sono delegate le attivit\u00e0 di trasmissione dell'energia elettrica. Si tratta della linea elettrica da 1.000 MW pi\u00f9 lunga al mondo (SAPEI) inaugurata nel 2011, e della linea elettrica a corrente alternata pi\u00f9 lunga al mondo (Sorgente-Rizziconi), inaugurata nel 2016.\nProblematiche comuni.\nI problemi principali relativi ai cavi sottomarini oltre che di natura elettrica (attenuazione e distorsione del segnale) sono di natura meccanica. I cavi devono infatti essere protetti dalle ancore delle imbarcazioni, dalle reti dei pescatori, ma anche dagli animali marini che possono mordere o perforare il materiale isolante. Per questo motivo la parte terminale delle linee vicino alle coste ha una corazzatura maggiore, costituita in genere da uno o pi\u00f9 strati di robusta rete di acciaio. La porzione destinata a giacere sul fondale ha sezione minore, ma comunque un certo grado di armatura in acciaio.\nUn altro problema di cui tenere conto in fase di progettazione dei cavi di grande profondit\u00e0, \u00e8 rappresentato dalla pressione dell'acqua, che aumenta di circa (100 atmosfere) ogni chilometro. Il materiale isolante viene infatti compresso da queste enormi pressioni, causando la diminuzione della sezione del cavo e l'alterazione dell'impedenza\ndella linea.\n dell\"'Institute of Electrical and Electronics Engineers\" (IEEE), \u00e8 necessario studiare alternative al network di cavi sottomarini su cui viaggiano i dati che nutrono la societ\u00e0 contemporanea, tra cui le transazioni finanziarie e la comunicazione via Internet.\nLa sicurezza di questa rete \u00e8 a rischio - - e se qualcosa andasse storto si rischia l'apocalisse economica.\nIl motivo \u00e8 semplice: in quei \"tubi\" passano tante informazioni importanti. L'altra faccia della medaglia della loro enorme capacit\u00e0, \u00e8 quindi il fatto che costituiscono una strozzatura a rischio: a dicembre del 2008 la rottura di un cavo nel Mediterraneo blocc\u00f2 ad esempio le comunicazioni tra Europa, Medio Oriente e Sud est asiatico per oltre 24 ore.\n\u00c8 necessario quindi creare \"dorsali di backup globali\" (in pratica una \"ridondanza\" trasmissiva attraverso una rete alternativa di trasmissione dati).\n\"I satelliti non sono in grado di gestire lo stesso volume di traffico - si legge - la loro capacit\u00e0 non \u00e8 neanche paragonabile\".\nE il punto su cui riflettere \u00e8 che il bisogno sempre maggiore di banda \u00e8 soddisfatto quasi esclusivamente da cavi sottomarini.\nCresce la dipendenza dalla comunicazione e pi\u00f9 tecnologia significa quindi anche pi\u00f9 esposizione al rischio di guasti/malfunzionamenti.\nPotrebbero anche verificarsi sabotaggi umani legati a terrorismo e pirateria, ma anche eventi naturali (es. disastri naturali) o fortuiti.\nI punti di maggiore densit\u00e0 sono: lo Stretto di Luzon a sud di Taiwan, lo Stretto di Malacca e il Mar Rosso.\nNel gennaio 2008, una rottura dei cavi sottomarini ha bloccato i collegamenti tra Europa e Stati Uniti, da una parte, Egitto, India e Paesi del Golfo Persico dall'altra. Risalendo nel tempo, a dicembre 2006 un terremoto al largo delle coste meridionali di Taiwan ha rallentato il traffico telefonico e Internet in buona parte dell'Asia orientale.\nLe ricadute di un evento simile sarebbero anche e soprattutto economiche e di tipo traumatico.\nSteve Malphrus della federal Reserve Usa ha scritto: \"Quando i network di comunicazione cadono, non \u00e8 che i servizi finanziari rallentino fino ad arrestarsi. Crollano\".\nCos\u00ec, varie lobby e think tank sono gi\u00e0 all'opera per promuovere quella che si potrebbe definire una mega opera pubblica su scala planetaria. Ci sono interessi strategici (chi controller\u00e0 la rete?) e fortissimi interessi economici in ballo: quanto coster\u00e0 una \"dorsale di backup globale\"?\nTipologie di cavi.\nCavi per telecomunicazioni.\nI cavi per le telecomunicazioni sono destinati a trasportare segnali elettrici o ottici di tipo analogico oppure, ormai quasi esclusivamente, digitali. Ci\u00f2 che \u00e8 importante in questo caso \u00e8 la fedelt\u00e0 del segnale trasferito e la banda passante, ovvero la quantit\u00e0 di informazione trasportabile. Maggiore \u00e8 questo parametro, migliore \u00e8 la resa economica dell'impianto.\nI primi cavi contenevano un unico filo conduttore circondato da isolante, e l'acqua agiva da schermo e massa. I cavi in rame attuali sono di tipo coassiale, con uno o pi\u00f9 conduttori circondati da una calza metallica che agisce da schermo. L'attenuazione del segnale causata dalla resistenza elettrica del materiale richiede che periodicamente lungo il cavo (ogni diversi chilometri) siano presenti degli amplificatori.\nGrazie alla microelettronica dagli anni cinquanta questi dispositivi vengono inclusi in un ingrossamento del cavo e possono operare immersi a grande profondit\u00e0.\nUna rivoluzione tecnologica si ebbe negli anni ottanta con l'introduzione della fibra ottica, divenuta ormai la tecnologia di elezione per i cavi sottomarini per telecomunicazioni. Rispetto al rame le fibre ottiche sono infatti immuni ai disturbi elettromagnetici, attenuano in misura molto inferiore il segnale (permettendo una maggiore distanza tra gli amplificatori ottici) ed hanno una capacit\u00e0 di trasporto enormemente superiore; per ovviare le attenuazioni ottiche, alcuni tratti delle fibre ottiche vengono drogate con atomi di Erbio, utilizzato come amplificatore luminoso. Inoltre, \u00e8 necessario collocare dei ripetitori (dal peso di 500\u00a0kg l'uno) ogni 50\u201360\u00a0km, poich\u00e9 il segnale tende a decadere.\nCavi per trasporto di energia.\nIl trasporto di elettricit\u00e0 sotto il mare deve tenere conto delle perdite di energia attraverso l'isolante e per effetto Joule.\nIn generale si preferisce trasferire l'energia sotto forma di corrente continua ad alta tensione (HVDC), poich\u00e9 rispetto alla corrente alternata richiede un minore strato isolante a parit\u00e0 di tensione efficace e non presenta perdite causate dalla capacit\u00e0 o dalla corrente reattiva. Per essere interfacciata con la rete elettrica di distribuzione a corrente alternata, alle due estremit\u00e0 della linea sono presenti due inverter elettronici (un tempo erano usati convertitori rotanti).\nLa linea \u00e8 spesso reversibile, in grado cio\u00e8 di condurre l'elettricit\u00e0 in un senso o nell'altro a seconda delle necessit\u00e0 delle reti interconnesse.\nNei sistemi di trasmissione HVDC sottomarini normalmente uno dei due poli viene posto a terra in questo modo si pu\u00f2 operare nelle seguenti due configurazioni:\nL'impianto pu\u00f2 essere anche realizzato inizialmente con un sistema monopolare per poi essere trasformato successivamente in un sistema bipolare con l'aggiunta di un secondo conduttore.\nIl trasporto in corrente alternata richiede la presenza dopo un certo tratto di un grosso solenoide di carico, che non pu\u00f2 essere collocato in fondo al mare; questo limita la distanza che pu\u00f2 essere coperta"}
{"id": "90998", "revid": "33689", "url": "https://it.wikipedia.org/wiki?curid=90998", "title": "Kigurumi", "text": "Kigurumi \u00e8 un termine giapponese per indicare il cosiddetto \"gioco delle bambole viventi\"; si tratta di costumi composti da una calzamaglia completa e da una maschera di gomma o resina con le fattezze di un personaggio dei manga.\nSpesso il \"kigurumi\" viene confuso con il pi\u00f9 noto e diffuso cosplay, ma differisce da esso per il fatto che il costume \u00e8 completo e comprende anche una calzamaglia completa e una maschera fatta in resina, a volte, ma molto raramente, in gomma o in lattice (non \u00e8 una maschera come quelle che si comprano per Carnevale o Halloween, ma \u00e8 realizzata in casa o in studio in una maniera molto particolare), e solo talvolta pu\u00f2 succedere di trovarne in vendita, ma solitamente, per i motivi sopra descritti, esse hanno un prezzo che pu\u00f2 superare i 1000 $.\nPer quanto riguarda quelli in Giappone, sono presenti quasi in tutte le fiere del fumetto."}
{"id": "90999", "revid": "9", "url": "https://it.wikipedia.org/wiki?curid=90999", "title": "Digital signal processing", "text": ""}
{"id": "91000", "revid": "1410376", "url": "https://it.wikipedia.org/wiki?curid=91000", "title": "Aventino Frau", "text": "Prima attivit\u00e0 politica.\nInizia l'attivit\u00e0 politica, giovanissimo, nelle file della Democrazia Cristiana (DC) e nel 1960 a soli 21 anni, appena maggiorenne, \u00e8 eletto sindaco di Puegnago del Garda. Nel 1964 diventa sindaco di Gardone Riviera, dove sar\u00e0 rieletto per altre tre legislature e, pi\u00f9 tardi, come presidente della Comunit\u00e0 della regione del Garda e, successivamente, dell'USSL del Garda bresciano.\nDopo essere stato, a vent'anni, membro della Direzione nazionale del Movimento giovanile, sempre nel 1964, diventa consigliere nazionale della DC. Nel 1967 \u00e8 capo della Segreteria politica nazionale con l'onorevole Mariano Rumor.\nNel 1971 \u00e8 segretario provinciale della DC bresciana.\nNel 1972, VI legislatura, viene eletto deputato con 50.000 preferenze personali. Fa parte della Commissione Finanze e Tesoro e della Commissione Difesa, nonch\u00e9 della Bicamerale per la Riforma Tributaria. \u00c8 relatore di diversi disegni di legge, fra i quali il DDL sul bilancio del tesoro nel 1973, e di numerosi provvedimenti in materia economica.\nNel 1984 abbandona l'impegno politico dedicandosi esclusivamente alla professione di avvocato internazionalista.\nRisultato nella Lista degli appartenenti alla P2, ha agito giudizialmente contro tale inserimento.\nImpegno politico nel Veronese.\nRiprender\u00e0 l'attivit\u00e0 politica solo nel 1994, con il movimento di Forza Italia. Ne diventa coordinatore provinciale per Verona e vice coordinatore regionale per il Veneto. Nel 1995 \u00e8 candidato del Polo per la Presidenza della Provincia di Verona, vinta dalla Lega col sostegno delle sinistre, e sar\u00e0 presidente del gruppo di opposizione.\nNel 1996, XIII legislatura, viene eletto deputato al Parlamento per il Collegio di Legnago con la pi\u00f9 alta percentuale di voti nel Veneto tra gli eletti del Polo delle Libert\u00e0. In questo mandato diviene membro del Direttivo del gruppo parlamentare di Forza Italia, Capogruppo della Commissione Affari Costituzionali e della Presidenza del Consiglio e membro della Commissione Esteri della Camera dei Deputati.\nNel 2001, XIV legislatura, \u00e8 eletto senatore della Repubblica dalla citt\u00e0 di Verona, divenendo vicepresidente vicario della Commissione Affari Esteri, membro della Giunta delle Elezioni e delle Immunit\u00e0, della Commissione Industria Commercio e Turismo, della Giunta per i procedimenti di accusa, del Comitato per gli italiani all'estero, della Commissione bicamerale d'inchiesta sull'occultamento dei crimini nazifascisti e della Commissione d'inchiesta sull'uranio impoverito.\nNel 2002, alle elezioni amministrative della citt\u00e0 di Verona, si presenta come candidato sindaco con la lista \u201cDifendi Verona\u201d, in polemica con le scelte del suo partito, da lui considerate errate e risultate perdenti. Gli elettori confermano le sue previsioni. Viene eletto presidente del Consiglio comunale di Verona.\nA seguito di ci\u00f2, pur rimanendo nell'area politica di centro-destra, entra a far parte del gruppo Per le Autonomie al Senato e collabora con l'onorevole Mario Segni e il presidente Carlo Scognamiglio alle iniziative liberaldemocratiche. \u00c8 stato direttore politico del quotidiano \"Il Patto\". In vista delle elezioni politiche del 2006, annuncia di non ricandidarsi ponendo fine alla propria esperienza parlamentare.\nLa Comunit\u00e0 del Garda, l'Iceps e altri enti.\nSempre nel 2006, \u00e8 chiamato alla Presidenza della Comunit\u00e0 del Garda, l'ente territoriale interregionale dei comuni della regione del Garda, composta da sessanta comuni in tre regioni e quattro province.\nNel corso della sua intensa carriera politico-amministrativa, \u00e8 stato fondatore e primo presidente della nuova Comunit\u00e0 del Garda - dove ha promosso e realizzato il grande \"Piano di salvaguardia delle acque del lago di Garda\" - e del \"Consorzio Garda Uno\" per la gestione e la tutela delle acque del Garda; Vice Presidente della Fondazione del Vittoriale degli italiani; e fondatore e presidente dell'Anit, Associazione Nazionale dei Comuni Turistici. Ha creato, inoltre, il primo centro Congressi del Garda, dirigendolo per vari anni quale presidente.\nCofondatore, con gli on. li Pedini e Zagari, segretario generale e poi presidente dell'Iceps - Istituto per la cooperazione economica e i problemi dello sviluppo (ente internazionalistico e organo consultivo dell'ONU) - ha diretto numerose missioni economiche e politiche in varie parti del mondo.\nL'insegnamento universitario.\nHa mantenuto l'impegno universitario a Roma ed \u00e8 stato relatore e docente in vari master e corsi, legati al Diritto internazionale e allo sviluppo. \u00c8 autore del testo universitario \"Il Diritto della Cooperazione Internazionale allo Sviluppo\", edito da Cedam.\nL'avvocatura.\nCome avvocato, ha esercitato l'attivit\u00e0 con particolare specializzazione in diritto internazionale, contrattualistica e diritto societario con numerosi collegamenti internazionali e relazioni professionali in diversi paesi esteri, dall'Africa ai paesi dell'Est. Ha partecipato a numerosi congressi e convegni internazionali, come coordinatore e come relatore.\nIl giornalismo.\nCome giornalista pubblicista intenso \u00e8 stato il suo impegno che lo ha portato a collaborare con quotidiani e riviste. \u00c8 stato direttore del bimestrale \"Nuovi Quaderni Veneti\", rivista di politica, economia e cultura, ed editorialista per altre testate; fa parte del Comitato scientifico di \"Nike\", rivista di scienze politiche; ha fondato e dirige \"I quaderni del Garda\", trimestrale di cultura, ambiente, economia del territorio della regione gardesana.\nI libri.\nCome scrittore, ha pubblicato:"}
{"id": "91002", "revid": "122892855", "url": "https://it.wikipedia.org/wiki?curid=91002", "title": "Multidigrafo euleriano", "text": "In teoria dei grafi si dice multidigrafo euleriano un multidigrafo\nconnesso, privo di cappi e dotato di un cammino euleriano, cio\u00e8 di un\ncammino che tocca tutti i suoi archi una e una sola volta.\nProblema dell'individuazione di cammini euleriani.\nSi pone il problema di stabilire se un multidigrafo possiede un cammino\neuleriano o meno. Questo problema pu\u00f2 risolversi abbastanza agevolmente attraverso un algoritmo\nche costituisce una variante dell'algoritmo individuato da Eulero per individuare\ncammini euleriani sui multigrafi (v. Multigrafo euleriano e Problema dei ponti di K\u00f6nigsberg).\nRicordiamo preliminarmente che per un qualsiasi multidigrafo la somma dei gradi uscenti\ndei suoi nodi coincide con la somma dei loro gradi entranti.\nInfatti ogni arco contribuisce con l'aggiunta di una unit\u00e0 a ciascuna di queste somme.\nConviene inoltre distinguere tre tipi di multidigrafi connessi:\nMultidigrafi di tipo 0.\nProposizione 1 \u00a0 Un multidigrafo che possiede un circuito euleriano ha\ntutti i nodi con grado entrante e grado uscente uguali.\nDimostrazione \u00a0 Consideriamo un multidigrafo M ed un suo circuito euleriano\nche consideriamo inizi e termini nel nodo q. I gradi entranti e uscenti dei nodi di M\nsi possono ottenere sommando i contributi dei nodi che si incontrano percorrendo\nil circuito a partire da q, nodi che si possono incontrare pi\u00f9 volte.\nIl contributo di ogni nodo aumenta di uno sia il suo grado uscente che il suo grado entrante.\nQED\nProposizione 2 \u00a0 Un multidigrafo che\nha tutti i nodi con grado entrante e grado uscente uguali possiede un circuito euleriano.\nLa dimostrazione di questo fatto \u00e8 costruttiva e viene fornita dal\nseguente algoritmo.\nAlgoritmo Dato un multigrafo M i cui nodi presentano grado entrante e grado\nuscente uguali, costruire un suo circuito euleriano.\nProcedimento\nIn una prima fase si sceglie un nodo di partenza s qualsiasi e da questo si costruisce\nun circuito iniettivo sugli archi tenendo conto di tutti gli archi utilizzati.\nDal nodo di partenza s si sceglie ad arbitrio un arco uscente.\nGiunti in un nodo, se questo coincide con s la prima fase \u00e8 conclusa; in caso contrario\nvi \u00e8 sicuramente almeno un arco uscente non ancora utilizzato per l'uguaglianza dei suoi gradi\ne per il fatto che si sono utilizzati k dei suoi archi uscenti e k+1 degli entranti:\nquindi si pu\u00f2 estendere il cammino iniettivo sugli archi.\nSi possono poi avere fasi successive nelle quali il circuito individuato C viene esteso.\nQueste fasi di estensione si concludono quando i nodi del circuito C non hanno pi\u00f9 archi\nentranti o uscenti inutilizzati. Se un nodo p presenta un arco uscente si inizia\ncon questo ad individuare un nuovo circuito C' costituito dagli archi rimanenti. Si procede\ncome nella prima fase giungendo in qualche passo ad un nodo toccato da C: se questo \u00e8 il\nnodo di ripartenza p C' \u00e8 concluso, in caso contrario il cammino iniettivo pu\u00f2 proseguire\ncon un arco uscente che deve essere ancora disponibile. Quando accanto a C \u00e8 stato individuato\nil circuito C' con almeno un nodo in comune con C, si ottiene un circuito iniettivo pi\u00f9\nesteso percorrendo a partire dal nodo in comune prima un circuito poi l'altro.\nQuesti processi di estensione possono procedere fino alla individuazione di un intero circuito\neuleriano. QED\nMultidigrafi di tipo 1.\nProposizione 3 \u00a0 Un multidigrafo di tipo 1 possiede un cammino euleriano.\nDimostrazione costruttiva \u00a0 Consideriamo un multidigrafo con un nodo sorgente s\ne un nodo inghiottitoio i. Si osserva che aggiungendogli un arco da i ad s lo si trasforma\nin un multidigrafo di tipo 0. Su di esso quindi si riesce ad individuare un circuito euleriano\nche comprende l'arco (i,s). Si individua quindi un cammino euleriano sul multidigrafo dato\nil quale, come prevedibile con considerazione sui gradi, inizia nel nodo sorgente e\nfinisce nel nodo inghiottitoio. QED\nProposizione 4 \u00a0 Un multidigrafo che possiede un cammino euleriano \u00e8 di tipo 1.\nDimostrazione \u00a0 Se si calcolano le sequenze dei semigradi entrante e uscente\nrelative ai nodi disposti in un qualche ordine procedendo sugli archi del cammino\nsi ottengono gradi entranti e uscenti uguali ad eccezione del nodo iniziale con grado uscente\nmaggiore di 1 del grado entrante e del nodo finale con grado uscente inferiore di 1\ndel grado entrante. QED\nMultidigrafi di tipo 2.\nPer semplice esclusione, si trova che un multidigrafo connesso non possiede cammini euleriani\nse e solo se \u00e8 di tipo 2.\nOsservazioni.\nLe propriet\u00e0 che si sono dimostrate caratteristiche rispettivamente dei multidigrafi\ncon circuiti euleriani, con cammini euleriani non chiusi e privi di cammini euleriani\nsono facilmente ottenibili per ogni definizione dei multidigrafi che risulti\npraticabile. Anche i procedimenti costruttivi dei circuiti e dei cammini euleriani\nsono implementabili in modo efficiente, sostanzialmente con tempi di elaborazione\nproporzionali al numero degli archi dei multidigrafi.\nIl problema della individuazione di circuiti o di cammini euleriani di un multigrafo\nriguarda configurazioni globali che risulta \"facile\" individuare: infatti per questo\nsi sono rivelati sufficienti calcoli e scelte riguardanti i singoli nodi e gli archi\nche li riguardano, cio\u00e8 elaborazioni puntuali.\n\u00c8 utile osservare anche che i problemi riguardanti i cammini hamiltoniani, cio\u00e8 \nconfigurazioni globali relative a grafi o digrafi (e non multigrafi e multidigrafi) a prima vista simili ai cammini euleriani, in effetti \nsono molto pi\u00f9 impegnativi dal punto di vista delle elaborazioni e molto meno definiti\ndal punto di vista delle caratterizzazioni generali."}
