{"id": "93848", "revid": "767487", "url": "https://it.wikipedia.org/wiki?curid=93848", "title": "L'isola del peccato (film 1929)", "text": "L'isola del peccato (\"The Manxman\") \u00e8 un film muto del 1929 diretto da Alfred Hitchcock. Il film, basato su un romanzo sentimentale del 1894 di Hall Caine, \u00e8 stato l'ultimo film muto diretto da Hitchcock prima della sua transizione al cinema sonoro con \"Ricatto\".\nTrama.\nPete e Kate si amano ma il pap\u00e0 di lei, l'oste Cesare, non vuol saperne perch\u00e9 lui non \u00e8 quel che si dice un buon partito, al contrario dell'amico d'infanzia di Pete, Phil, con una brillante carriera \"dinastica\" di giudice ad attenderlo.\nPete non si d\u00e0 per vinto e decide di imbarcarsi allo scopo di procacciarsi i mezzi economici per potersi sposare con l'amata. Strappa a Kate la promessa di aspettarlo e chiede a Phil di badare a lei... Come affidare \"la pecora al lupo\". Dapprima dato per morto, torna ricco e sposa Kate che presto gli d\u00e0 una bambina... ma di Phil.\nKate non ce la fa pi\u00f9 a mentire e rifiutata da Phil, che pensa pi\u00f9 alla carriera, tenta il suicidio. Salvata da un agente di polizia Kate \u00e8 condotta dinanzi alla corte presieduta da Philip. Dopo il risoluto rifiuto della donna di accettare la via d'uscita offertale dal giudice, cio\u00e8 il ritorno al tetto coniugale, \u00e8 Cesare, tra lo stupore del pubblico, a rivelare la verit\u00e0. Philip sar\u00e0 costretto ad assumersi le proprie responsabilit\u00e0 lasciando la carica e l'isola, nel disprezzo generale. Pete torner\u00e0 al lavoro di pescatore.\nProduzione.\nQuarto film per la casa cinematografica British International Pictures; distribuzione Wardour.\nSoggetto.\nAdattamento di un romanzo di Hall Caine.\nCast.\nIl muscoloso Carl Brisson ritorna protagonista di un triangolo amoroso dopo \"Vinci per me!\" (\"The Ring\", 1927). Accanto a lui la stupenda Anny Ondra, all'epoca ventisettenne, scritturata dal regista anche per il successivo film \"Ricatto\" (\"Blackmail\", 1929), che comunque \u00e8 dello stesso anno; nella parte dell'amico-rivale Malcolm Keen, gi\u00e0 interprete del protagonista de \"L'aquila della montagna\" e del poliziotto-fidanzato de \"Il pensionante\".\nRiprese.\nFu girato nell'autunno del 1928 in esterno in Cornovaglia e in studio a Elstree. Contemporaneamente usc\u00ec il primo film sonoro \"Il cantante di jazz\" presentato a Londra il 27 settembre 1928. Hitchcock era irritato per l'impossibilit\u00e0 di realizzare il film con il sonoro che aveva intenzione di sperimentare.\nLuoghi.\nL'isola teatro del Tourist Trophy, location di moltissimi film, l'Isola di Man, sarebbe dovuta essere, secondo il popolare romanzo di Hall Caine, l'ambientazione di questo film del 1929, l'ultimo film muto di Hitchcock.. In realt\u00e0 le riprese degli esterni furono effettuate nell'autunno del 1928 in una localit\u00e0 della Cornovaglia, Polperro, e dintorni, pi\u00f9 facilmente accessibile per il regista che non si voleva allontanare troppo da Londra.\nNotizie biografiche.\nQualche mese prima, il 7 luglio, Hitchcock era divenuto padre di Pat. Sopraffatto dall'emozione, se n'era fuggito per le strade di Londra nel bel mezzo del travaglio della moglie. Un'eco di questi fatti \u00e8 stata colta nella particolare attenzione dedicata dal regista alla rappresentazione dell'ansiosa attesa di Pete e delle successive amorevoli cure da lui dedicate alla neonata.\nDistribuzione.\nDistribuito dalla Wardour Films, usc\u00ec nelle sale cinematografiche britanniche il 21 gennaio 1929 con il titolo originale \"The Manxman\". Negli Stati Uniti, il film fu distribuito dalla Sono Art-World Wide Pictures il 16 dicembre 1929.\nPrima.\nLa prima a Londra si ebbe nel gennaio del 1929.\nAccoglienza.\nDonald Spoto informa che quando il film fu distribuito \"al pubblico piacque moltissimo\" e il \"Bioscope\" del 23 gennaio 1929 ne lod\u00f2 \u00abla grande efficacia e l'intreccio avvincente\u00bb.\nCritica.\nHitchcock dichiara a Truffaut \"il film era molto mediocre, privo di umorismo\". Una parte della stampa dell'epoca non lo comprese perch\u00e9 si aspettava da Hitchcock un tono brillante. Il giudizio \u00e8 ritenuto ingeneroso da molti altri critici.\nTemi e tecnica cinematografica.\nRohmer e Chabrol ritengono che sia un film che va dritto al bersaglio. Hitchcock si \u00e8 sforzato di estrarre dal \"melodramma\" il nucleo morale che lo affascina. \"Perde l'anima l'uomo che vuol scendere a patti con se stesso\" \u00e8 la citazione dopo i titoli di testa che annuncia il significato morale dell'opera.\nLa regia \u00e8 imperniata sui volti, sugli sguardi. Ad esempio quando Pete attende, prima di partire, di sapere da Kate se lo aspetter\u00e0 e lei cambia idea parecchie volte \"la luce intermittente del faro illumina l'indecisione dipinta sul suo volto.\"\nHitchcock rivela \"un pessimismo che non salva nulla, n\u00e9 sul piano degli affetti privati... n\u00e9 su quello delle pubbliche istituzioni\"\n\"Se gli ambienti si riducono al solo spazio di un'isola, la forza delle passioni e degli scontri si dilata enormemente proprio a causa della limitatezza spaziale. Il dolore, la vergogna, l'amore, la vilt\u00e0, la fiducia si scontrano con violenza nei luoghi solitari dell'isola di Man\".\n\"Innanzitutto ha riguardo al sesso una franchezza sorprendente\" La protagonista, interpretata con le straordinarie qualit\u00e0 dall'attrice Anny Ondra, all'inizio \u00e8 un personaggio \"gaio e seducente\", come subentra la passione si trasforma in una donna \"viva, sensuale, del tutto attendibile come oggetto del conflitto passionale fra i due amici di infanzia\" e quando il fidanzato ritorna \"\u00e8 come un uccello in gabbia che cerca disperatamente la fuga, palpitante, istintiva, una creatura dei sensi piuttosto che un prodotto della societ\u00e0\"."}
{"id": "93850", "revid": "1745361", "url": "https://it.wikipedia.org/wiki?curid=93850", "title": "Mechisteo", "text": "Mechisteo ( \"M\u0113kist\u00e8us\"), o Mecisteo, \u00e8 un personaggio della mitologia greca, figlio di Talao e di Lisimache.\nMitologia.\nPrincipe di Argo e padre di Eurialo, prese parte ai giochi funebri in onore di Edipo e vinse tutte le gare di pugilato.\nSecondo Pseudo-Apollodoro, partecip\u00f2 alla spedizione dei Sette contro Tebe insieme al fratello Adrasto. Invece Eschilo, nella tragedia \"I sette contro Tebe\", mette al suo posto Eteoclo.\nAnche Erodoto lo inserisce nella guerra dei Sette contro Tebe, ma non \u00e8 chiaro se lo considerasse uno dei capi o un semplice partecipante."}
{"id": "93851", "revid": "122943990", "url": "https://it.wikipedia.org/wiki?curid=93851", "title": "Mecisteo", "text": ""}
{"id": "93852", "revid": "123612141", "url": "https://it.wikipedia.org/wiki?curid=93852", "title": "Ducunt volentem fata, nolentem trahunt", "text": "Ducunt volentem fata, nolentem trahunt (lett. \"Il fato conduce colui che vuole lasciarsi guidare, trascina colui che non vuole\") \u00e8 una frase latina tratta dalle \"Epistole a Lucilio\" (107, 11, 5) di Seneca, il quale cita un verso del filosofo stoico Cleante.\nDopo aver esortato il suo amico Lucilio all'accettazione di tutto ci\u00f2 che proviene dalla divinit\u00e0, nella consapevolezza che \u00e8 la divinit\u00e0 a dirigere e a governare il mondo (secondo i precetti etici dello stoicismo), Seneca, stando a quanto egli stesso afferma, traduce dei versi del filosofo stoico Cleante, che esemplificano tale morale di conformit\u00e0 alla ragione divina. \nIl quinto e ultimo di tali versi (\"Ducunt... trahunt\", appunto), dal momento che manca di una corrispondente attestazione in greco, divide la critica, incerta se attribuirlo a Cleante o a Seneca stesso.\nAl giorno d'oggi, tale frase viene utilizzata con tono ironico o sarcastico per evidenziare l'inutilit\u00e0 di un'opposizione ad una decisione presa dall'alto.\nCon tale frase, nella forma \"Ducunt fata volentem, nolentem trahunt\", si conclude \"Il tramonto dell'Occidente\" del filosofo Oswald Spengler."}
{"id": "93855", "revid": "438678", "url": "https://it.wikipedia.org/wiki?curid=93855", "title": "Ricatto (film 1929)", "text": "Ricatto \"(Blackmail)\" \u00e8 un film del 1929 diretto da Alfred Hitchcock.\n\u00c8 il primo film sonoro inglese. Inizialmente venne girato come un film muto, in cui solo l'ultima bobina doveva essere sonorizzata, ma il regista si oppose, e si decise quindi di rigirare alcune scene registrando anche il suono e i dialoghi.\nTrama.\nPrimo piano di una ruota che gira.\nUna camionetta della polizia percorre le strade di Londra: i poliziotti stanno per effettuare un arresto. Irrompono in una stanza d'albergo, sul letto \u00e8 disteso un uomo, gli tolgono una pistola, gli mettono le manette, lo portano al commissariato. Lo interrogano, gli prendono le impronte digitali, gli fanno le foto segnaletiche, lo rinchiudono in una cella. \u00c8 una giornata di lavoro come tante. Alla fine si ritrovano a lavarsi le mani al lavandino prima di smontare.\nUno dei poliziotti, Frank Webber, ha un appuntamento con la sua fidanzata, Alice White. Arriva con un ritardo di mezz'ora e lei \u00e8 contrariata.\nSi recano al ristorante ma la ragazza fa di tutto per irritare il fidanzato. Alice, non vista da Frank che nel frattempo \u00e8 andato a recuperare un suo guanto ad un altro tavolo, estrae dalla borsetta un bigliettino sul quale si legge una richiesta di appuntamento per un'ora ormai gi\u00e0 passata. Intristita cede alle pressioni del fidanzato che la vuole portare al cinema. Entra un ragazzo nella sala e Alice si illumina. Si tratta dell'autore del biglietto. Cambia idea sul film e discute ancora con Frank. Litigano e lui, seccato, esce dal locale. Si ferma per\u00f2 davanti all'ingresso per aspettare Alice, ma la vede uscire dal ristorante in compagnia del giovanotto. \u00c8 un pittore e lei accetta di seguirlo nel suo studio.\nMentre i due si introducono nella casa uno sconosciuto li osserva dalla strada. Il pittore, prima di salire le scale, esamina la posta, \u00e8 preoccupato per un biglietto ricevuto, interroga la portinaia su chi l'abbia recapitato. Saliti all'ultimo piano, dove si trova la stanza del pittore, Alice ammira i quadri, in particolare la colpisce il ritratto di un pagliaccio dal ghigno maligno. Trova un costume da ballerina e decide di indossarlo per farsi ritrarre. Quando l'uomo passa ad \"avances\" audaci, lei gli resiste e per difendersi brancica alla cieca con la mano sul comodino cercando qualcosa per colpirlo.\nAfferra un coltello per tagliare il pane e lo colpisce. Il pittore muore. Terrorizzata Alice cerca di cancellare i segni della propria presenza nello studio del giovane assassinato: cancella la propria firma ad un disegno di nudo che aveva tracciato su un foglio guidata dalla mano di lui. Fugge e si aggira disorientata per le strade buie fino a mattina. Quando finalmente rientra nella sua casa, si rifugia nella camera da letto appena in tempo per non essere vista dalla madre venuta a svegliarla per la colazione.\nLa donna delle pulizie scopre il delitto e informa le forze dell'ordine. Tra gli agenti c'\u00e8 anche Frank che riconosce nell'uomo assassinato l'accompagnatore di Alice. Durante la perquisizione dello studio trova un guanto della ragazza e indovina quanto \u00e8 accaduto.\nNel negozio del padre di Alice tutti parlano del misterioso delitto. Arriva anche Frank che si apparta con Alice e chiede spiegazioni. Mentre discutono, sono raggiunti dallo sconosciuto che aveva spiato Alice e il pittore entrare nella casa di lui. Si tratta di un ricattatore di nome Tracy, che gi\u00e0 perseguitava il morto e che ora ricatta Alice perch\u00e9 \u00e8 in possesso dell'altro guanto smarrito dalla ragazza.\nLa polizia inizia a sospettare di Tracy; egli, pedinato e spaventato, sfugge all'inseguimento e tenta di far perdere le sue tracce nel British Museum. Si inerpica su una cupola esterna, scivola e precipita nel vuoto. Rosa dai rimorsi e dal senso di colpa, Alice decide di recarsi alla Centrale per confessare il delitto.\nNell'ufficio, il capo della polizia, indaffarato e distratto dal telefono, non l'ascolta con attenzione; ne approfitta Frank per impedirle di aggiungere altre dichiarazioni e la trascina via come un fidanzato impaziente e possessivo. Nei corridoi del commissariato incrociano un agente che sta trasportando il quadro raffigurante il pagliaccio: il suo ghigno fa rabbrividire Alice che, pur scampata alla Giustizia, non potr\u00e0 pi\u00f9 cancellare l'orribile esperienza vissuta.\nProduzione.\nIl film fu prodotto da John Maxwell, l'avvocato scozzese che dirigeva la British International Pictures.\nSoggetto.\nIl soggetto \u00e8 un adattamento del lavoro teatrale omonimo di Charles Bennett, andato in scena, nel febbraio 1928, al Globe Theatre, con Tallulah Bankhead, interprete nel successivo \"Prigionieri dell'oceano\", nel ruolo della protagonista e con la regia di Raymond Massey.\nSceneggiatura.\nMaxwell compr\u00f2 i diritti cinematografici del lavoro teatrale di Charles Bennett che nel 1928 aveva avuto un gran successo. Affid\u00f2 la regia ad Hitchcock che nel febbraio del 1929 aveva gi\u00e0 ultimato la sceneggiatura.\nCast.\nPer la parte di Alice il regista volle la protagonista de \"L'isola del peccato\" Anny Ondra;\nCyril Ritchard, attore celebre nelle commedie musicali, fu ingaggiato per la parte del pittore, e il regista ne sfrutt\u00f2 il talento musicale facendogli eseguire, nella scena di seduzione, un pezzo al pianoforte;\nJohn Longden, che Hitchcock scrittur\u00f2 in altri cinque suoi film, \"Parla Elstree\", \"Giunone e il pavone\" (Charles Bentham), \"Fiamma d'amore\" (Charles Hornblower), \"Giovane e innocente\" (l'ispettore Kent), \"La taverna della Giamaica\" (il capitano), qui ebbe il ruolo del fidanzato-poliziotto.\nRiprese.\nIl film fu girato negli studi di Elstree. All'inizio di aprile il film muto era gi\u00e0 pronto, quando Maxwell decise di farne un film sonoro. Le riprese sonore furono effettuate con apparecchiature RCA importate dall'America. Inoltre il film \u00e8 il primo esperimento di doppiaggio in presa diretta: Joan Barry prest\u00f2 la voce all'attrice protagonista Anny Ondra di origine polacca, per sopperire ai suoi difetti di pronuncia.\nPer ricostruire in studio il British Museum Hitchcock utilizz\u00f2 il metodo Sch\u00fcfftan, un trucco ottico creato da Eugen Sch\u00fcfftan, utilizzato anche da Fritz Lang in \"Metropolis\".\nDistribuzione.\nLa versione muta sarebbe stata distribuita nelle sale non attrezzate per il sonoro. Alla fine di giugno il primo film sonoro inglese era pronto e fu proiettato per la stampa; a fine novembre fu distribuito nelle sale. La prima si ebbe a Londra il 25 novembre 1929.\nNel Regno Unito, la distribuzione fu curata dalla Wardour Films (con il nome Wardour Films Ltd). Negli Stati Uniti, il film venne distribuito dalla Sono Art-World Wide Pictures, uscendo in sala il 6 ottobre 1929.\nAccoglienza.\nIl film ebbe un trionfale successo di pubblico e ottenne riconoscimenti ed elogi dai giornali dell'epoca. Hitchcock divent\u00f2 il regista inglese pi\u00f9 apprezzato e prestigioso.\nCritica.\nHugh Castle sul suo giornale \"Close Up\" del 29 giugno del 1929 scriveva che \"\"Blackmail\" \u00e8 forse il pi\u00f9 intelligente misto di sonoro e muto che abbiamo visto finora\".\nTecnica cinematografica.\nIl successo fu dovuto alle grandi novit\u00e0 tecniche e linguistiche. Rohmer e Chabrol ne indicano alcune: \"...se consideriamo anche solo le dissolvenze, per esempio, come non possiamo non ammirare il raccordo su un grido, tra l'inquadratura in cui Alice si trova improvvisamente faccia a faccia con un vagabondo riverso nella stessa posizione del pittore morto, e l'inquadratura successiva, dove la donna delle pulizie scopre il cadavere?\" E ancora la scena in cui Alice \u00e8 nel negozio del padre e vede entrare Frank: lei capisce che il fidanzato ha dei sospetti e il campanello della porta risuona nella sua testa come un rimbombo, trasmettendo paura e angoscia.\nGiorgio Simonelli ne individua altre \"...il montaggio parallelo delle immagini del ricattatore inseguito contrappuntate dai primi piani di Alice sofferente; l'uso in forma espressiva del sonoro nella celebre sequenza che mette Alice davanti a un tavolo da cucina su cui \u00e8 posto un coltello per il pane: di tutte le chiacchiere della vicina Alice sente solo una parola ripetuta all'infinito: \"Breadknife, breadknife\"\".\nTemi.\nMolto abilmente Hitchcock riparte dall'esperienza de \"Il pensionante\" e ritorna al \"thriller\" e a Londra. C'\u00e8 la ragazza fidanzata a un poliziotto, c'\u00e8 il \"triangolo\" amoroso, c'\u00e8 l\"'inseguimento finale\". I luoghi sono quelli dei \"quartieri popolari di Londra\", cos\u00ec familiari al regista; la \"casa-negozio\" in cui Alice abita con i genitori \u00e8 molto simile a quella della sua infanzia in The High Road.\nSono presenti il tema del \"delitto\" e della \"colpa\", centrali in tutta produzione del regista.\"La scena muta in cui la donna in stato di shock, coperta da pochi indumenti intimi, e con il coltello in mano emerge da dietro la tenda dove si \u00e8 consumato il delitto...raggiunge l'intensit\u00e0 delle scene dei film americani dove Eros e Thanatos si fondono.\"\nSi ritrova la preferenza del \"finale ambiguo\". Solo apparentemente il film ha un lieto fine: la morte del ricattatore \u00e8 la punizione di un finto colpevole e la confessione della protagonista al capo di Scotland Yard, \"provvidenzialmente\" interrotta da una telefonata, non cancella il ghigno del buffone, immagine del delitto impunito.\nCompare per la prima volta un tema che sar\u00e0 ripreso in altri famosi film: il \"monumento celebre\" nelle scene dell'inseguimento finale. Qui \u00e8 il British Museum con la Sfinge egizia, in \"Sabotatori\" la Statua della Libert\u00e0, in \"Intrigo internazionale\" il Monte Rushmore.\nSlavoj Zizek nel suo libro \"L'universo di Hitchcock\" osserva che queste enormi \"statue di pietra\" sembrano simboleggiare il destino oscuro e imprevedibile che gioca sadicamente con i destini umani.\nCameo.\n\"Ricatto\" \u00e8 anche il primo film in cui Hitchcock appare riconoscibile in un cameo di una certa ampiezza: Alice e Frank sono sulla metropolitana, un viaggiatore (Hitchcock) legge un libro, un ragazzino lo infastidisce e gli caccia il cappello sugli occhi."}
{"id": "93860", "revid": "46291", "url": "https://it.wikipedia.org/wiki?curid=93860", "title": "Specie di Gladiolus", "text": "Elenco delle specie di \"Gladiolus\"."}
{"id": "93864", "revid": "1305772", "url": "https://it.wikipedia.org/wiki?curid=93864", "title": "Downhill", "text": ""}
{"id": "93865", "revid": "1305772", "url": "https://it.wikipedia.org/wiki?curid=93865", "title": "Easy Virtue", "text": ""}
{"id": "93869", "revid": "8596", "url": "https://it.wikipedia.org/wiki?curid=93869", "title": "The Farmer's Wife", "text": ""}
{"id": "93870", "revid": "287204", "url": "https://it.wikipedia.org/wiki?curid=93870", "title": "Champagne (film)", "text": ""}
{"id": "93871", "revid": "4327", "url": "https://it.wikipedia.org/wiki?curid=93871", "title": "The Manxman", "text": ""}
{"id": "93872", "revid": "599013", "url": "https://it.wikipedia.org/wiki?curid=93872", "title": "Blackmail", "text": ""}
{"id": "93873", "revid": "88740", "url": "https://it.wikipedia.org/wiki?curid=93873", "title": "Henry Heimlich", "text": "Biografia.\nHenry Heimlich nacque da Philip e da Mary Epstein. I suoi nonni paterni erano immigrati ebrei di origine ungherese mentre i suoi nonni materni erano ebrei di origine russa. \nLaureato all'Universit\u00e0 di Cornell nel 1941, si \u00e8 in seguito specializzato in medicina al Cornell Medical College nel 1943. La sua notoriet\u00e0 principalmente dovuta al trattamento per il soffocamento da ostruzione delle vie aeree, trattamento che ha preso il suo nome. La prima pubblicazione delle sue ricerche in proposito avvenne nel 1974 con la descrizione di come praticare correttamente la manovra; nel giro di una settimana gi\u00e0 una persona era stata salvata dal soffocamento. Da allora si stima che nei soli Stati Uniti tale manovra abbia salvato oltre 50.000 persone.\nHeimlich, che ha pubblicato un suo libro di memorie dal titolo \"I miei 70 anni di innovazioni salvavita\" (\"Heimlich's Maneuvers: My Seventy Years Of Lifesaving Innovation\") ha personalmente usato la sua tecnica solo per due emergenze: la prima, all'et\u00e0 di 80 anni, salvando il cliente di un ristorante nel 2003, secondo quanto riportava a suo tempo la BBC, e la seconda, sempre con successo, nel maggio 2016, su una residente della sua stessa casa di riposo a Cincinnati (Ohio).\nHeimlich al momento della sua morte stava eseguendo ricerche sull'AIDS e sui tumori. Insegnava anche ulteriori tecniche per utilizzare la sua manovra in persone affette da asma e persone con fibrosi cistica."}
{"id": "93875", "revid": "767487", "url": "https://it.wikipedia.org/wiki?curid=93875", "title": "Parla Elstree", "text": "Parla Elstree (\"Elstree Calling\") \u00e8 un film del 1930 diretto da Alfred Hitchcock, Andr\u00e9 Charlot, Jack Hulbert, Paul Murray.\nAlfred Hitchcock diresse solo alcuni degli sketch di cui \u00e8 composta la pellicola.\nTrama.\nFu la risposta della Gran Bretagna alle riviste di Hollywood prodotte negli Stati Uniti in quegli anni dai principali studi cinematografici, come \"Paramount on Parade\" (1930) e \"Hollywood Review of 1929\".\nIl film \u00e8 composto di 19 vignette, di genere comico e musicale, collegate fra loro dalla parodia di un aspirante attore shakespeariano de \"La bisbetica domata\", adattata per lo schermo da Douglas Fairbanks e Mary Pickford, e dai problemi tecnici che uno spettatore incontra nel tentativo di far funzionare il televisore.\nProduzione.\nIl film, denominato \"A Cine-Radio Revue\" nella pubblicit\u00e0 originale, \u00e8 uno dei primi film musicali prodotti in Inghilterra dalla British International Pictures (BIP).\nRiprese.\nIl film, diretto da Andr\u00e9 Charlot, Jack Hulbert, Paul Murray e Alfred Hitchcock, fu girato agli Elstree Studios.\nContributo di Hitchcock.\nIl contributo di Alfred Hitchcock, legato da un contratto con la BIP, consiste in una sequenza comica di collegamento: un uomo cerca di \"sintonizzare\" la rivista sul suo televisore, ma non riesce a farlo funzionare."}
{"id": "93876", "revid": "9", "url": "https://it.wikipedia.org/wiki?curid=93876", "title": "Bomba A", "text": ""}
{"id": "93877", "revid": "9", "url": "https://it.wikipedia.org/wiki?curid=93877", "title": "Bomba N", "text": ""}
{"id": "93881", "revid": "1821847", "url": "https://it.wikipedia.org/wiki?curid=93881", "title": "Battaglia del ponte di Arcole", "text": "La battaglia del ponte di Arcole, anche nota pi\u00f9 semplicemente come battaglia di Arcole, combattuta dal 15 al 17 novembre 1796 presso il comune veronese di Arcole, fu un famoso episodio della prima campagna d'Italia di Napoleone Bonaparte. Lo scontro, avvenne all'interno dei territori della Repubblica di Venezia, risoltosi con una vittoria francese, infranse le speranze del comandante austriaco Alvinczy di riunirsi al generale Davidovich e proseguire quindi per liberare Mantova.\nPremesse.\nIniziata la campagna d'Italia l'11 aprile 1796, Napoleone Bonaparte sconfisse rapidamente il Regno di Sardegna di Vittorio Amedeo III di Savoia e continu\u00f2 l'offensiva contro gli austriaci del generale Beaulieu lasciando indietro la guarnigione di Mantova, costringendolo a ritirarsi sull'Adige dopo la battaglia di Lodi. Nel desiderio di liberare la grande fortezza dell'attuale Lombardia, il nuovo comandante in capo austriaco W\u00fcrmser sferr\u00f2 una controffensiva che per\u00f2, a seguito della sconfitta subita a Castiglione il 5 agosto 1796, ebbe come unico risultato la fuga del generale austriaco all'interno di Mantova, nuovamente posta sotto assedio dal generale francese Sahuget.\nLe redini dell'esercito austriaco in Italia, ancora forte di 46.000 uomini, passarono quindi a Joseph Alvinczy von Berberek e al suo subordinato Paul Davidovich, che avevano l'obiettivo di correre in soccorso dell'esercito austriaco bloccato a Mantova. Il piano elaborato da Alvinczy era costituito da una manovra a tenaglia contro Bonaparte: Davidovich sarebbe disceso lungo la valle dell'Adige con 18.000 uomini, minacciando di arrivare su Verona da nord-ovest; al contempo Alvinczy con oltre 28.000 uomini avrebbe attraversato il Brenta puntando prima su Vicenza e poi su Verona da nord-est; in questo modo Bonaparte dalla sua base operativa di Verona avrebbe dovuto fare fronte all'armata di Alvinczy stando attento contemporaneamente alle proprie spalle e mantenendo sempre una parte della sua Armata bloccata nell'assedio di Mantova.\nIl piano di Alvinczy sembr\u00f2 funzionare: Davidovich costrinse il generale francese Vaubois ad abbandonare Trento, tentando una prima difesa all'altezza di Nomi, per poi retrocedere ancora di pi\u00f9 per evitare l'accerchiamento, fino a Rivoli, all'imbocco della valle dell'Adige; contemporaneamente Alvinczy avanz\u00f2 su due colonne, passando il Brenta a Bassano del Grappa e a Fontaniva (malgrado la sanguinosissima opposizione di due contingenti francesi, comandati rispettivamente da Augereau e Massena, inviati da Bonaparte per rallentare gli austriaci) e scontrandosi con i francesi nella battaglia di Caldiero, il 12 novembre, a seguito della quale obblig\u00f2 il nemico a riparare sulla riva occidentale dell'Adige.\nNapoleone, con Vaubois bloccato a nord e senza possibilit\u00e0 di prelevare altre truppe da Mantova senza compromettere l'assedio, mise in piedi un piano per radunare tutti i soldati disponibili a Verona per prendere Villanova di San Bonifacio, sperando cos\u00ec di ingaggiare battaglia con Alvinczy nella zona paludosa tra i fiumi Alpone e Adige vanificando la superiorit\u00e0 numerica austriaca.\nBattaglia.\nForze in campo.\nFrancesi.\nLe forze francesi erano disposte su due divisioni:\nComandante in capo: Napoleone Bonaparte\nForza totale: 20000 uomini\nAustriaci.\nLe forze austriache erano costituite dal Corpo del Friuli:\nComandante in capo: Feldzugmeister Alvinczy\nForza totale: 18500 uomini\n15 e 16 novembre.\nIl 14 novembre le avanguardie di Alvinczy giunsero in vista di Villanova obbligando Bonaparte a lasciare Verona, la cui caduta avrebbe irrimediabilmente compromesso tutti i suoi movimenti lasciando il solo Vaubois tra Davidovich e Alvinczy, nelle mani del generale Fran\u00e7ois Macquard con agli ordini 3.000 soldati prelevati dalle schiere di Vaubois.\nLa manovra di Alvinczy aveva allungato le vie di comunicazione e di rifornimento degli austriaci, e Bonaparte individu\u00f2 nel ponte sull'Alpone il punto in cui avrebbe potuto colpire il nemico per isolarlo dai suoi depositi. La notte tra il 14 e il 15 Bonaparte si mise dunque in marcia con 18.000 uomini verso Ronco all'Adige, dove all'alba sistem\u00f2 un ponte di barche che subito i francesi attraversarono per raggiungere le paludi adiacenti alla riva nord dell'Adige. Le unit\u00e0 di Augereau e Mass\u00e9na cercarono di occupare il villaggio di Porcile ma furono ingaggiate dalle avanguardie di Giovanni Provera, che comunque non riusc\u00ec a contenere l'impeto francese, lasciando a Bonaparte un sicuro fianco occidentale. Augereau tuttavia fall\u00ec nell'obiettivo di oltrepassare l'Alpone e conquistare Villanova perch\u00e9 inchiodato dal fuoco austriaco al ponte di Arcole.\nBonaparte, resosi conto che ogni ritardo avrebbe reso meno probabile intrappolare Alvinczy, invi\u00f2 3.000 soldati di Jean Joseph Guieu a cercare un guado presso Albaredo d'Adige, per aggirare Arcole. Nel frattempo Porcile fu rinforzata da 3.000 soldati austriaci e un simile distaccamento arriv\u00f2 ad Arcole, coprendo la ritirata di Alvinczy e di met\u00e0 dei suoi uomini. Per evitare che il generale nemico gli sfuggisse, Bonaparte tent\u00f2 un nuovo disperato attacco al ponte di Arcole, brandendo un tricolore francese e mettendosi alla testa dei suoi uomini, ma l'azione non ebbe successo e lo stesso Bonaparte, caduto in un fosso, fu salvato dalla cattura dal suo aiutante di campo.\nSolo alle 19:00 Guieu, che nel frattempo aveva trovato un guado, riusc\u00ec a conquistare Arcole da sud. Tale successo fu vanificato dalle preoccupanti notizie inviate da Vaubois, che annunciava di essere stato respinto fino a Bussolengo. Bonaparte di conseguenza prese la difficile decisione di abbandonare Arcole per rischierarsi sull'Adige, nell'eventualit\u00e0 di dover soccorrere in tutta fretta Vaubois. Nonostante ci\u00f2, il primo giorno di battaglia comport\u00f2 ai francesi l'annullamento della minaccia austriaca su Verona, mentre Alvinczy era ormai impossibilitato ad unirsi a Davidovich.\nNella mattinata del 16 i francesi, constata l'inattivit\u00e0 di Davidovich, tentarono nuovamente di occupare Porcile ed Arcole (ritornate in mano austriaca nella notte), ma riuscirono ad impossessarsi, dopo un'intera giornata di combattimenti, solo della prima localit\u00e0, essendo per giunta fallito il tentativo del generale Honore Vial di passare l'Alpone alla sua foce. Come il giorno precedente, Bonaparte, all'arrivo della sera, ritir\u00f2 tutti i suoi soldati sull'Adige, sempre per tenersi pronto a soccorrere Vaubois. Nella notte le file francesi vennero rinforzate da 3.000 uomini inviati da Kilmaine.\n17 novembre.\nAnche se ancora controllavano Arcole, gli austriaci avevano subito perdite significative, tant'\u00e8 che all'alba del 17 novembre Alvinczy scrisse a Davidovich di non poter sopportare pi\u00f9 di un nuovo attacco francese.\nAvendo fatto sapere Vaubois che il suo fronte era tranquillo, i francesi si scagliarono per la terza volta contro gli austriaci, le cui forze erano ormai separate in due tronconi con circa un terzo dei soldati (6.000) dislocati nella zona paludosa agli ordini di Provera ed Hohenzollern. Per dare il colpo di grazia al nemico, Bonaparte ordin\u00f2 un attacco contro il grosso delle forze di Alvinczy. Mass\u00e9na si prepar\u00f2 quindi ad attirare l'attenzione della guarnigione di Arcole fuori dalla citt\u00e0, schierando una sola brigata nella strada tra Arcole e Porcile lasciando il resto della sua divisione nascosta tra la vegetazione. Gli austriaci caddero nella trappola e, spinti indietro, dovettero cedere una parte di Arcole dopo uno scontro alla baionetta con i francesi. Minor fortuna ebbe invece Augereau, che, mentre parte della sua divisione era in marcia verso Legnago per aggirare Arcole, non riusc\u00ec a prendere Albaredo per via della tenace difesa offerta dai soldati di Alvinczy. Per sfruttare la situazione Napoleone radun\u00f2 quattro trombettieri ed un piccolo numero di \"guide\" (la sua guardia del corpo) con lo scopo di ingannare il nemico: non visto, il piccolo distaccamento guad\u00f2 l'Alpone e, grazie al suono degli strumenti musicali, simul\u00f2 l'avvicinamento di un grande reparto proprio alle spalle degli austriaci acquartierati ad Arcole, che si ritirarono subito verso nord convinti di un imminente attacco in forze francese. Grazie a questo stratagemma i reparti che bloccavano Augereau sbandarono dando l'occasione al generale francese di riunirsi con Mass\u00e9na nell'ormai libera Arcole, da dove, assieme ai soldati provenienti da Legnago, dilagarono nelle zone circostanti. Alvinczy, di fronte a quella che gli sembr\u00f2 una grave minaccia alle sue retrovie, ordin\u00f2 la ritirata su Vicenza a tutto l'esercito.\nConseguenze.\nA prezzo di 4.500 perdite in tre giorni di combattimenti, Napoleone aveva definitivamente stroncato il tentativo di Alvinczy di riunirsi con Davidovich. Con 7.000 uomini in meno, morti, feriti o presi prigionieri ad Arcole, Alvinczy riusc\u00ec a malapena a ritornare a Trento abbandonando del tutto il progetto di liberare Mantova. Gli ultimi sforzi austriaci sarebbero stati resi vani nella successiva battaglia di Rivoli."}
{"id": "93882", "revid": "125300347", "url": "https://it.wikipedia.org/wiki?curid=93882", "title": "Abbazia di San Zeno (Verona)", "text": "L'abbazia di San Zeno fu eretta nel IX secolo sui resti di un monastero preesistente, le cui origini risalgono al secolo IV. Dell'abbazia sopravvivono la torre abbaziale di San Zeno ed alcuni chiostri che ora fanno parte della basilica di San Zeno. Essa fu molto importante sia per la storia di Verona sia per i rapporti che gli imperatori tedeschi ebbero con l'Italia.\nGli storici hanno accertato la presenza di un sacello paleocristiano del IV secolo nel chiostro, attualmente denominato sacello di San Benedetto, tuttavia la costruzione dell'abbazia vera e propria ha avuto impulso nel IX secolo in et\u00e0 carolingia ed ha avuto sviluppo per volont\u00e0 dell'arcidiacono veronese Pacifico, del vescovo Rotaldo e del re franco Pipino, figlio di Carlo Magno. Secondo immagini dell'epoca e ritrovamenti recenti, erano presenti una seconda torre situata a nord est e il palazzo dell'Abate, adiacente alla torre abbaziale. Prima dell'ampliamento della cerchia muraria operata dagli Scaligeri, la zona di San Zeno era esterna alle mura e pertanto le costruzioni del rione erano spesso ubicate in modo da essere sicure e ottenere difesa anche se posizionate fuori citt\u00e0: in quella fase storica si svilupp\u00f2 cos\u00ec il rione protetto proprio dalla presenza dell'abbazia stessa.\nFu distrutta in epoca napoleonica e per questo non segu\u00ec la sorte delle propriet\u00e0 abbaziali veronesi che al sostituirsi dei francesi con gli austriaci entrarono a far parte del demanio austriaco, a volte riscattato come nel caso di Santa Maria in Organo. Dall'inizio dell'Ottocento inizi\u00f2 un periodo di dismissione dell'antica abbazia benedettina che si concluse a met\u00e0 del Novecento. Dal dopoguerra in poi furono eseguiti numerosi restauri e ripristini della torre e di parte dell'abbazia originaria, che attualmente sono visitabili e ben mantenute.\nStoria.\nOrigini paleocristiane e carolinge.\nNon vi sono fonti che permettano di ricostruire la fondazione del monastero di san Zeno a Verona ma si \u00e8 ipotizzato che la sua origine possa risalire addirittura al IV secolo, quando era in vita il santo stesso. Secondo quanto viene raccontato nella \"Cronaca\" del notaio veronese Coronato, alla morte di San Zeno (371), sul luogo della sua tomba, venne eretta un prima chiesa da cui poi si svilupper\u00e0 l'attuale basilica. Secondo quanto riporta Giovanni Battista Biancolini a partire dal 750 il complesso serv\u00ec come sede vescovile per la diocesi di Verona fino all'804, quando chiesa e monastero vennero distrutti \"\u00abab infidelibus hominibus\u00bb\", forse unni o avari ma pi\u00f9 probabilmente insubordinati franchi o superstiti ariani.\nDue anni pi\u00f9 tardi il re d'Italia Pipino e il vescovo Ratoldo decisero che si doveva procedere con la costruzione, in loco, di un nuovo edificio pi\u00f9 grande e pi\u00f9 degno ad ospitare le spoglie del santo. Secondo quanto si pu\u00f2 leggere su un'iscrizione posta all'interno del duomo di Verona, a questa fabbrica dovette sovrintendere, almeno in parte, il celebre Arcidiacono Pacifico.\nTerminati i lavori, tra la fine del IX secolo e l'inizio del successivo, durante la dominazione carolingia, il monastero benedettino crebbe di importanza guadagnandosi un consistente riconoscimento sociale ed economico tanto da riuscire ad emanciparsi dal potere del vescovo. In quest'epoca, e molto probabilmente gi\u00e0 da prima, il monastero doveva essere provvisto di uno \"scriptorium\", come d'altronde consuetudine nei cenobi benedettini, ove i monaci erano occupati nella copiatura di codici, tuttavia non ve ne \u00e8 certezza fino ad almeno il 1315, anno in cui vi sono testimonianze certe certe della sua presenza; il dibattito \u00e8 ancora aperto tra gli storici. Non sappiamo molto dei libri qui custoditi ma \u00e8 certo che i monaci ricevettero da Pipino in dono, oltre a terreni e oggetti di culto, anche \u00abEvangeli scritti a penna tutti ornati di oro e con gemme pretiosi\u00bb. Inoltre, nel 1940, vennero trovati due manoscritti che certamente facevano parte della biblioteca del monastero, le \"Instituitiones\" di Giustiniano e il \"Tractatus in Ioannis evangelium\" di Sant'Agostino, con quest'ultimo in cui \u00e8 annotato \"\u00abLiber monasterii Sancti Zenonis Maioris de Verona\u00bb\". \u00c8 probabile che proprio qui, tra il XI e l'XII secolo, un monaco anonimo scrisse \"Vita S.Zenonis\" e un\"Historia translationis S. Zenonis\".\nPeriodo basso medievale.\nIl devastante terremoto del 1117 che colp\u00ec la citt\u00e0 non risparmi\u00f2 nemmeno il complesso di San Zeno che riport\u00f2 ingenti danni. Nonostante ci\u00f2 il convento continu\u00f2 a crescere per tutto il XII secolo e venne prontamente ricostruito nelle forme e dimensioni che lo contraddistinguono ancora oggi, secondo il gusto del romanico veronese in voga all'epoca. Il benessere di cui godeva il monastero fu conseguenza sia dei doni che riceveva dai fedeli e dalla diocesi, ma anche e soprattutto dai numerosi privilegi che gli furono concessi dai diversi imperatori nel corso dei secoli, dapprima dai carolingi, poi dagli ottoni, quindi dagli Hohenstaufen; l'ultimo di cui si \u00e8 a conoscenza venne emanato da Federico II di Svevia nel 1221. Gli imperatori, inoltre, utilizzarono spesso, almeno dalla discesa di Ottone I di Sassonia del 969, il monastero benedettino di San Zeno come luogo di soggiorno.\nSul finire del XII secolo tuttavia inizi\u00f2 la parabola discendete del monastero nonostante i tentativi dell'abate Gerardo (1163-1187) e dell'abate Ugo (1187-1199) di garantirgli l'antico prestigio. Nonostante ci\u00f2 la crisi si pales\u00f2 in tutta la sua drammaticit\u00e0 quando l'abate Riprando venne ucciso dal proprio fratello, il chierico Avanzo.\nNel 1226 Ezzelino III da Romano conquist\u00f2 il potere a Verona e in tutta la marca trevigiana soggiogando anche la comunit\u00e0 religiosa di San Zeno, creando al loro interno fratture che si palesarono in una sostanziale perdita di autonomia a favore dei membri laici del comune. Il 23 maggio 1238 nella basilica si svolsero le sontuose nozze tra Selvaggia, figlia di Federico II, ed Ezzelino; \u00e8 molto probabile che l'imperatore risiedette per l'occasione all'intero della torre abbaziale.\nA contrastare l'opprimente potere ezzeliniano prov\u00f2 l'abate Pietro che guid\u00f2 il monastero tra il 1252 e il 1268, affiancato da un unico monaco, tale Cloza, ma tale tentativo non ebbe successo. Interessante notare che durante il periodo comunale il carroccio del comune di Verona veniva custodito all'interno della chiesa di San Zeno, precisamente all'inizio della navata minore di sinistra. Con l'avvento al potere degli Scaligeri l'autonomia del convento si ridusse ancora di pi\u00f9, tanto che, nel 1292, Alberto I della Scala pot\u00e9 imporre come abate, al posto di un abate \"vero\", il figlio illegittimo Giuseppe; al riguardo Dante Alighieri cita Giuseppe nel canto XVIII del Purgatorio condannandolo all'Inferno, un giudizio che gli storici ritengono fin troppo severo, considerando che Giovanni si adoper\u00f2 perch\u00e9 aumentassero i monaci presenti, revision\u00f2 la documentazione e inizi\u00f2 i lavori per il nuovo palazzo abbaziale e dell'attuale chiostro. La vicenda si ripropose nel 1321 quando a capo dei benedettini di San Zeno venne posto Bartolomeo I della Scala, figlio naturale di Mastino I e successivamente vescovo di Verona.\nNel 1318 un documento, redatto in scrittura gotica cancelleresca, ci porta a conoscenza delle presenza nella biblioteca abbaziale di 29 codici e altri beni di culto. Siccome tale documento menziona solo oggetti religiosi, riguardando il passaggio di consegne tra monaci, non ci \u00e8 dato sapere se a quell'epoca fossero conservate anche opere a carattere profano. Tra i vari codici citati vi sono due testi della \"Historia Corporis Christi\", due codici con i racconti dei \"Miracoli di San Zeno\", due riguardanti l'ordine benedettino di cui un \"Liber comenti super regulam\", tre messali, di cui uno appartenente al vescovo Adelardo, probabilmente Adelardo Cattaneo degli inizi del XII secolo.\nUn secondo inventario di codici contenuti nel monastero, che ne elenca 131, \u00e8 invece datato 12 maggio 1400 e venne compilato, non tralasciando molte aggettivazioni, dal bresciano Giovanni De Lantanis, studente di arti liberali alla Sorbona di Parigi, su volere di Pietro Emilei, abate di san Zeno tra il 1399 e il 1421.\nTali inventari permettono di supporre che per tutto il XIV secolo lo \"scriptorium\" fosse in piena attivit\u00e0 e che fosse indirizzato anche a fornire un servizio per i privati oltre che quello legato al culto; si \u00e8 proposto addirittura che molti degli amanuensi fossero dei laici o comunque non dei monaci. Quello che \u00e8 certo \u00e8 che nel 1425 all'interno del monastero fecero la loro comparsa dei monaci tedeschi che si occuparono del lavoro di copiatura.\nEt\u00e0 moderna.\nNel frattempo era caduta la dinastia scaligera e, dopo una breve parentesi viscontea che non modific\u00f2 la vita del monastero, si ebbe la dedizione di Verona a Venezia pronunciata il 24 giugno 1405. A seguito di essa si assistette a una perdita di potere da parte dell'aristocrazia locale a favore dei funzionari della Serenissima, un fatto che invest\u00ec, seppur indirettamente, anche il complesso di San Zeno. Infatti, a partire dal 1425, con la nomina di Marco Emilei da parte di papa Martino V, ebbe inizio il periodo degli abati commendatari non pi\u00f9 residenti nel monastero. Il nuovo abate, comunque, oper\u00f2 per risollevare l'andamento del monastero ordinando di separare la mensa abbaziale da quella monastica, stabilendo che i monaci residenti non fossero mai meno di dodici (mentre i frati conversi dovevano essere almeno in tre), che ogni primo maggio dovesse tenersi il capitolo per eleggere il priore con carica annuale e che l'abate non intervenisse nell'amministrazione dei beni temporali. Tra gli atti disposti dal'Emilei si legge a proposito della biblioteca, \"\u00abcum loco ibidem pro Libraria\u00bb\", che si trovava in un locale situato tra il granaio e il forno a dimostrazione che il numero dei codici era talmente elevato che non potevano pi\u00f9 essere custoditi nella sagrestia.\nNel 1433, il camaldolese Ambrogio Traversari ebbe modo di parlare della biblioteca del monastero descrivendola come \"\u00absacroru, voluminum copiosa\u00bb\". Essa dovette crescere molto anche tra il 1445 e il 1464 quando abate commendatario fu Gregorio Correr, grande sostenitore della cultura e committente della \"Pala di San Zeno\" del Mantegna, conservato ancora oggi all'interno della chiesa. Nel 1472, chiamati con l'intento di rafforzare l'aderenza alla regola benedettina che doveva essere osservata, giunsero nel monastero altri monaci tedeschi che si occuparono anche di raccogliere altri manoscritti.\nLe relazioni tra monaci e tedeschi per\u00f2 si incrinarono tanto che i primi arrivarono addirittura a distrugger il carroccio di Verona. Di loro ebbe modo di rilevare un cattivo comportamento anche l'abate commendatario (1567-1577) Giovanni Francesco Commendone che in occasione di una visita parl\u00f2 di \"\u00abdisciplinam regularem in hoc Monasterio esse valde depravatam, ac fere collapsam [...] Preterea graves excessus in Monasterio factos fuisse\u00bb\" dovendo, di conseguenza, promuovere una \"\u00abReformatio monachorum S. Zenoni\u00bb\".\nFu per\u00f2 solamente la peste del 1630 ad allontanare definitivamente i monaci tedeschi da San Zeno. La terribile epidemia risparmi\u00f2 solamente un tale Leonardo, converso non professo, e i sacerdoti Giovanni Galingh e Mauro Haymb. I superstiti per prima cosa proposero di richiamare altri tedeschi per riportare il numero dei monaci al minimo di dodici, come stabilito in precedenza. Fu per\u00f2 l'abate commendatario Pietro Contarini ad opporsi a tale idea introducendo a San Zeno quattro monaci vallombrosiani, provenienti dalla vicina chiesa della Santissima Trinit\u00e0 e arrivando ad accusare don Mauro di sottrazione di documenti facendolo, cos\u00ec, incarcerare. Tornato in libert\u00e0, il sacerdote tedesco inizi\u00f2 una dura battaglia per tornare a San Zeno che si concluse con il suo assassinio, avvenuto nel 1637 a Mantova, per mano di un sicario. Da quel momento la Serenissima eman\u00f2 un decreto con cui si vietava l'inserimento nel monastero di San Zeno di qualsiasi monaco straniero.\nLa fine dell'abbazia.\nNel 1684 il cardinale Luigi Priuli assunse la carica di abate commendatario che tenne fino alla sua morte avvenuta nel 1720. Grazie a lui il monastero ricevette diversi donativi e anche in punto di morte ricord\u00f2 San Zeno tanto da lasciargli nel testamento moltissimi dei suoi libri, oltre a chiedere che il suo cuore potesse essere sepolto davanti all'altare maggiore, desiderio che venne esaudito e ancora oggi \u00e8 possibile vedere una lastra di marmo nero dove venne inumato. Sulla porta di ingresso della biblioteca del monastero i monaci posero un'epigrafe a ricordare la generosit\u00e0 del Priuli verso di loro, su cui vi \u00e8 scritto \u00ab\"PRAECLARUM HUIUS BIBLIOTHECAE CUM DOTE // UNCREMENTUM ALOYSII CARD. PRIOLO AB. // COM. EX TEST. MUNUS XVI MARTII MDCCXX\u00bb\".\nPochi anni pi\u00f9 tardi la biblioteca del monastero continuava ad espandersi grazie ad un altro lascito, questa volta del veronese Ludovico Perini che nel suo testamento, redatto il 14 gennaio 1731 don\u00f2 tutti i suoi libri.\nIl 5 dicembre 1770 il senato veneziano eman\u00f2 un decreto con cui si impose la soppressione di quattro monasteri benedettini, tra cui quello di San Zeno a Verona. Inizialmente venne previsto di traslare i libri della biblioteca presso la basilica di San Giorgio Maggiore a Venezia ma, grazie all'opposizione di alcuni cittadini veronesi, essi poterono rimanere al loro posto affinch\u00e9 venisse fondata una \"Pubblica Libreria\". Secondo quanto riportato nel trattato \"Beschreibung Verschiedener Biblioteken in Europa\" del prete e bibliotecario Adalbert Blumenschein (1720 circa-1781), sembra che questa biblioteca si trovasse ancora nel convento e che fosse accessibile agli studiosi solo di rado, forse solo due volte ogni tre mesi.\nNel 1771 il comune di Verona acquist\u00f2 per ducati il monastero e venne deciso di trasferire la biblioteca in un punto pi\u00f9 centrale della citt\u00e0. Con la successiva acquisizione della chiesa di San Sebastiano si pot\u00e9 dar atto a quest'intenzione e cos\u00ec nel 1792 nacque, sulla base del fondo libraio proveniente dal monastero, la Biblioteca civica di Verona. Infine, nel 1797, a seguito della dominazione napoleonica venne sancita definitivamente la soppressione della mensa abbaziale di San Zeno.\nI possedimenti dell'abbazia.\nIl monastero benedettino di San Zeno gi\u00e0 nel IX secolo era gi\u00e0 riccamente dotato, ma nel secolo successivo aument\u00f2 notevolmente le propriet\u00e0 e procedette su gran parte di esse all'incastellamento. Un privilegio dell'imperatore Enrico II il Santo del 1014 consente di conoscere l'ampiezza esatta dei territori su cui aveva giurisdizione l'abbazia in quel momento: i villaggi di Ostiglia e Villimpenta con i boschi adiacenti, i castelli di Moratica (oggi nel comune di Sorg\u00e0), Erb\u00e9, Trevenzuolo, Vigasio e Romagnano, pi\u00f9 diverse propriet\u00e0 sparse, anche consistenti, come ad esempio a Bardolino. Due altri diplomi dello stesso secolo confermarono anche le propriet\u00e0 dei castelli di Montecchio di Fumane, Pastrengo, Capavo (nel comune di Negrar) e \"Isola Nonense\". Intorno alla basilica, inoltre, venne a formarsi col tempo l'omonimo abitato su cui l'imperatore Enrico IV, nel 1084, diede piena giurisdizione al monastero; il territorio era ben pi\u00f9 ampio del solo borgo ma si estendeva dalla chiesa (distrutta) di San Martino Acquario, su cui si sarebbe poi sorto Castelvecchio, fino al Chievo. \nMeno fortunato fu il XIII secolo, quando una profonda crisi invest\u00ec il monastero, dalla quale riusc\u00ec a uscire grazie agli interventi dei principi di Verona, i Della Scala, e all'abate Giuseppe della Scala, il quale si impegn\u00f2 a ricostituire il patrimonio e a riorganizzare l'amministrazione dei possedimenti. Nonostante questo verso la fine del XIV secolo, conclusasi la signoria scaligera, le terre soggette all'abbazia erano ormai una piccola parte rispetto a quelle dell'et\u00e0 comunale. Nel Quattrocento la situazione non cambi\u00f2 sostanzialmente, tuttavia San Zeno riusciva ancora a detenere la giurisdizione su Erb\u00e9, Roncolev\u00e0, Trevenzuolo, Moratica, Pigozzo, Romagnano e Cellore, per\u00f2 a partire da questo secolo le giurisdizioni, meglio conosciute come vicariati, non consentivano pi\u00f9 all'abate di possedere un ruolo politico, amministrativo e militare, come avveniva nei secoli precedenti, ma piuttosto rimanevano semplicemente una fonte di reddito, comunque limitata dal governo veneto e dell'ingerenza del comune di Verona.\nEdifici superstiti.\nChiesa.\nL'attuale chiesa, realizzata sul luogo ove almeno altri cinque edifici religiosi erano sorti in precedenza, mantiene sostanzialmente inalterata la sua origine medievale rappresentando un esempio di architettura romanica veronese. L'interno \u00e8 a pianta basilicale con l'aula divisa in tre navate da due file di possenti pilastri con sezione cruciforme alternati a colonne. Il soffitto \u00e8 ligneo a forma di carena di nave con raffinate decorazioni ed \u00e8 stato realizzato tra il 1385 e il 1389. Originariamente le pareti interne dovevano essere interamente ricoperte da affreschi di cui oggi ne rimangono solamente alcuni, di taluni solo porzioni. La critica suole attribuirli per la maggior parte ad un primo e ad un secondo \"maestro di san Zeno\", in realt\u00e0 due gruppi di frescanti operanti in citt\u00e0, rispettivamente nel secondo quarto e nella seconda met\u00e0 del XIV secolo. Come autori di ulteriori affreschi sono stati proposti i pittori Martino da Verona e Altichiero da Zevio, o perlomeno allievi della loro scuola. Sulla navata di destra vi \u00e8 una pala d'altare di Francesco Torbido.\nIl presbiterio si trova ad un livello superiore rispetto alla navata e ci si accede attraverso due scalinate che superano un pontile-tramezzo decorato da statue. Dietro l'altare maggiore, realizzato reimpiegando il sarcofago dei santi Lupicino, Lucillo e Crescenziano, vi \u00e8 la celebre pala di San Zeno del pittore mantovano Andrea Mantegna. Nella piccola abside di sinistra vi \u00e8 stata, invece, collocata la statua di \"San Zeno che ride\", datata intorno al XIII secolo, la quale ha suscitato interesse nella critica per l'originale rappresentazione del soggetto. Al di sotto del presbiterio, al livello pi\u00f9 basso dell'intero edificio, vi \u00e8 un'ampia cripta il cui soffitto \u00e8 composto da 54 volte a crociera sostenute da archi poggianti su 49 colonne.\nCelebri sono anche le formelle bronzee del portale, opera di diversi maestri fonditori medievali, e il grande rosone della facciata, chiamato \"Ruota della Fortuna\", realizzato del lapicida Brioloto de Balneo. Sempre sulla facciata, degni di nota sono i bassorilievi ai lati del portale: quelli di sinistra sono attribuiti al maestro Guglielmo e ai suoi aiutanti, mentre quelli a destra appartengono al maestro Niccol\u00f2 e alla sua scuola. All'interno della lunetta del protiro vi \u00e8 un ulteriore bassorilievo raffigurante la Consacrazione del Comune veronese che, oltre al suo valore artistico, rappresenta anche un importante documento storico che permette di attestare la nascita del comune medievale veronese al 1138, data di realizzazione dell'opera.\nI lavori di costruzione dell'attuale campanile incominciarono nel 1045 con l'abate Alberico e terminarono intorno al 1178 grazie all'intervento del \"maestro Martino\". Si tratt\u00f2 quindi di un lungo cantiere interrotto solo dal terremoto del 1117, cui segu\u00ec il restauro del 1120. Esso poggia su un'imponente zoccolatura a pianta rettangolare realizzata in conci di viva pietra. L'utilizzo della pietra continua anche al di sopra del basamento, sia negli spigoli della canna che nella lesena centrale di ogni faccia, mentre nello spazio interposto tra questi vi \u00e8 un uso alternato dei corsi di tufo e di cotto. La cella campanaria \u00e8 dotata da due ordini sovrapposti di trifore per ogni lato e, fin dal 1498, vi sono ospitate 6 campane, di cui la pi\u00f9 grande, fusa nel 1423, sfiora la tonnellata di peso. Delle pi\u00f9 vecchie campane non ci rimane che la piccola ottagona e priva di scritte, detta \"del figar\". La canna termina con modanature lisce di tufo. Infine, sui suoi spigoli si ergono quattro pinnacoli tutti in laterizio; anche la grande pigna centrale \u00e8 realizzata totalmente in laterizio.\nTorre abbaziale.\nLa costruzione della torre, che viene menzionata per la prima volta in due documenti del 1169, ebbe luogo in almeno due diverse fasi: molto probabilmente la prima edificazione \u00e8 databile al XII secolo, mentre in quello successivo avvenne la sopraelevazione, come si pu\u00f2 notare dai laterizi utilizzati, di diversa qualit\u00e0 nelle due zone, e dai caratteri delle finestre, con ghiere in tufo in basso e in cotto in alto.\nNel XIV secolo vi venne addossato lungo la parete settentrionale un secondo fabbricato, tanto alto che and\u00f2 quasi a coprire il balcone del terzo piano della torre. Questo secondo fabbricato, noto anche come \"palazzo dell'Abate\" venne parzialmente demolito agli inizi del XIX secolo, quindi oggi la parte rimanente \u00e8 mostra un piano in meno e una lunghezza dimezzata rispetto al primo edificio. Questo complesso, che aveva al piano terreno l'accesso al monastero, era destinato all'abate e agli ospiti pi\u00f9 prestigiosi, visto che l'abbazia fino ancora al XIV secolo fungeva da albergo per gli imperatori del Sacro Romano Impero.\nAll'interno del complesso \u00e8 presente un originale dipinto raffigurante un corteo di vari popoli che si avviano a rendere omaggio a un sovrano, con una citt\u00e0 turrita sullo sfondo. Si tratta di un dipinto piuttosto insolito a causa degli appariscenti copricapi che rendono distinguibili i diversi popoli, ma anche per le difficolt\u00e0 di interpretazione iconografiche e per la singolare tecnica pittorica utilizzata. Inoltre \u00e8 presente un frammento d'affresco che rappresenta la parte inferiore di una \"Ruota della Fortuna\", con una figura umana aggrappata e la scritta \"\u00absum sine regno\u00bb\", lo stesso soggetto che si trova nel rosone posto sulla facciata della basilica di San Zeno, opera eseguita tra la fine del XII secolo e l'inizio di quello successivo dal maestro Brioloto de Balneo.\nChiostro.\nLa prima attestazione della presenza del chiostro lo fa risalire al X secolo ma la sua attuale sistemazione la si deve ad un rinnovamento operato tra il 1293 e il 1313. I quattro lati sono formati da arcatelle a sesto acuto su due lati e ad arco a tutto sesto su altri due, sorrette da colonnine binate realizzate in marmo rosso di Verona. Sul lato settentrionale sporge un'edicola quadrangolare in cui si trovava l'antico pozzo dell'abbazia. Sui muri perimetrali degli ambulacri sono posti sarcofagi e lapidi sepolcrali, tra cui si distingue la tomba di Giuseppe della Scala, risalente al 1313 e arricchita da una lunetta con affresco di un pittore di scuola giottesca.\nSul lato meridionale vi \u00e8 il gi\u00e0 citato sepolcro dei monaci dell'abbazia fatto costruire nell'XI secolo dall'abate Alberico; seppur non si sia certi che quello attuale sia quella originale, si tratta di una tomba in marmo rossa chiusa da una spessa lastra su cui vi \u00e8 una grande croce in rilievo, e sopra di essa una scritta lo ricorda. Di fianco si apre la porta che conduce alla chiesa superiore, provvista di una lunetta con un affresco degli inizi del Trecento con raffigurata una \"Madonna con due angeli\".\nSul muro del lato orientale vi \u00e8 un vasto affresco del pittore veronese Jacopo Ligozzi in cui ha rappresentato un \"Giudizio Universale\" e un\"Allegoria\". Sul medesimo muro si apre una porta che permette l'accesso, scendendo alcuni gradini, al cosiddetto sacello di San Benedetto, sopra la quale vi \u00e8 una lunetta affrescata alla fine del XIV secolo con una \"Madonna con due santi vescovi\".\nSacello di San Benedetto.\nLungo il fianco meridionale del chiostro si apre una porta attraverso la quale si pu\u00f2 accedere al cosiddetto sacello (o oratorio) di San Benedetto. Si tratta di un piccolo locale a pianta quadrata, diviso in tre navatelle, di uguali dimensioni, coperte da nove volte a crociera sorrette da quattro sostegni in gran parte realizzati attraverso materiali di reimpiego risalenti ad epoche assai diverse. Tra questi, degni di nota un pulvino del VI secolo in stile bizantino e un cippo romano posto in un pilastro parietale. Le pareti presentano una decorazione a quadrati gialli, rossi e verdi del XIV secolo, mentre sulla parete nord vi \u00e8 un frammento di affresco non facilmente leggibile.\nSono state proposte diverse epoche a cui far risalire la realizzazione di tale sacello, tra le pi\u00f9 attendibili vi \u00e8 quella formulata dallo storico dell'arte Wart Arslan che lo ritiene un'opera del XII secolo, mentre altri, pur concordando sulla datazione, propongono che si sia trattato di una ristrutturazione di un precedente piccolo edificio che risalirebbe addirittura all'epoca romana (IV-V secolo). Sono state fatte diverse supposizioni sulla funzione originale di tale locale, tra queste \u00e8 stato proposto che poteva trattarsi dell'antica sagrestia o della sala capitolare. Il nome di \"San Benedetto\" deriva dal fatto che nel 1723 venne trovata una lapide la cui incisione raccontava di come un monaco dell'abbazia avesse fatto edificare a sue spese \"\u00abhoc opus ecclesie sancti benedicit\u00bb\"."}
{"id": "93887", "revid": "8596", "url": "https://it.wikipedia.org/wiki?curid=93887", "title": "Delitto per delitto", "text": ""}
{"id": "93888", "revid": "8596", "url": "https://it.wikipedia.org/wiki?curid=93888", "title": "Strangers on a Train", "text": ""}
{"id": "93889", "revid": "599013", "url": "https://it.wikipedia.org/wiki?curid=93889", "title": "Rear Window", "text": ""}
{"id": "93897", "revid": "124037237", "url": "https://it.wikipedia.org/wiki?curid=93897", "title": "Manovra di Heimlich", "text": "La manovra di Heimlich \u00e8 una tecnica di primo soccorso per rimuovere un'ostruzione delle vie aeree, che costituisce un'efficace misura per risolvere in modo rapido molti casi di soffocamento. La manovra prende il nome dal medico statunitense Henry Heimlich, che per primo la descrisse nel 1974.\nLa manovra pu\u00f2 e deve essere praticata anche da persone senza preparazione sanitaria, ma in tal caso \u00e8 sempre raccomandabile anche chiamare senza esitazione i servizi di soccorso, possibilmente ripartendo i compiti tra pi\u00f9 persone: mentre la persona pi\u00f9 idonea praticher\u00e0 subito la manovra di Heimlich, altri si occuperanno immediatamente della chiamata d'emergenza. \nSe il soccorritore \u00e8 solo con la vittima, praticher\u00e0 prima la manovra di Heimlich, successivamente chiamer\u00e0 i soccorsi e poi ripeter\u00e0 la manovra fin dove necessario.\nEsecuzione della manovra di Heimlich.\nDal momento che la vittima del soffocamento ha un'ostruzione alle vie aeree, non riuscendo a riempire i polmoni non ha nemmeno la possibilit\u00e0 di tossire energicamente da sola.\nIl soccorritore esegue la manovra di Heimlich utilizzando mani e braccia per esercitare una serie di rapide e profonde pressioni sull'area addominale del paziente, tra sterno e ombelico, dirigendo la spinta verso l'alto in modo da comprimere il diaframma. Ci\u00f2 provoca la compressione dei polmoni, esercitando cos\u00ec una spinta pneumatica sull'oggetto che ostruisce la trachea, in modo da provocarne l'espulsione. In sostanza ci\u00f2 rappresenta un potente e artificiale colpo di tosse. \nEsecuzione.\nProcedura una persona in piedi o seduta.\nLa persona che pratica la manovra di Heimlich si posiziona in piedi dietro l'infortunato, parlandogli e spiegando che sta per eseguire una manovra di emergenza, ma al tempo stesso agendo con decisione. La cinge con le braccia intorno ai fianchi, sotto le braccia. Una mano \u00e8 piegata con il pugno chiuso e viene posizionata con la parte del pollice appiattita contro l'addome nella zona tra lo sterno e l'ombelico. L'altra mano afferra il pugno e provoca una serie di rapide e profonde spinte verso l'alto finch\u00e9 l'oggetto che ostruisce le vie aeree non viene espulso. \nLe spinte non devono mai comprimere o stringere la gabbia toracica, ma solo la parte molle dell'addome.\nLe nuove linee guida di \"European Resuscitation Council\" prevedono che vengano alternate 5 compressioni sottodiaframmatiche e 5 colpi dorsali tra le scapole.\nProcedura su se stessi.\n\u00c8 possibile praticare la manovra di Heimlich anche su se stessi, utilizzando la stessa tecnica: una mano \u00e8 chiusa a pugno e collocata contro il proprio addome mentre l'altra l'afferra e la spinge verso l'alto con una serie di spinte finch\u00e9 non si liberano le vie aeree.\nAltra tecnica efficace di autosoccorso \u00e8 appoggiarsi con la parte alta dell'addome contro un oggetto fisso (per esempio una spalliera di un divano o di una sedia) e spingendo ripetutamente col proprio corpo verso il basso fino a che le compressioni non facilitino l'espulsione dell'ostruzione.\nDopo aver liberato le vie aeree.\nDopo aver liberato le vie aeree, per mezzo dell'espulsione dell'oggetto o dei liquidi che le ostruivano, \u00e8 comunque possibile, specialmente se la vittima ha perso conoscenza, che la respirazione non riprenda spontaneamente. \nContinuare la manovra di Heimlich non fa riprendere la respirazione. In questo caso, dal momento che \u00e8 possibile un arresto cardiocircolatorio, la respirazione artificiale o la rianimazione cardiopolmonare dovranno essere utilizzate secondo la necessit\u00e0.\nIl supporto del medico \u00e8 sempre utile e necessario dopo la manovra di Heimlich; se la persona riesce a respirare di nuovo \u00e8 opportuno un controllo medico per escludere eventuali possibili traumi secondari o residue ostruzioni minori; se la persona non respira \u00e8 indispensabile una chiamata di emergenza da effettuare non prima del termine del primo ciclo di insufflazioni e compressioni.\nEsecuzione della manovra su neonati.\nSe il neonato \u00e8 cosciente si applicano 5 colpi interscapolari alternati a 5 compressioni toraciche sullo stesso punto in cui si pratica il massaggio cardiaco esterno (subito sotto la linea intermammillare). \nNon si esegue la manovra di Heimlich come tale su un lattante: allorch\u00e9 il neonato diventa incosciente, viene posto supino su piano rigido; il soccorritore allinea la testa, scopre il torace, effettua 5 ventilazioni di soccorso, allineando ogni volta il capo in posizione neutra. \nEffettuate le 5 ventilazioni, se non sopravvengono altre valutazioni, incomincia la rianimazione cardiopolmonare e andr\u00e0 avanti con il protocollo di rianimazione per il primo minuto, ricontattando poi telefonicamente e aggiornando i servizi di emergenza. \nProsegue fino a che la vittima non si disostruisce, o fino all'arrivo dei soccorsi avanzati o fino a esaurimento fisico del soccorritore."}
{"id": "93898", "revid": "78273", "url": "https://it.wikipedia.org/wiki?curid=93898", "title": "Giuno e il Pavone", "text": ""}
{"id": "93900", "revid": "767487", "url": "https://it.wikipedia.org/wiki?curid=93900", "title": "Giunone e il pavone", "text": "Giunone e il pavone (\"Juno and the Paycock\") \u00e8 un film del 1929 diretto da Alfred Hitchcock.\nTrama.\nIrlanda, Dublino. Periodo della lotta per l'indipendenza.\nProtagonista \u00e8 la famiglia Boyle, molto povera.\nL'ambientazione \u00e8 tutta in luogo chiuso, casa del \"pavone\"; il capofamiglia, che si fa chiamare anche \"capitano\", pur non essendo mai stato su una nave, \u00e8 in realt\u00e0 disoccupato e fanfarone (da qui il soprannome). Giunone, la moglie, \u00e8 una donna \"giunonica\" ed autoritaria, ma sensata e con i piedi per terra a differenza del marito; poi c'\u00e8 Johnny, che ha perso un braccio in guerra per la patria, e Mary, la giovane e graziosa figlia minore. La storia si svolge attorno alle questioni che solleva il mancato ottenimento di un'eredit\u00e0.\nUn avvocato Charlie Bentham avverte la famiglia di un'imminente eredit\u00e0, ma mentre la moglie \u00e8 cauta e diffidente il marito si comporta come se avesse gi\u00e0 a disposizione questa ricchezza, fa acquisti dispendiosi, abbandona l'amico Joxer con cui trascorreva lunghe giornate al pub.\nL'eredit\u00e0 non esiste e la figlia si ritrova incinta dell'avvocato che l'abbandona. Il figlio Johnny \u00e8 accusato di essere una spia e sar\u00e0 ucciso. I Boyle si ritrovano in completa rovina e devono lasciare anche la misera abitazione.\nSoggetto.\nJohn Maxwell, il produttore della British International Pictures, incarica Hitchcock, dopo il grande successo di \"Blackmail\", di portare sullo schermo il dramma omonimo di Sean O' Casey, rappresentato all'Abbey Theatre di Dublino e accolto da un pubblico entusiasta. Saranno utilizzati gli stessi attori che avevano recitato in teatro.\nProduzione.\nNell'inverno 1929-1930 Hitchcock insieme alla moglie Alma Reville prepara la sceneggiatura. Porta a termine le riprese negli studi di Elstree. La prima a Londra si ebbe il 22 settembre 1930.\nCritica.\nIl film fu recensito molto positivamente. Qualche giornale parl\u00f2 di un \"quasi capolavoro\" e furono molto lodati sia la regia sia la recitazione impeccabile degli attori. \nHitchcock invece dichiara addirittura di \"aver provato vergogna\" perch\u00e9 malgrado considerasse la \"commedia stupenda\" e gli piacesse la \"mescolanza di umorismo e tragedia\", non era riuscito a \"trasporla in forma cinematografica\": si era limitato, a suo dire, a filmare il teatro.\nRohmer pur condividendo con Hitchcock che \"l'immagine non risulta di grande interesse\" ritiene che \"il sonoro sia particolarmente curato: lo scricchiolio dei passi sul pavimento di legno, un uso intensivo e grottesco dell'accento, oltre a una breve raffica di mitragliatrice che fa sobbalzare lo spettatore assopito sulla poltrona\".\nGiorgio Simonelli si scosta dal giudizio eccessivamente negativo dato dal regista a se stesso e nota che nella prima parte del film cerca \"di uscire dalla unit\u00e0 di luogo con l'aggiunta di una scena piuttosto movimentata in un pub\" e pi\u00f9 avanti \"ricerca modalit\u00e0 originali attraverso cui rendere cinematografico il testo\" con \"un susseguirsi di piani diversi di una stessa inquadratura\" tecnica che user\u00e0 in modo mirabile in un film della sua maturit\u00e0 come \"Nodo alla gola\"."}
{"id": "93901", "revid": "1234826", "url": "https://it.wikipedia.org/wiki?curid=93901", "title": "Trombosi", "text": "La trombosi (dal greco \u03b8\u03c1\u03cc\u03bc\u03b2\u03c9\u03c3\u03b9\u03c2, derivato di \u03b8\u03c1\u03cc\u03bc\u03b2\u03bf\u03c2, \u00abgrumo, trombo\u00bb) \u00e8 un processo patologico che consiste nella formazione di trombi all'interno dei vasi sanguigni, che ostacolano o impediscono la normale circolazione del sangue.\nA seconda del tipo di vaso coinvolto si parla di trombosi arteriosa o venosa. Le trombosi venose o flebotrombosi, associate spesso a varici, sono pi\u00f9 frequenti e si localizzano maggiormente negli arti inferiori; si distinguono in trombosi venosa profonda (TVP) e superficiale. Per quanto riguarda le lesioni arteriose, i trombi possono essere in relazione all'aterosclerosi.\nEziologia.\nIl trombo \u00e8 una massa solida formata da fibrina contenente piastrine, globuli rossi e bianchi, che si forma per coagulazione del sangue all'interno di un sistema cardiovascolare non interrotto: questa caratteristica lo distingue dal coagulo, che invece si forma all'esterno del sistema cardiovascolare quando esso presenti un'interruzione oppure all'interno di un sistema cardiovascolare dopo la morte dell'individuo.\nI trombi possono formarsi in qualsiasi punto del sistema cardiovascolare e sono sempre ancorati alla parete del vaso.\nLa formazione di un trombo ha cause riconducibili essenzialmente a tre alterazioni predisponenti principali, descritte dalla cosiddetta \"triade di Virchow\":\nCaratteristiche e classificazione dei trombi.\nI trombi arteriosi o intracardiaci solitamente insorgono a causa di danni endoteliali; quelli venosi invece per stasi.\nA seconda della sede e delle circostanze del loro sviluppo, i trombi assumono caratteristiche differenti; essi vengono classificati in base a tre caratteristiche: la loro composizione (elementi corpuscolati e fibrina), le loro dimensioni e la loro sede. La caratteristica che accomuna tutti i tipi di trombi \u00e8 che la loro direzione di accrescimento \u00e8 sempre rivolta verso il cuore: nel caso dei trombi venosi, la distribuzione dei fattori protrombotici avviene lentamente ed omogeneamente lungo tutto il corpo del trombo permettendo una crescita in direzione del cuore; nel caso dei trombi arteriosi, l'impetuosit\u00e0 del flusso permette l'azione dei fattori protrombotici solo alla cima del trombo, cio\u00e8 nella parte che per prima viene a contatto col flusso.\nIn base alla composizione si distinguono tre tipi di trombi, dovuti ai diversi effetti possibili della velocit\u00e0 del flusso ematico e della rapidit\u00e0 della coagulazione:\nIn base alle dimensioni si distinguono in trombi:\nInfine i trombi si possono ancora suddividere per sede:\nSono inoltre detti \"trombi murali\" quelli formatisi nelle cavit\u00e0 cardiache o nell'aorta.\nClassificazione delle trombosi.\nNella pratica clinica si riconoscono numerose forme di trombosi, sia venose sia arteriose sia sistemiche, tra cui:\nEvoluzione e complicazioni dei trombi.\nSe la trombosi non causa morte del soggetto, il trombo pu\u00f2 evolvere in quattro situazioni:\nLe complicanze pi\u00f9 frequenti nella storia di un trombo sono la calcificazione, in caso di necrosi delle piastrine e dei globuli, e la tromboflebite, in caso di infezione del trombo."}
{"id": "93902", "revid": "78273", "url": "https://it.wikipedia.org/wiki?curid=93902", "title": "Juno and the Paycock", "text": ""}
{"id": "93909", "revid": "729019", "url": "https://it.wikipedia.org/wiki?curid=93909", "title": "Tromboflebite", "text": "Con il termine tromboflebite ci si riferisce alla infiammazione di vene superficiali con conseguente trombosi.\nIn alcuni casi si utilizza pi\u00f9 semplicemente il termine flebite, sebbene non sia un sinonimo.\nTutti i distretti venosi possono essere colpiti. Tuttavia si manifesta con maggiore frequenza negli arti inferiori, soprattutto se le vene sono varicose.\nMeno frequentemente le flebiti possono coinvolgere gli arti superiori. In questo caso la causa predominante \u00e8 rappresentata dai microtraumatismi indotti dalle iniezioni.\nEziologia.\nCon grande frequenza la tromboflebite \u00e8 conseguente ad un intervento chirurgico ma a volte pu\u00f2 risultare difficile stabilirne le cause, sovente connesse alla presenza di varicosi.\nLa tromboflebite \u00e8 quasi invariabilmente legata alla presenza di un trombo nella vena. \nI fattori di rischio includono:\nDisturbi specifici associati con la tromboflebite comprendono la tromboflebite superficiale (colpisce le vene vicino alla superficie della pelle) e la trombosi venosa profonda (interessa le vene profonde e pi\u00f9 grandi). La tromboflebite migrante pu\u00f2 essere una manifestazione non-metastatica di una neoplasia, come ad esempio il carcinoma pancreatico (segno di Trousseau di malignit\u00e0).\nSegni e sintomi.\nI sintomi consistono spesso in:\nPrevenzione.\nCambiare di routine la posizione dell'ago o del catetere di una linea infusiva e.v. aiuta a prevenire le flebiti correlate a questo tipo di eziologia. Per altre forme di misure preventive si vedano gli specifici disturbi associati con la tromboflebite.\nTrattamento.\nIn generale, il trattamento pu\u00f2 includere i seguenti presidi: \nAl paziente pu\u00f2 essere consigliato di effettuare le seguenti operazioni:\nInterventi chirurgici di rimozione o stripping (asportazione per strappamento) sono raramente necessari, ma possono essere indicati in alcune situazioni.\nNon tutte le tromboflebiti superficiali sono benigne\nPrognosi.\nLa tromboflebite delle vene superficiali \u00e8 una patologia ad evoluzione benigna e che tende a rispondere in modo soddisfacente alle terapie mediche prescritte. Diverso il discorso quando il processo interessa le vene profonde. In questo caso comunque un 30% dei pazienti va incontro a risoluzione spontanea. In un ulteriore 50% il processo tende a mantenersi localizzato nella sede iniziale di insorgenza. Purtroppo il restante 20% dei pazienti se non \u00e8 sottoposta ad adeguata terapia con eparina mostrer\u00e0 una propagazione del coagulo con rischio elevato di complicanze maggiori (tromboembolia polmonare)."}
{"id": "93911", "revid": "181699", "url": "https://it.wikipedia.org/wiki?curid=93911", "title": "O Tite tute Tati tibi tanta tyranne tulisti", "text": "O Tite tute Tati tibi tanta tyranne tulisti (in italiano \"\u00abO Tito Tazio, tiranno, tu stesso ti attirasti atrocit\u00e0 tanto tremende!\u00bb\") \u00e8 una frase latina appartenente agli \"Annales\" del poeta Ennio (Ann. 104 Skutsch), giunti ad oggi in modo frammentario. \nSi tratta dell'apostrofe rivolta a Tito Tazio, forse da Romolo quando ne apprese la morte. \nIl verso \u00e8 citato dalla \"Rhetorica ad Herennium\" (4, 12) come esempio da condannare, a causa dell'abbondanza eccessiva di consonanti e la conseguente esasperazione di allitterazioni che ne pregiudicano la raffinatezza."}
{"id": "93915", "revid": "15756", "url": "https://it.wikipedia.org/wiki?curid=93915", "title": "Codici ICAO L", "text": "LA Albania.\nsko\nLC Cipro.\n\"Vedi anche Aeroporti a Cipro\".\nLM Malta.\n\"Vedi anche Aeroporti a Malta\"\nLV Stato di Palestina.\n\"Vedi anche Aeroporti nei Territori palestinesi\".\nGli aeroporti di Gerusalemme e Gaza-Katif hanno ancora codici ICAO LL (israeliani)."}
{"id": "93916", "revid": "61051", "url": "https://it.wikipedia.org/wiki?curid=93916", "title": "Codici ICAO M", "text": ""}
{"id": "93917", "revid": "547034", "url": "https://it.wikipedia.org/wiki?curid=93917", "title": "Codici ICAO N", "text": ""}
{"id": "93918", "revid": "287204", "url": "https://it.wikipedia.org/wiki?curid=93918", "title": "Codici ICAO O", "text": "OJ Giordania.\n\"Vedi anche Aeroporti in Giordania\".\nOL Libano.\n\"Vedi anche Aeroporti in Libano\"."}
{"id": "93919", "revid": "15756", "url": "https://it.wikipedia.org/wiki?curid=93919", "title": "Codici ICAO P", "text": ""}
{"id": "93921", "revid": "21583", "url": "https://it.wikipedia.org/wiki?curid=93921", "title": "Codici ICAO R", "text": ""}
{"id": "93922", "revid": "15756", "url": "https://it.wikipedia.org/wiki?curid=93922", "title": "Codici ICAO S", "text": ""}
{"id": "93923", "revid": "15855", "url": "https://it.wikipedia.org/wiki?curid=93923", "title": "Sintesi additiva", "text": "Una sintesi additiva, in fisica consiste nella somma di onde fondamentali con ottenimento di una risultante complessa, coerentemente con la Serie di Fourier, che in matematica offre una rappresentazione di una funzione periodica mediante una combinazione lineare di funzioni sinusoidali, concetti praticamente applicabili ad esempio in elettronica e in acustica."}
{"id": "93924", "revid": "610351", "url": "https://it.wikipedia.org/wiki?curid=93924", "title": "Codici ICAO T", "text": ""}
{"id": "93927", "revid": "216795", "url": "https://it.wikipedia.org/wiki?curid=93927", "title": "Muscolo retto inferiore", "text": "Il muscolo retto inferiore \u00e8 uno dei sei muscoli striati che consente il movimento del bulbo oculare.\nPresenta una lunghezza complessiva di circa 40\u00a0mm, e presenta un margine d'inserzione lievemente obliquo di circa 6,5\u00a0mm.\nOrigine e inserzioni.\nEsso origina dall'anello tendineo di Zinn, nella zona inferiore, sotto al forame ottico. Passando al di sotto della parte inferiore del bulbo oculare (al di sopra della parete orbitaria) ed incrociando il muscolo obliquo inferiore, la cui unione delle due guaine contribuisce a formare il legamento sospensore di Lookwood, si va a portare sulla faccia inferiore della sclera.\nInnervazione.\nIl muscolo retto inferiore \u00e8 innervato dal III paio dei nervi cranici (nervo oculomotore).\nVascolarizzazione.\n\u00c8 irrorato da un ramo dell'arteria oftalmica e dall'arteria infraorbitaria.\nAzione.\nLa sua contrazione determina un abbassamento dell'occhio (abbassamento con adduzione ed intrarotazione)."}
{"id": "93928", "revid": "834", "url": "https://it.wikipedia.org/wiki?curid=93928", "title": "Carla Bissi", "text": ""}
{"id": "93930", "revid": "834", "url": "https://it.wikipedia.org/wiki?curid=93930", "title": "Tiziana Tosca Donati", "text": ""}
{"id": "93932", "revid": "767487", "url": "https://it.wikipedia.org/wiki?curid=93932", "title": "Poisson (Saona e Loira)", "text": "Poisson \u00e8 un comune francese di 606 abitanti situato nel dipartimento della Saona e Loira nella regione della Borgogna-Franca Contea."}
{"id": "93933", "revid": "339392", "url": "https://it.wikipedia.org/wiki?curid=93933", "title": "Canton d'Uri", "text": ""}
{"id": "93936", "revid": "1226", "url": "https://it.wikipedia.org/wiki?curid=93936", "title": "Compact Flash", "text": ""}
{"id": "93937", "revid": "1222", "url": "https://it.wikipedia.org/wiki?curid=93937", "title": "Loud.", "text": ""}
{"id": "93938", "revid": "1165513", "url": "https://it.wikipedia.org/wiki?curid=93938", "title": "Quaternario (disambigua)", "text": "Quaternario \u00e8 un termine con diverse accezioni:"}
{"id": "93942", "revid": "37401", "url": "https://it.wikipedia.org/wiki?curid=93942", "title": "Monta a pelo", "text": "\u00c8 detta monta a pelo la monta del cavallo senza la sella. Nella monta a pelo, il cavaliere non gode dell'appoggio fornito da sella e staffe, ma deve controllare il cavallo solo attraverso il suo peso e il suo equilibrio. Il termine \"a pelo\" deriva dal contatto diretto che si ha con il dorso dell'animale. \nNormalmente, nella monta a pelo, viene mantenuto il filetto per garantire il controllo dell'animale poich\u00e9 il cavaliere deve praticare uno sforzo muscolare pi\u00f9 intenso rispetto alla monta tradizionale.Tuttavia nell'equitazione moderna vi sono cavalieri che montano a pelo anche senza filetto seguendo le tecniche della doma gentile dei cosiddetti \"natural horseman\".\nUna tipica applicazione della monta a pelo \u00e8 costituita dai palii in cui, nella stragrande maggioranza dei casi, l'uso di sella e staffe non \u00e8 consentito."}
{"id": "93945", "revid": "1226", "url": "https://it.wikipedia.org/wiki?curid=93945", "title": "A pelo", "text": ""}
{"id": "93949", "revid": "124385904", "url": "https://it.wikipedia.org/wiki?curid=93949", "title": "Antonello da Messina", "text": "Fu il principale pittore siciliano del Quattrocento, primo nel difficile equilibrio di fondere la luce, l'atmosfera e l'attenzione al dettaglio della pittura fiamminga con la monumentalit\u00e0 e la spazialit\u00e0 razionale della scuola italiana. I suoi ritratti sono celebri per vitalit\u00e0 e profondit\u00e0 psicologica.\nDurante la sua carriera dimostr\u00f2 una costante capacit\u00e0 dinamica di recepire i molteplici stimoli artistici delle citt\u00e0 che visitava, offrendo ogni volta importanti contributi autonomi, che spesso andavano ad arricchire le scuole locali. Soprattutto a Venezia rivoluzion\u00f2 la pittura locale, facendo ammirare i suoi traguardi - ripresi poi dai grandi maestri lagunari - apripista dunque per quella \"pittura tonale\" dolce e umana che caratterizz\u00f2 il Rinascimento veneto.\nBiografia.\nGli anni giovanili.\nNacque fra il 1425 e il 1430 a Messina, da Giovanni de Antonio e da Garita (verosimilmente Margherita). Il suo primo apprendistato si svolse probabilmente tra Messina e Palermo anche se recenti studi dimostrano la presenza quasi certa del pittore ad Alcamo. Infatti, dal riordino di alcuni documenti notarili del Quattrocento, pare che Antonello da Messina, all'et\u00e0 di 15 anni, abbia accettato un contratto di garzonato con il maestro conciatore di pelli Guglielmo Adragna d'Alcamo. Il contratto stipulato presso il notaio Ruggero Galanduccio porta la data del 2 settembre 1438: il giovane \"Antonellus de Missana\" si impegna a lavorare per tre anni e ad apprendere l'arte del pellizzaro.\n\u00c8 nota la presenza nel trapanese di diversi pittori messinesi che operavano in quel periodo, come Giovanni da Messina che nel 1411 dipinse a Trapani un'icona per il notaio Giovanni de Jordano, ed altre opere furono realizzate da un certo Pietro da Messina. Inoltre, sempre attraverso un documento notarile datato 6 maggio 1438, in un testamento del notaio Salvatore di Noto si parla dell'esecuzione di un dipinto in una Chiesa di Mazara da parte di un Antonello da Messina non pi\u00f9 in qualit\u00e0 di pellizzaro ma di pittore.\nFu un pittore molto legato ai dipinti fiamminghi, soprattutto quelli provenienti da Bruges e Bruxelles, da dove prese la tecnica della pittura ad olio e l'attenzione per i dettagli.\nIl nonno paterno di Antonello, Michele de Antonio, era possessore di un brigantino di nome \"Sant\u2019Andrea\" (1406), con il quale trasportava il legname calabrese a Siracusa. La Calabria, con il suo patrimonio naturalistico e produttivo, era una grande risorsa per Messina, i suoi mercanti e anche per la famiglia de Antonio [sugli interessi economici messinesi in terra calabra vd. De Pasquale, pp. 147 e segg.].\nIntorno al 1450 circa fu a Napoli, dove secondo la testimonianza di Pietro Summonte in una lettera a Marcantonio Michiel, era apprendista nella bottega del pittore Colantonio. Qui venne in contatto con la pittura fiamminga, spagnola e provenzale, presente sia nelle collezioni reali sia nell'esempio tangibile di artisti stranieri operanti nella corte angioina prima e, dal 1442, in quella aragonese poi. All'Antonello di questo periodo vengono attribuite dieci tavolette con \"Beati francescani\" realizzate per la pala dipinta da Colantonio per la chiesa di San Lorenzo Maggiore.\nLa cosiddetta \"Crocifissione di Sibiu\", del 1460 circa e conservata al Muzeul Na\u021bional Brukenthal, inaugur\u00f2 forse uno dei temi base della sua produzione, quella del martirio di Cristo. Quest'opera riprese iconograficamente i \"Calvari\" fiamminghi, in particolare nella parte bassa della tavola; mentre nella parte superiore, in cui la disposizione ortogonale di Cristo e dei ladroni determina una tangibile scatola spaziale, dimostra un'attenta conoscenza delle volumetria spaziale italiana. Roberto Longhi riteneva che la parte superiore della tavola di Bucarest fosse stata aggiunta qualche anno dopo, poich\u00e9 le due matrici culturali tipiche del messinese, fiamminga e italiana, sono qui solamente accostate e non fuse. \u00c8 invece del 1475 la \"Crocifissione di Anversa\", conservata al Mus\u00e9e Royal de Beaux-Arts de Anvers.\nPrime commissioni.\nAl 1457 risal\u00ec la prima commissione come maestro autonomo: un gonfalone per la confraternita di San Michele dei Gerbini a Reggio Calabria, imitante quello eseguito per la confraternita messinese di San Michele a Messina. Entrambe le opere sono perdute. A questa data sappiamo che l'artista era gi\u00e0 sposato con Giovanna Cuminella (vedova con figlia, Caterinella) e probabilmente gi\u00e0 padre di Jacobello.\nNel 1460 il padre noleggi\u00f2 un brigantino per andare a riprendere Antonello e la sua famiglia, i servi e le masserizie ad Amantea, una localit\u00e0 calabrese. Forse l'artista tornava o da un periodo di lavoro in Calabria, o da un viaggio pi\u00f9 lungo. Al 1460 circa gli viene attribuita l'esecuzione della cosiddetta \"Madonna Salting\", in cui l'iconografia e lo stile fiammingo sono uniti a una maggiore attenzione alla costruzione volumetrica delle figure, derivata da Piero della Francesca mediato forse dall'opera di Enguerrand Quarton. Dopo il 1460 si collocano le due tavolette di Reggio Calabria con la \"Visita dei tre angeli ad Abramo\" e \"San Girolamo penitente nel deserto\", esposte alla Pinacoteca civica.\nNel 1461 nella sua bottega entr\u00f2 come apprendista il fratello minore Giordano, stipulando con lui un contratto triennale. Nello stesso anno Antonello dipinse per il nobile messinese Giovanni Mirulla una perduta \"Madonna col Bambino\".\nTra il 1465 e il 1470 circa realizz\u00f2 il \"Ritratto d'Ignoto di Cefal\u00f9\" del Museo Mandralisca di Cefal\u00f9. Nei ritratti Antonello, a differenza degli italiani che utilizzavano la posa medaglistica di profilo, adott\u00f2 la posizione di tre quarti, tipicamente fiamminga, che permetteva una pi\u00f9 minuta analisi fisica e psicologica. Rispetto ai fiamminghi guard\u00f2 meno al dettaglio e pi\u00f9 alla caratterizzazione psicologica e umana degli effigiati. Lo schema compositivo di questo ritratto venne confermato nei ritratti successivi: il personaggio \u00e8 inserito in uno sfondo scuro con il busto tagliato sotto le spalle, testa girata verso destra mentre gli occhi guardano direttamente lo spettatore, cercando un contatto mentale con lui; la luce illumina il lato destro del volto mentre il lato sinistro \u00e8 in ombra. Nei ritratti successivi dispose sempre uno zoccolo di marmo in basso (un parapetto) con un cartiglio dipinto che riporta firma e data, tipico elemento fiammingo.\nInnegabili sono i rimandi di Antonello ad artisti quali Petrus Christus, Hans Memling e Jean Fouquet. Riguardo al primo alcuni hanno trovato tracce di una possibile conoscenza diretta tra i due, rilevando i loro presumibili nomi tra gli stipendiati di una medesima battaglia. In particolare Antonello fu uno dei primi artisti italiani ad usare la tecnica a olio, che permetteva di stendere il colore in successive velature trasparenti, ottenendo effetti di precisione, morbidezza e luminosit\u00e0 impossibili con la tempera.\nVenezia.\nNegli anni successivi Antonello risal\u00ec l'Italia, toccando Roma, la Toscana e le Marche, venendo sicuramente a contatto con le opere di Piero della Francesca, dalle quali mutu\u00f2 la salda monumentalit\u00e0 e la capacit\u00e0 di organizzare lo spazio secondo le regole geometriche della prospettiva lineare.\nNel 1474 circa Antonello si rec\u00f2 a Venezia, dove venne in contatto con la pittura di Giovanni Bellini.\nIl \"Salv\u00e0tor mundi\" \u00e8 la sua prima opera firmata e datata: \"Mille simo quatricentessimo sexstage/simo quinto viije Indi Antonellus / Messaneus me pinxit\". In quest'opera l'iconografia \u00e8 ripresa dai fiamminghi e in special modo da Petrus Christus. Nella prima stesura la veste del Cristo era pi\u00f9 accollata e la mano benedicente parallela alla superficie, e successivamente Antonello rielabor\u00f2 la composizione, abbassando la piega dello scollo e spostando in avanti la mano benedicente in modo da accentuare le valenze spaziali della composizione.\nTornato in Sicilia realizz\u00f2 il \"Polittico di San Gregorio\" (documentato nel 1473).\nDel 1474 \u00e8 l\"Annunciazione\" del Museo Bellomo di Siracusa, dove lo spazio \u00e8 unificato dalla prospettiva (con la presenza del punto principale alla sinistra dell'angelo) e dalla costruzione modulare dell'inquadratura, basata sull'interasse delle colonne e sul sottile digradare della luce verso il fondo della prima stanza.\nDel 1475 (secondo G.Villa anche del 1474) \u00e8 il celebre \"San Girolamo nello studio\", conservato alla National Gallery di Londra. La scena, inquadrata in un portale, \u00e8 costruita in modo che i raggi luminosi coincidano con quelli prospettici, avendo come centro il busto e le mani del santo, che viene colto al lavoro nel suo studio, ingombro di libri e di oggetti, meticolosamente rappresentati. Oltre ai libri e ai simboli (come il pavone in primo piano) vi \u00e8 anche un'indagine nella costruzione dello spazio, illuminato da diverse fonti di luce secondo l'esempio fiammingo. Nella penombra si vede il leone che si avvicina a dei porticati. Antonello eccelse anche nella realizzazione del pavimento, che ricorda molto quello della \"Madonna del cancelliere Nicolas Rolin\" di Jan van Eyck.\nDel 1475 \u00e8 l\"'Ecce Homo\" del Collegio Alberoni di Piacenza firmato e datato: \"1473 Antonellus Messaneus me pinxit\", appartenente alla serie di dipinti che porta lo stesso nome.\nDello stesso anno sono: La \"Crocifissione\" della National Gallery di Londra, firmata e datata \"1475 / Antonellus Messaneus / me pinxit\", in cui la pacata composizione \u00e8 costruita in sezione aurea dove a fare da linea marcatrice sono le acque del lago, che isolano maggiormente la figura del Cristo dal cerchio formato dalla Vergine e da san Giovanni. Dello stesso periodo il \"Ritratto d'uomo\" della National Gallery di Londra, la \"Piet\u00e0\" del Museo Correr, il \"Ritratto d'uomo\", detto il \"Condottiero\" del Louvre, firmato e datato: \"1475 / Antonellus Messaneus me pinxit\" e il \"Ritratto d'uomo\" della Galleria Borghese.\nTra il 1475 e il 1476 esegu\u00ec la \"Pala di San Cassiano\", ora mutilata e conservata a Vienna. Di questa opera rimangono la Vergine sul trono rialzato e quattro santi a mezzo busto. Il pittore si rifece allo schema compositivo della \"Sacra Conversazione \"di Giovanni Bellini per la chiesa dei Santi Giovanni e Paolo, ora perduta, ma con un impianto pi\u00f9 distanziato e solenne, che dava maggior respiro alla composizione. Sono per\u00f2 soprattutto gli effetti atmosferici creati dalla luce a unificare l'opera e rendere pi\u00f9 naturali le figure proposte.\nDel 1478, o del '75-76 fu il \"San Sebastiano\" di Dresda, parte centrale di un trittico smembrato (\"Trittico di San Giuliano\"); in esso l'asse del dipinto \u00e8 dato dalla figura monumentale del santo, accentuata dal punto di vista ribassato, ruotata leggermente a destra. L'influenza di Piero della Francesca \u00e8 evidente nella disposizione matematica degli elementi e nel pavimento scorciato in prospettiva che conduce lo sguardo verso il piazzale in fondo; al contempo Antonello rifiut\u00f2 la scomposizione geometrica del corpo del santo, addolcendo i contorni; inser\u00ec inoltre la scena in un paesaggio contemporaneo, popolato di figure minuscole.\nIl ritorno in Sicilia.\nDopo il suo ritorno in Sicilia, realizz\u00f2 nel 1475 l'Annunciata di Palermo: Maria, \"distratta\" dalla lettura, \u00e8 colta nell'attimo in cui l'interlocutore (L'Angelo? Noi?) le \u00e8 davanti, e la sua mano destra sembra volerlo infrenare; dalla sagoma dalla geometria essenziale del manto emerge il perfetto ovale del volto della Vergine; un asse - forse casuale- della composizione \u00e8 dato dalla piega del manto sulla fronte gi\u00f9 fino all'angolo del leggio; al contrario, il lieve girare della figura, e il gesto della mano, danno naturalezza alla composizione. L'opera rappresenta uno dei traguardi fondamentali della pittura rinascimentale italiana. L'assolutezza formale, lo sguardo magnetico e la mano sospesa in una dimensione astratta (cui per\u00f2 ha contribuito un cattivo restauro nell'Ottocento togliendo parte delle ombre che la modellavano) ne fanno un capolavoro assoluto.\nDello stesso anno \u00e8 il \"Ritratto d'uomo\", detto \"Ritratto Trivulzio\", del Museo Civico d'Arte Antica di Torino, firmato e datato, in cui l'incarnato si accorda perfettamente al colore rosso della veste. Questo ritratto impression\u00f2 anche Galeazzo Maria Sforza il quale invit\u00f2 pi\u00f9 volte Antonello nella capitale lombarda, ma senza successo.\nTra il 1476 e il 1478 dipinse la \"Piet\u00e0\" del Museo del Prado, inserita in un paesaggio con teschi e tronchi secchi che simboleggiano la morte, mentre in secondo piano la citt\u00e0 e il verde della natura simboleggiano la Resurrezione. L'iconografia in cui il Cristo morto \u00e8 sorretto dall'angelo \u00e8 di origine nordica, ma era gi\u00e0 presente nelle opere di Carlo Crivelli; il corpo del Cristo \u00e8 reso naturalisticamente, sia nel costato sanguinante che nel volto sofferente a cui fa da contrappunto la bellezza idealizzata del volto dell'angelo. Il volto del Cristo \u00e8 stato probabilmente ripreso dalla piccola tavoletta del \"Cristo alla colonna\" (1476 circa) di Antonello, che oggi \u00e8 visibile al Museo del Louvre.\nLa morte.\nAntonello mor\u00ec a Messina nel 1479. Nel suo testamento, il 14 febbraio, lasci\u00f2 la richiesta di essere sepolto in un saio monacale. Divise la sua eredit\u00e0 in modo equo tra moglie e figli. Il 25 febbraio 1479 \u00e8 dichiarato gi\u00e0 morto.\nA Napoli e in Sicilia ci fu un seguito dell'artista: il figlio Iacobello, pure pittore, e gli artisti locali come Marco Costanzo, per\u00f2 si limitarono a riprodurre i suoi schemi iconografici senza capirne le complesse problematiche. Diversamente successe a Venezia dove la sua sintesi di forma e di \"legante\" luminoso fu compresa e sviluppata da artisti quali Giovanni Bellini, Vittore Carpaccio, Cima da Conegliano e Alvise Vivarini.\nOpere.\nLa datazione delle opere di Antonello \u00e8 molto discussa e di diverse interpretazioni."}
{"id": "93950", "revid": "640389", "url": "https://it.wikipedia.org/wiki?curid=93950", "title": "Blocco Nazionale della Libert\u00e0", "text": "Il Blocco Nazionale della Libert\u00e0 \u00e8 stata una lista elettorale italiana, d'ispirazione conservatrice e monarchica, costituita in occasione delle elezioni per l'Assemblea Costituente del 1946 da Partito Democratico Italiano (PDI), Concentrazione Nazionale Democratica Liberale (CNDL) e Centro Democratico (CD).\nLa lista ottenne (pari al 2,77%) e 16 seggi su 556.\nDopo le elezioni, il Blocco ebbe breve vita: gi\u00e0 prima della conclusione dei lavori della Costituente, i suoi membri si divisero infatti tra il Partito Liberale Italiano, il Fronte dell'Uomo Qualunque e il nascente Partito Nazionale Monarchico.\nRisultati elettorali.\nEletti.\nCollegio Unico Nazionale:\nCircoscrizione di Roma:\nCircoscrizione di Napoli:\nCircoscrizione di Salerno:\nCircoscrizione di Lecce:\nCircoscrizione di Catanzaro:\nCircoscrizione di Catania:"}
{"id": "93951", "revid": "110157", "url": "https://it.wikipedia.org/wiki?curid=93951", "title": "Unione Democratica Nazionale", "text": "L'Unione Democratica Nazionale fu una lista elettorale costituita da vari partiti politici italiani di ispirazione moderata\nin occasione delle elezioni per l'Assemblea Costituente del 1946. Essa raggruppava:\ne a cui aderirono altre formazioni personali come:\nLa lista ottenne 1.560.638 voti, pari al 6,8%, e 41 seggi.\nLa Democrazia del Lavoro present\u00f2 occasionalmente anche sue liste locali, riuscendo ad eleggere in proprio Francesco Amatucci, che rinunci\u00f2 a favore di Costantino Preziosi, nella circoscrizione Salerno-Avellino. Per quanto riguarda il Partito Liberale, quando organizz\u00f2 il suo proprio gruppo parlamentare vi aderirono tre politici eletti sotto le insegne del Blocco Nazionale della Libert\u00e0, e cio\u00e8 Carlo Colonna Di Paliano, Orazio Condorelli e Roberto Lucifero d'Aprigliano.\nEletti.\nGli eletti nelle file dell'Unione Democratica Nazionale riflessero quella fluidit\u00e0 che era tipica dei comitati elettorali dell'et\u00e0 prefascista. Otto deputati si iscrissero al gruppo della Democrazia del Lavoro, ma non il fondatore Bonomi, che si stava riavvicinando alla socialdemocrazia, e il suo vice Ruini. Anche Orlando volle mantenere una sua propria autonomia, come pure il campano De Martino, anche se per quest'ultimo non fu che il primo passo verso l'approdo al lido democristiano. I politici rimanenti formarono un gruppo della coalizione, ma in molti costituirono poi uno specifico gruppo liberale sotto la guida di Einaudi e Croce che attrasse anche eletti in altre compagini del centrodestra.\nCollegio Unico Nazionale:\nCircoscrizione di Torino:\nCircoscrizione di Cuneo:\nCircoscrizione di Roma:\nCircoscrizione dell'Aquila:\nCircoscrizione di Benevento-Campobasso:\nCollegio di Napoli:\nProvincia di Salerno:\nCircoscrizione di Bari:\nCircoscrizione di Lecce:\nCircoscrizione di Potenza:\nCircoscrizione di Catanzaro:\nCircoscrizione di Catania:\nCircoscrizione di Palermo:"}
{"id": "93953", "revid": "1522738", "url": "https://it.wikipedia.org/wiki?curid=93953", "title": "Fronte Democratico Popolare", "text": "Il Fronte Democratico Popolare per la libert\u00e0, la pace, il lavoro, o semplicemente Fronte Democratico Popolare (FDP), era una federazione politica di sinistra, costituita ufficialmente il 28 dicembre 1947 e formata da:\ne a cui aderirono altre formazioni minori come:\nNon aderirono alle liste ma preferirono presentarsi con liste autonome, pur in una collocazione a sinistra:\nSimbolo di tale coalizione era il volto di Giuseppe Garibaldi, eroe rivoluzionario del Risorgimento, tinto di bianco (simbolo del pacifismo) incastonato in una stella verde (che indicava il lavoro) con i contorni rossi (segno tipico della sinistra che completava la serie dei tre colori italiani).\nStoria.\nDopo il buon risultato ottenuto alle elezioni comunali e provinciali del 1947, e alle elezioni regionali in Sicilia dell'aprile dello stesso anno, Palmiro Togliatti e Pietro Nenni tentarono la carta del frontismo per battere la Democrazia Cristiana in vista delle elezioni politiche del 18 aprile 1948. Il \"Blocco del Popolo\" (cos\u00ec era anche chiamata l'alleanza) ottenne per\u00f2 solo il 31% dei voti alla Camera dei deputati (con voti) e il 30,76% dei voti al Senato della Repubblica (con preferenze): pertanto, sia il PSI che il PCI preferirono dichiarare finita questa stagione e di presentarsi alle elezioni politiche con i propri simboli. Conseguenza di questa rovinosa sconfitta (la DC super\u00f2 il 48% dei voti sia alla Camera che al Senato) fu la nascita di tre governi De Gasperi.\nIl Fronte si present\u00f2 sotto diverso simbolo alle elezioni del 1948 anche in Valle d'Aosta, ottenendo per\u00f2 solo il 29,70% alla Camera e il 30,68% al Senato, non riuscendo quindi ad eleggere alcun parlamentare.\nSocialisti e comunisti dopo le elezioni del 1948.\nA livello locale, l'alleanza PCI-PSI continu\u00f2 in maniera corposa fino al 1956, anno in cui Nenni ruppe con i comunisti a causa dell'invasione sovietica dell'Ungheria. Anche quando nacque il Centro-sinistra, tuttavia, i rapporti tra socialisti e comunisti non furono pessimi, e alcune amministrazioni \"rosse\" continuarono a sorgere in Italia (soprattutto al centro-nord)."}
{"id": "93954", "revid": "124176727", "url": "https://it.wikipedia.org/wiki?curid=93954", "title": "Blocco Nazionale", "text": "Il Blocco Nazionale \u00e8 stata una coalizione elettorale di destra, costituita in Italia dopo il referendum del 2 giugno 1946.\nStoria.\nFu realizzata per la prima volta alle prime elezioni regionali siciliane dell'aprile 1947, quando PLI e UQ creano la lista \"Blocco Democratico Liberal Qualunquista\" che \u00e8 il terzo partito all'Assemblea regionale siciliana con il 14,8% e 12 seggi su 90, esprimendo anche il presidente dell'assemblea con Ettore Cipolla.\nNon ripet\u00e8 il successo in occasione delle elezioni politiche del 1948, in cui con il nome di \"Blocco Nazionale\", ottenne 1.003.727 voti (pari al 3,82%) e 19 seggi alla Camera e 1.222.419 voti (pari al 5,40%) e 7 seggi al Senato. Il leader della coalizione era Roberto Lucifero d'Aprigliano (nella qualit\u00e0 di segretario del PLI).\nIl Blocco Nazionale era formato da:"}
{"id": "93955", "revid": "110157", "url": "https://it.wikipedia.org/wiki?curid=93955", "title": "Unit\u00e0 Socialista", "text": "Unit\u00e0 Socialista \u00e8 stata una lista elettorale italiana costituitasi in occasione delle elezioni politiche del 1948 a seguito dell'accordo tra:\nL'Unione dei Socialisti era nata alcuni mesi prima da una scissione del Partito Socialista Italiano.\nLa formazione si ispirava ai valori della socialdemocrazia e al socialismo riformista. Si contrapponeva ad un simile raggruppamento, il Fronte Democratico Popolare, che raccoglieva invece i partiti socialista e comunista, questi ultimi pi\u00f9 legati all'Unione Sovietica.\nLa lista di Unit\u00e0 Socialista ottenne il 7% dei consensi e 33 seggi alla Camera dei deputati, mentre al Senato, dove in alcune regioni present\u00f2 candidature congiunte coi repubblicani nel nome del laicismo, strapp\u00f2 complessivamente 8 scranni."}
{"id": "93956", "revid": "125384397", "url": "https://it.wikipedia.org/wiki?curid=93956", "title": "Resident Evil", "text": "Resident Evil, distribuito in Giappone come , \u00e8 un videogioco survival horror creato da Capcom; rappresenta il titolo inaugurale della serie di \"Resident Evil\".\n\u00c8 uscito originalmente nel 1996 su PlayStation ed \u00e8 stato successivamente convertito per il Sega Saturn e PC, pi\u00f9 tardi \u00e8 stato ripubblicato due volte su PlayStation nella versione \"Director's Cut\". Nel 2002 \u00e8 uscito un remake del gioco per il GameCube, \"Resident Evil\", con una nuova grafica, un nuovo doppiaggio e altri cambiamenti significativi. Una conversione per il Nintendo DS, \"Deadly Silence\", \u00e8 stata pubblicata nel 2006. Nel giugno del 2009 la collaborazione tra Capcom e Nintendo ha portato all'uscita del remake di \"Resident Evil\" per Wii. Nel 2014 Capcom ha portato il remake di \"Resident Evil\" per Gamecube alle nuove console.\nFu la Capcom a chiamare per la prima volta questo genere di videogiochi \"survival horror\" riferendosi proprio a \"Resident Evil\", cos\u00ec da affermarne l'originalit\u00e0. Alcuni titoli precedenti come \"Splatterhouse\" sarebbero comunque iscrivibili nel genere.\n\"Resident Evil\" \u00e8 uno dei primi videogiochi usciti per la console Sony PlayStation e si ispira a sua volta ad alcuni giochi del passato, ad esempio \"Alone in the Dark\", ma soprattutto a \"Sweet Home\", gioco del 1989 ispirato al film \"Sweet Home\" del quale la Capcom ottenne i diritti. La maggiore ispirazione deriva per\u00f2 dai film di George Romero in cui viene dipinta la paura e il terrore con il volto dei non morti.\nTrama.\nIl gioco \u00e8 ambientato nel luglio 1998 (quindi 2 anni nel futuro dalla produzione del videogioco) a Raccoon City, una citt\u00e0 fittizia del Midwest americano situata tra i monti Arklay. Degli strani casi di omicidio e cannibalismo spingono ad indagare le squadre \"Bravo\" ed \"Alpha\" delle forze speciali locali \"S.T.A.R.S.\" e, alla scomparsa della prima squadra, viene inviata la seconda per indagare, formata da Chris Redfield, Jill Valentine, Albert Wesker, Barry Burton, Joseph Frost e Brad Vickers. Atterrata con un elicottero nei pressi di una villa, la squadra \u00e8 attaccata da un branco di cani feroci che uccidono Joseph Frost e la costringono a ripiegare nella misteriosa magione.\nQuella che pareva essere una semplice villa si scopre essere l'accesso ad un centro di ricerca della Umbrella Corporation, in cui vengono svolti esperimenti illegali su armi biologiche da impiegare in guerra. Questi test hanno portato alla creazione di nuove specie mutanti assetate di sangue e di un virus capace di modificare la struttura cellulare degli esseri viventi. Il virus ha per\u00f2 un enorme fattore di contagio, e ha nel frattempo contagiato tutto il personale medico e tutti coloro trasformandoli in irrazionali e violenti \"non morti\".\nImpersonando Jill Valentine o Chris Redfield il giocatore deve investigare sugli esperimenti condotti dall'Umbrella, trovare eventuali superstiti della squadra Bravo e cercare infine di scappare, il tutto cercando di sopravvivere ai \"non morti\" e terrificanti mostri quali il serpente gigante Yawn, delle piante infette, la tarantola Black Tiger e gli squali giganti Neptune. I protagonisti dovranno vedersela anche con una fitta rete di intrighi, tradimenti e orrori che li accompagneranno con un crescendo sempre maggiore per tutto il corso dell'avventura.\nCensure e diversit\u00e0.\nLa pubblicazione del gioco segn\u00f2 la crescita del target dei giochi per console.\nI precedenti titoli horror, sia per limitazioni tecniche dei sistemi su cui giravano, che per la censura, non avevano mai mostrato l'orrore e la violenza in maniera esplicita e realistica come \"Resident Evil\".\nI protagonisti non erano pi\u00f9 un ammasso di pixel dall'aspetto cartoonesco come in \"Castlevania\" o \"Splatterhouse\". Il filmato introduttivo (girato con attori reali) mostrava un agente di polizia che veniva sbranato vivo da dei cani, mentre durante il gioco, i protagonisti si muovevano all'interno di ambientazioni realistiche in grafica prerenderizzata.\nIl gioco fu censurato nella versione per il mercato occidentale.\nParecchi filmati furono tagliati, mentre determinate situazioni di gioco (la morte del proprio personaggio in occasione di un game over o il suo sanguinamento in caso di ferite) furono rimosse. Persino i dialoghi non furono risparmiati dalla scure censoria. Va notato che in seguito persino la versione giapponese fu leggermente censurata, mostrando il filmato introduttivo in bianco e nero.\nPersonaggi.\nPersonaggi.\n\"Resident Evil\" d\u00e0 ai giocatori la scelta tra due personaggi controllabili, Chris Redfield e Jill Valentine. Le differenze tra i personaggi sono importanti in quanto riguardano cambiamenti nelle abilit\u00e0, nella capacit\u00e0 del trasporto di oggetti e di supporto tra i personaggi.\nNemici.\nQuella che segue \u00e8 una lista dei nemici che il giocatore affronter\u00e0 durante la partita. Le creature del gioco sono conosciute come Bio-Organic Weapons (o B.O.W.), creature infettate dal virus T e trasformate in pericolosi mostri a scopo di sperimentazione, o accidentalmente mutate in seguito alla fuga del virus.\nDifferenze tra le versioni.\nDalla prima uscita nel 1996 sono state realizzate diverse versioni di \"Resident Evil\" per diverse piattaforme durante gli anni; ognuna introduce nuove caratteristiche e nuovi aspetti di gameplay.\nQuando Capcom ha distribuito \"Biohazard\" in Nord America e in Europa, il titolo del gioco \u00e8 stato cambiato in \"Resident Evil\", grazie al suggerimento della divisione americana, ma anche perch\u00e9 la band heavy metal Biohazard possiede il copyright in America e in Europa. Quella che segue \u00e8 una lista delle differenze tra la versione occidentale e quella giapponese del gioco per PlayStation, anche se i cambiamenti sono per lo pi\u00f9 validi anche per le versioni successive del gioco.\n\"Director's Cut\".\nUn paio di mesi dopo aver distribuito la versione per \"Sega Saturn\", nel settembre 1997, la Capcom fece uscire la versione \"Resident Evil: Director's Cut\" per PlayStation in modo da compensare il ritardo d'uscita di \"Resident Evil 2\". In questa versione, si trovano nuove angolazioni della telecamera, nemici e oggetti posizionati diversamente, una pistola pi\u00f9 potente e nuovi costumi standard per Jill, Chris e Rebecca. Il gioco include anche una nuova difficolt\u00e0, \"Beginner\", nella quale il numero di munizioni disponibili nel gioco viene raddoppiato. Una delle aggiunte speciali include una versione zombi del membro del Team Bravo Forest Speyer, ucciso dai corvi. Questo zombi \u00e8 inoltre pi\u00f9 resistente e veloce degli altri, come accadr\u00e0 per i Crimson Head nel futuro remake; il risveglio di Forest dalla morte venne conservato anche per tutte le seguenti versioni del gioco. Il gioco include inoltre un secondo disco contenente una demo di \"Resident Evil 2\" basata sullo scenario A di Leon.\nLa versione \"Director's Cut\" \u00e8 disponibile nel PlayStation Network e giocabile per PlayStation 3, PlayStation Portable e PlayStation Vita.\n\"Director's Cut Dual Shock Ver.\".\nUna terza versione del gioco chiamata \"Director's Cut Dual Shock Ver.\" \u00e8 uscita ad agosto del 1998 per PlayStation e fu co-prodotta da Keiji Inafune. Questa versione della \"Director's Cut\" (conosciuta come \"Dual Shock Version\") fu distribuita in seguito, in modo da includere le funzionalit\u00e0 del joypad DualShock, la vibrazione e l'utilizzo degli stick analogici per i movimenti. L'altra novit\u00e0 fu una nuova colonna sonora sinfonica (originariamente attribuita a Mamoru Samurag\u014dchi) che sostituiva quella originale. Questa copia del gioco include un secondo disco contenente i video di \"Resident Evil 1.5\" (la versione primitiva e abbandonata di \"Resident Evil 2\").\nNegli Stati Uniti d'America, \"Resident Evil: Director's Cut Dual Shock Ver.\" \u00e8 disponibile nel PlayStation Network e giocabile per PlayStation 3.\nComputer.\nIl gioco venne in seguito convertito per PC. Questa versione includeva i video non censurati della versione giapponese, in pi\u00f9 aggiungeva delle nuove armi sbloccabili: un MAC-10 per Jill ed un FN Minimi per Chris, oltre a dei costumi alternativi del tutto nuovi.\nGame Boy Color non pubblicato.\nUna conversione per Game Boy Color venne programmata dalla Capcom, ma successivamente cancellata per via della bassa qualit\u00e0, oltre che per la difficolt\u00e0 nel convertire un gioco cos\u00ec ampio per una console cos\u00ec piccola; gli sviluppatori ritennero che le carenze di oggetti e gli angusti spazi avrebbero tolto fascino al gioco Nel 2001 venne prodotto un altro titolo della serie per questa console, \"Resident Evil Gaiden\", ma si tratta di uno spin-off e non di un remake.\nVersione per Sega Saturn.\nNel 1997, Capcom distribu\u00ec la versione per Sega Saturn di \"Resident Evil\" il 27 luglio in Giappone e il 31 agosto in Nord America. La versione per \"Sega Saturn\" gode di contenuti esclusivi non presenti nelle altre versioni, tra i quali il \"Battle Game\", una speciale missione secondaria in cui il giocatore deve spostarsi attraverso le varie stanze del gioco e collezionare uccisioni dei nemici. Questa versione introduce dei nemici mai visti prima, come il Tyrant dorato, una razza di Hunter di colore rosso detta \"Tick\" e Wesker in versione zombi. I modelli poligonali, sebbene ridisegnati, appaiono pi\u00f9 grezzi rispetto alla controparte per PlayStation - questo a causa delle specifiche tecniche della console, meno performante nella gestione della grafica tridimensionale - mentre gli elementi bidimensionali come i fondali godono di una maggiore profondit\u00e0 di colore.\n\"Resident Evil Rebirth (Remake)\".\nNel 2002, venne realizzato un remake dell'originale \"Resident Evil\" per GameCube e molti anni pi\u00f9 tardi, nel 2008, fu portato anche su Wii nella collection intitolata \"Resident Evil: Archives\" che includeva anche \"Resident Evil Zero\". Questo fu possibile grazie a un contratto tra Capcom e Nintendo che avrebbe inoltre dato la luce a \"Resident Evil Zero\" e \"Resident Evil 4\". Secondo le dichiarazioni di Shinji Mikami, il creatore della serie, questo remake \u00e8 diverso dall'originale al 70%.\nIl gioco, chiamato \"Resident Evil Rebirth\" o \"Resident Evil Remake\", includeva fondali fotorealistici, come sempre prerenderizzati e nuove ambientazioni come il cimitero e la casa nella foresta. Il filmato introduttivo, originariamente girato con persone in carne ed ossa, venne realizzato con una sequenza in grafica computerizzata dai toni pi\u00f9 cupi e realistici. I dialoghi vennero riscritti da zero e ad essi venne data una tonalit\u00e0 pi\u00f9 seria e meno scherzosa, eliminando cos\u00ec l'imbarazzante effetto dei vecchi dialoghi, simili a quelli di un B-movie, anche se alcune frasi vennero mantenute perch\u00e9 ormai troppo famose. Alcune funzioni come la rotazione di 180\u00b0 vennero introdotte per facilitare i movimenti. Rispetto alla versione originale questo remake include una grande variet\u00e0 di minigiochi ed armi sbloccabili. Completando il gioco molto rapidamente, inoltre, si possono ottenere degli artwork segreti del gioco, oltre a un commento di ringraziamento da parte dello stesso Shinji Mikami.\nConsiderata la vera versione canonica del gioco, chiarisce alcuni buchi nella trama, tra cui l'identit\u00e0 del costruttore della villa, \"George Trevor\", e di sua figlia, Lisa Trevor, cavia da laboratorio della Umbrella.\nUna versione rimasterizzata del remake \u00e8 uscita in formato digitale per PlayStation 3, PlayStation 4, Xbox 360, Xbox One, e PC nel 2015. In Giappone la versione PlayStation 3 del remake \u00e8 uscita in edizione limitata. Nel 2019 il remake in versione HD uscir\u00e0 pure per Nintendo Switch.\nNel 2016, \"Resident Evil HD Remaster\" \u00e8 incluso nella compilation \"\" insieme a \"Resident Evil Zero HD\".\n\"Resident Evil: Deadly Silence\".\n\"Resident Evil: Deadly Silence\", per Nintendo DS, \u00e8 stato creato per celebrare il decimo anniversario di Resident Evil ed \u00e8 uscito nel giugno 2006. Questa versione ha dei leggeri cambiamenti rispetto all'originale, tra i quali una grafica leggermente superiore e dei contenuti totalmente nuovi. La modalit\u00e0 \"Rinascita\" cambia molte cose dell'avventura principale. Vengono incluse brevi sequenze di battaglia con orde di nemici con una visuale in prima persona. Inoltre, molti enigmi della villa sono stati ricostruiti in modo da sfruttare le funzionalit\u00e0 della console, il touch screen e il microfono. Questa modalit\u00e0 include anche la versione zombi di Forest Speyer, apparsa per la prima volta nella versione \"Director's Cut\".\nUn'altra modalit\u00e0 segreta \u00e8 il minigioco \"Master of Knifing\", incentrato sull'uccisione di nemici tramite il touch screen. Grazie ai movimenti dello stilo, il giocatore sferra micidiali colpi di coltello ai numerosi nemici. Cos\u00ec come accade nelle brevi sezioni di gioco simili nella modalit\u00e0 \"Rinascita\", questo sottogioco usa la visuale in prima persona.\nIl gioco prende anche alcuni elementi da altri Resident Evil, come la rotazione di 180\u00b0 introdotta in \"\" e il tasto per estrarre il coltello da \"Resident Evil 4\".\nQuesta versione include anche una modalit\u00e0 multiplayer, in cui \u00e8 possibile impersonare quasi tutti i membri della S.T.A.R.S., alcuni dei quali mai visti prima.\n\"Resident Evil: The Umbrella Chronicles\".\nPur non essendo un remake, in \"\" vi \u00e8 uno scenario dedicato a questo gioco, pi\u00f9 precisamente tratto dalla versione per GameCube. Le battaglie contro alcuni boss vengono riadattate in questo gioco in modo da includere Jill e Chris allo stesso tempo, cosa che non accade nell'originale. Inspiegabilmente, da questa versione viene escluso Barry Burton. Questo gioco chiarisce come Wesker sia potuto sopravvivere alla morte inflitta dal Tyrant e come sia scampato all'esplosione della villa. Inoltre, vengono rivelati alcuni dettagli di cui i giocatori non erano al corrente, come il recupero di un prototipo di Tyrant da parte di Sergei Vladimir.\nAccoglienza.\nLa versione PlayStation del gioco \u00e8 diventata la pi\u00f9 venduta in Nord America. In totale secondo Capcom la versione originale del gioco ha venduto 5,05 milioni di copie. L'edizione Director's Cut inclusa la versione Dual Shock hanno raggiunto i 3,94 milioni di copie. Il titolo \u00e8 stato il pi\u00f9 venduto nel Regno Unito. Nel febbraio 1997 \u00e8 stato il pi\u00f9 venduto gioco per PlayStation. Le versioni PlayStation e GameCube del gioco hanno venduto 11 milioni di unit\u00e0 in totale a partire dal 2013. La versione rimasterizzata del remake ha venduto 2.3 milioni di copie.\nAdattamento cinematografico.\nLa riduzione cinematografica pi\u00f9 fedele al videogioco si prevede essere \"\" (2021), diretto da Johannes Roberts, tratto dal primo e secondo capitolo della saga videoludica. Rappresenta un riavvio della serie cinematografica originale di Paul W. S. Anderson dopo cinque anni. Gli interpreti del nuovo film sono Kaya Scodelario (Claire Redfield), Hannah John-Kamen (Jill Valentine), Robbie Amell (Chris Redfield), Avan Jogia (Leon Scott Kennedy), Holly De Barros (Sherry Birkin), Lily Gao (Ada Wong), Tom Hopper (Albert Wesker), Donal Logue (Brian Irons), Neal McDonough (William Birkin) e Janet Porter (Annette Birkin)."}
{"id": "93957", "revid": "93556", "url": "https://it.wikipedia.org/wiki?curid=93957", "title": "Francesco Maurolico", "text": "Biografia.\nFrancesco Marul\u00ec nacque a Messina nel 1494 da Antonio Marul\u00ec (o \u201cMauroli\u201d, come talvolta viene riportato il cognome), maestro di zecca che, nella citt\u00e0 siciliana, era stato discepolo della prestigiosa scuola dell\u2019umanista neoplatonico Costantino Lascaris. \nIl giovane Marul\u00ec fu quindi educato dal padre (e da altri due precettori, anch\u2019essi allievi del Lascaris: Francesco Faraone e Giacomo Genovese), secondo un\u2019impostazione \u201clascariana\u201d di cui \u00e8 ravvisabile l\u2019influenza.\nNel 1534 Francesco Marul\u00ec cambi\u00f2 il proprio cognome in Mauro lyco (dal significato di \u201clupo occulto\u201d), dopo aver adottato per otto anni, ininterrottamente, quello di Mauro Lycio (\u201cApollo occulto\u201d) facendo parte di un\u2019accademia messinese.\nAvendo ottenuto gi\u00e0 dal 1521 l\u2019ordinazione sacerdotale e, conseguentemente, qualche beneficio ecclesiastico, fu nominato nel 1550 abate del monastero di Santa Maria del Parto a Castelbuono da Simone Ventimiglia marchese di Geraci, del Maurolico allievo e mecenate.\nFu un famoso matematico, astronomo, architetto, storico e scienziato e, come umanista, raggiunse la notoriet\u00e0 gi\u00e0 dal terzo decennio del Cinquecento quando, in occasione della venuta di Carlo V a Messina (in seguito alla conquista di Tunisi del 1535), compose i versi incisi sugli apparati trionfali, progettati da Polidoro Caldara da Caravaggio.\nIntu\u00ec e svilupp\u00f2 il principio di induzione matematica, studi\u00f2 metodi per la misurazione della Terra, fece osservazioni astronomiche (come quella della supernova apparsa nella costellazione di Cassiopea), forn\u00ec le carte geografiche alla flotta cristiana in partenza dal porto di Messina per la Battaglia di Lepanto, collabor\u00f2 con lo scultore Giovanni Angelo Montorsoli nella creazione di due delle pi\u00f9 belle fontane monumentali del Cinquecento (quella di Orione e quella del Nettuno), fornendo i distici latini incisi su entrambi i monumenti e realizzando, probabilmente, gran parte della complessa iconografia neoplatonico-alchemica della fonte d\u2019Orione. Vasta fu la sua ricerca in molte discipline scientifiche, e corposa la sua opera manoscritta e quella delle pubblicazioni a stampa (molte edite postume).\nUno dei pi\u00f9 antichi crateri degli altopiani meridionali della Luna, il cratere Maurolycus dal diametro di circa 114\u00a0km, \u00e8 stato cos\u00ec denominato in suo onore dall'astronomo gesuita Giovan Battista Riccioli nel 1651.\nMor\u00ec nel 1575 di morte naturale, durante un\u2019epidemia di peste a causa della quale il matematico s\u2019era ritirato in contrada Annunziata: una zona collinare a nord del centro abitato di Messina, dove i Marul\u00ec possedevano una villa familiare che, probabilmente, in passato aveva ospitato talvolta l\u2019accademia messinese di cui lo scienziato-umanista aveva fatto parte.\nA Messina sono stati nominati in suo onore il Liceo Ginnasio Statale F. Maurolico e la piazza Francesco Maurolico antistante al tribunale della citt\u00e0.\n\u00c8 sepolto nella Chiesa di San Giovanni di Malta e dei martiri Placido e compagni (sita accanto alla Villa Mazzini a Messina), dove i nipoti Francesco e Silvestro Maurolico fecero erigere un artistico sarcofago marmoreo, corredandolo del mezzobusto dello zio scienziato e dello stemma mauroliciano con il lupo e la stella Sirio."}
{"id": "93960", "revid": "128334", "url": "https://it.wikipedia.org/wiki?curid=93960", "title": "Fiorello La Guardia", "text": "Era familiarmente chiamato \"The Little Flower\" sia per la sua bassa statura (157 cm) che in riferimento al suo nome di nascita, di cui il soprannome era la traduzione.\nBiografia.\nFiorello La Guardia (o \"LaGuardia\" come il cognome viene normalmente scritto negli Stati Uniti) nacque nel Greenwich Village, un quartiere di Manhattan (New York), l'11 dicembre 1882, figlio di Achille La Guardia, un immigrato italiano originario di Foggia e di religione cattolica (sebbene non praticante), di professione musicista, che nel 1885 sarebbe divenuto direttore della banda dell\"'11 U.S. Infantry\", e di Irene Coen Luzzatto, un'ebrea italiana originaria di Trieste (all'epoca ancora parte dell'Impero austro-ungarico), nipote per ramo materno dell'ebraista, poeta e storico Samuel David Luzzatto. Il piccolo Fiorello segue la famiglia nei vari luoghi dove il padre \u00e8 inviato per servizio: a Fort Sully (nel South Dakota), Watertown (nello stato di New York) e infine in Arizona. Riceve dal padre una solida educazione musicale sin da piccolo e da parte della madre eredita la ricchissima tradizione poliglotta mitteleuropea. Per quanto riguarda la pratica religiosa, Fiorello viene educato nella Chiesa episcopaliana e rimarr\u00e0 membro di questa Chiesa protestante per tutta la vita.\nIl padre, gravemente ammalatosi durante la guerra ispano-americana, nel 1898 lascia l'esercito americano e si trasferisce con la famiglia a Trieste, alloggiando presso la casa di famiglia della moglie Irene. La Guardia trova il suo primo lavoro presso i consolati statunitensi di Budapest, Trieste e Fiume nel periodo 1901-1906. Molti immigrati europei giungono negli Stati Uniti partendo proprio dai porti di Trieste e Fiume; cos\u00ec, La Guardia ha modo di approfondire le lingue apprese in famiglia. Quando nel 1906 fa ritorno a New York, La Guardia, oltre naturalmente all'inglese, parla correntemente sette lingue: italiano, francese, tedesco, ungherese, croato, ebraico e yiddish.\nNegli Stati Uniti trova lavoro come interprete per il Servizio Immigrazione a Ellis Island (nel New Jersey), studiando, nel frattempo, legge presso la New York University. Nel 1910 inizia a esercitare la professione legale e, nel 1915, diventa Assistente Procuratore Generale di New York. Nel 1916 diventa il primo italo-americano ad essere eletto al Congresso degli Stati Uniti come rappresentante del Lower East Side di Manhattan per il Partito repubblicano.\nDurante la prima guerra mondiale, tra il 1917 e il 1919, si arruola nell'American Expeditionary Force (AEF) (poi US Army Air Service) con il grado di tenente. Diviene il comandante dei piloti statunitensi addestrati e di stanza in Italia, arrivando fino al grado di maggiore, quando, il 14 settembre 1918, vola con la 5\u00aa Squadriglia, bombardando l'aeroporto di Pergine Valsugana. I piloti statunitensi in Italia erano inquadrati all'interno dei reparti da bombardamento italiani sul fronte austriaco. Tali reparti erano equipaggiati con i trimotori Caproni, tipicamente Ca.33 e Ca.44/Ca.45, dei quali anche lo stesso La Guardia fu un estimatore. Insieme a Pietro Negrotto attraversa le linee nemiche e bombarda obiettivi austriaci.\nIl successo dell'impresa viene amplificato dai giornali e riceve un invito a un ricevimento dal re, dove incontra anche Gabriele D'Annunzio. Al termine del conflitto viene rieletto per cinque mandati consecutivi come rappresentante del collegio italiano ed ebraico di East Harlem. Critica il presidente Hoover per la sua incapacit\u00e0 di affrontare la cosiddetta Grande depressione del 1929 e si oppone apertamente al proibizionismo.\nSindaco di New York.\nNel novembre 1933, presentandosi come candidato di opposizione a Tammany Hall (Partito Democratico di New York), viene eletto sindaco da una coalizione composta dai repubblicani e dal Partito Americano del Lavoro per il primo di tre mandati consecutivi e promuove la ripresa economica, incoraggiando i lavori pubblici, la politica sociale e aumentando i servizi pubblici.\nNei dodici anni seguenti si guadagna la fama di onesto ed efficiente amministratore.\nAttacca duramente il fascismo e il nazismo americani; quando i nazisti gli appioppano l'etichetta di sindaco ebreo di New York, risponde spiritosamente: \"Non avevo mai creduto di avere abbastanza sangue ebraico nelle vene da giustificare il fatto di potermene vantare\". Negli anni 1930, per combattere le organizzazioni criminali, vuole rendere illegali i pinball (flipper); dopo 6 anni una corte del Bronx classifica quelle macchine come gioco d'azzardo e le rende illegali: in meno di tre settimane il New York Police Department confisca e distrugge pi\u00f9 di tremila flipper. La Guardia dona i rottami di metallo al governo per sostenere la guerra degli Stati Uniti contro i nazisti tedeschi.\nSi dimezza lo stipendio di sindaco.\nNel 1938 promuove uno studio approfondito sugli effetti del fumo di marijuana, dal momento che in quegli anni il Federal Bureau of Narcotics, diretto da Harry Anslinger, con un'aspra campagna giornalistica contro la canapa indiana aveva portato alla proibizione della stessa con il Marijuana Tax Act, e nel 1944 pubblica il Rapporto La Guardia. Tale studio, condotto dalla New York Academy of Medicine, rimane tuttora una delle poche ricerche mediche ufficiali condotte sull'uso di questa sostanza.\nLa Guardia tenne sempre un atteggiamento estremamente deciso contro Hitler e Mussolini. Nell'agosto del 1940, mentre la guerra si profila all'orizzonte, Roosevelt pensa a La Guardia come ministro della guerra, ma poi lo nomina presidente della parte americana del Defense Board americano-canadese. Nel febbraio del 1943 La Guardia ritiene sia suo dovere chiedere a Roosevelt di poter tornare in servizio attivo nelle Forze Armate col grado di generale di brigata, ma il Presidente respinge la richiesta, considerando fondamentale l'appoggio che riceve da La Guardia come sindaco, soprattutto per tutta la rete di relazioni certe e affidabili, al di sopra dei partiti, che La Guardia gli mette a disposizione. I due, infatti, pur essendo completamente diversi, si appoggiano reciprocamente.\nMassone, Fiorello La Guardia fu membro della Loggia \"Garibaldi N. 542\" di New York City.\nNel 1944 sua sorella maggiore, Gemma La Guardia Gluck, che viveva in Ungheria, identificata come sorella di Fiorello, fu arrestata dai nazisti assieme al marito (anch'egli ebreo), alla figlia, al genero e al nipotino. Fu trattenuta dapprima a Mauthausen con il marito e poi internata nel campo di concentramento di Ravensbr\u00fcck, dove erano stati condotti anche la figlia e il nipotino. I nazisti risparmiarono loro la vita nella speranza di poterli usare per uno scambio di prigionieri, che mai avvenne. Le due donne (e il nipotino) sopravvissero alla prigionia, non cos\u00ec i loro mariti. Dopo la guerra fecero domanda di emigrare negli Stati Uniti. Con la morte del marito Gemma aveva riottenuto la cittadinanza americana, ma la figlia e il nipotino come cittadini ungheresi si trovarono di fronte all'iniziale opposizione delle autorit\u00e0 americane e a estenuanti attese. Fiorello, legatissimo alla sorella, ma fedele al suo atteggiamento integerrimo, aiut\u00f2 in ogni possibile modo i propri familiari, ma si oppose che a loro fosse applicato alcun favoritismo; alla fine, nel maggio 1947, la famiglia pot\u00e9 riunirsi a New York. L'autobiografia di Gemma, pubblicata nel 1961, \u00e8 un'importantissima testimonianza delle vicende di una famiglia ebrea ungherese vittima dell'Olocausto e sulle terribili condizioni di vita nel campo di concentramento di Ravensbr\u00fcck, ma offre anche vivide memorie sull'infanzia trascorsa in America con il fratello Fiorello e i genitori.\nNel maggio del 1945 La Guardia annunci\u00f2 che non si sarebbe candidato per un quarto mandato; prima di ritirarsi lesse alla radio i fumetti ai ragazzi di New York durante uno sciopero dei giornali. Nel 1946, il presidente Harry Truman lo nomin\u00f2 Direttore dell'UNRRA (United Nations Relief and Rehabilitation Administration). Il 1\u00ba giugno 1947 venne reso operativo il \"Fiorello LaGuardia Airport\", secondo aeroporto di New York, che gli venne dedicato per l'importanza che egli aveva avuto nella citt\u00e0; mor\u00ec di cancro al pancreas il 20 settembre di quello stesso anno, ricevendo poi sepoltura nel Woodlawn Cemetery di New York.\nOnesto ed incorruttibile, quando mor\u00ec, nonostante la sua posizione offrisse il fianco ad occasioni di corruzione, possedeva solo 8000 dollari."}
{"id": "93961", "revid": "1632387", "url": "https://it.wikipedia.org/wiki?curid=93961", "title": "Stefano", "text": "Origine e diffusione.\nDeriva dal nome greco antico \u03a3\u03c4\u03ad\u03c6\u03b1\u03bd\u03bf\u03c2 (\"St\u00e9phanos\", latinizzato in \"Stephanus\"), che letteralmente significa \"corona\"; in senso lato, il nome \u00e8 interpretabile come \"coronato\", \"incoronato\". \nOriginariamente, in epoca precristiana, il nome alludeva alla corona quale simbolo di vittoria; in ambito cristiano il nome si diffuse grazie alla figura di santo Stefano, \"protomartire\" del cristianesimo, e il significato del nome venne di conseguenza riferito alla \"corona del martirio\".\nIn Inghilterra era da principio utilizzato esclusivamente dai monaci, come nome religioso; la sua diffusione anche fra la popolazione \u00e8 stata grazie ai Normanni, in seguito alla conquista; ad oggi, a fianco della forma regolare \"Stephen\" \u00e8 ampiamente diffusa anche quella anglicizzata medievale \"Steven\", che negli Stati Uniti fu tra i cento nomi pi\u00f9 usati fra il 1949 e il 1976, superando in popolarit\u00e0 anche la variante in \"-ph-\" durante gli anni sessanta.\nOnomastico.\nL'onomastico si festeggia solitamente il 26 dicembre in memoria di santo Stefano, diacono e martire a Gerusalemme, considerato il primo martire cristiano. Altri santi e beati con questo nome includono, alle date seguenti:"}
{"id": "93965", "revid": "1186766", "url": "https://it.wikipedia.org/wiki?curid=93965", "title": "Amd (disambigua)", "text": ""}
{"id": "93969", "revid": "15756", "url": "https://it.wikipedia.org/wiki?curid=93969", "title": "Pesticida", "text": "Il termine pesticida, (derivato dall'inglese \u201cpesticide\u201d che a sua volta deriva dal latino pestis) o, pi\u00f9 correttamente \"antiparassitario\", \u00e8 riferibile ai prodotti destinati a distruggere o tenere sotto controllo qualsiasi organismo nocivo (compresi i microrganismi e le piante infestanti), oppure impedirne o prevenirne i danni, nelle fasi di produzione, lavorazione, conservazione, trasporto e commercializzazione dei raccolti, degli alimenti (per uomini e animali), del legname nonch\u00e9 \u00e8 riferibile ai prodotti per il controllo di insetti, acari o altri organismi nel settore animale. Non da ultimo, alle sostanze impiegate sulle piante per regolarne la crescita, diradare i frutti o impedirne la caduta precoce.\nCon questa ampia \ndefinizione, ci si riferisce ai pesticidi non solo relativamente \nall'agricoltura (coltivazioni, allevamento e forestazione) ma a tutto il\nmondo vegetale, animale, al settore alimentare, agroindustriale e, per i\nvettori di malattie, anche all'uomo.\nIl termine pesticida, ha ormai assunto un'accezione negativa, relativa ai potenziali danni alla salute umana, animale e, pi\u00f9 in generale, all'ambiente.\nPer contro si usa il termine pesticida non solo per le sostanze sintetiche ma anche per quelle naturali (es. piretro) o per quelle biologiche, pi\u00f9 propriamente per gli agenti biologici, quali virus, batteri, funghi, ecc., impiegabili contro altrettanti funghi, insetti o altri organismi nocivi.\nSebbene l'impiego dei pesticidi determini benefici palpabili, per alcuni di essi esistono risvolti negativi legati alla loro potenziale tossicit\u00e0 nei confronti dell'uomo, degli animali, delle piante stesse e dell'ambiente in generale.\nDefinizione.\nA livello mondiale, l'ONU, pi\u00f9 specificatamente la FAO, definisce come pesticida qualsiasi sostanza, singola o miscelata con \naltre, destinata a distruggere o tenere sotto controllo qualsiasi organismo nocivo, impedirne o prevenirne i danni, inclusi i vettori di malattie umane e \nanimali, le specie indesiderate di piante o animali che causano danni o comunque interferiscono durante la produzione, la lavorazione, la conservazione, il trasporto e la commercializzazione di cibo, di derrate alimentari, di legname e suoi derivati, di alimenti zootecnici, nonch\u00e9 le sostanze che possono essere destinate agli animali per il controllo di insetti, acari o altri organismi nocivi somministrate o \napplicate ad essi. Sono incluse le sostanze intese per l'utilizzo come \nregolatori di crescita delle piante, defoglianti, disseccanti, diradanti o anticascola dei frutti. Inoltre quelle applicate alle coltivazioni prima o dopo il raccolto per proteggerlo dal deterioramento durante la conservazione e il trasporto.\nL'agenzia statunitense EPA ha definito i pesticidi come qualsiasi sostanza, singola o miscelata con altre, destinata a:\nqualsiasi organismo nocivo o i suoi danni, comprendendo anche le sostanze impiegate come regolatori di crescita delle piante, i defoglianti e i disseccanti.\nQueste definizioni, se confrontate con quelle di prodotto fitosanitario e di biocida, fanno comprendere che i pesticidi si dividono in prodotti fitosanitari o biocidi, tuttavia, mentre i prodotti fitosanitari sono sempre e solo pesticidi, al grande gruppo dei biocidi appartengono anche i disinfettanti, preservanti e prodotti antincrostazione che non sono definibili appunto come pesticidi.\nPer contro, alcuni prodotti fitosanitari naturali o biologici (es. feromoni, funghi antagonisti, ecc.) rientrano a fatica nella definizione di pesticida in quanto, l'accezione negativa legata alla loro potenziale tossicit\u00e0 o capacit\u00e0 inquinante, \u00e8 pressoch\u00e9 inesistente. Infatti sono noti con il nome di biopesticidi.\nCategorie.\nUn pesticida pu\u00f2 appartenere ad una delle seguenti categorie, in base all'uso, ovvero l'avversit\u00e0 (o la funzione) per cui deve agire:\nL'Unione europea ha normato i pesticidi nella direttiva sul loro uso sostenibile, suddividendoli nelle due categorie:\nComposizione.\nPer comprendere la composizione di un pesticida si consultino le due seguenti sezioni:\nFormulazione.\nLa formulazione di un pesticida \u00e8 l'unione di tutte le \nsostanze che lo compongono all'interno di una idoneo imballaggio (confezione) al fine di renderlo disponibile all'utilizzatore. La formulazione \u00e8 come si presenta materialmente il prodotto. Esistono moltissimi tipi di formulazione suddividibili in categorie:\nPer i pesticidi contenenti microrganismi utili (batteri e altri microbi) le formulazioni sono:\nUsi.\nI pesticidi sono \nusati in diversi settori e per risolvere numerosi problemi che attengono\nalla salute umana, animale e vegetale.\nUno dei principali \nsettori \u00e8 l'agricoltura, per la protezione o lo sviluppo delle colture \n(comprese quelle non destinate alla produzione di cibo) e del bestiame.\nImportante il \ncomparto agroalimentare (industrie di trasformazione, operatori \ncommerciali, ecc.) e agroindustriale (es. industria tessile e del \nlegno).\nPer tutelare la \nsalute umana, degli animali e degli ambienti domestici, nonch\u00e9 quelli \nlegati alle attivit\u00e0 antropiche, si utilizzano i pesticidi, sia contro i\nvettori di malattie che contro macro e microrganismi (topi, parassiti, \nmuffe, batteri, ecc.) soprattutto in un'ottica di garanzia di igiene e \ndi non deterioramento.\nUsi sostenibili.\nNel 2009, l'Unione europea ha emanato la direttiva 128\nche istituisce un quadro per realizzare un uso sostenibile dei \npesticidi riducendone i rischi e gli impatti sulla salute umana e \nsull'ambiente e promuovendo l'uso della difesa integrata e di approcci o\ntecniche alternative, quali le alternative non chimiche ai pesticidi.\nSolo i prodotti \nfitosanitari sono stati presi in considerazione, demandano ad altri \nspecifici provvedimenti l'uso sostenibile anche dei biocidi.\nSono stati previsti \npiani d'azione nazionali (PAN) attraverso i quali ogni stato membro deve definire i propri obiettivi quantitativi, gli obiettivi, le misure e i \ntempi per la riduzione dei rischi e degli impatti dell'utilizzo dei \npesticidi sulla salute umana e sull'ambiente e per incoraggiare lo \nsviluppo e l'introduzione della difesa integrata e di approcci o \ntecniche alternativi al fine di ridurre la dipendenza dall'utilizzo di \npesticidi. Gli obiettivi possono riguardare diversi settori di \ninteresse, ad esempio la protezione dei lavoratori, la tutela \ndell'ambiente, i residui, l'uso di tecniche specifiche o l'impiego in \ncolture specifiche.\nConsumi.\nSia nel 2006 che nel 2007, il consumo mondiale di pesticidi \u00e8 stato approssimativamente di 2.350 milioni di kg (2,35 milioni di tonnellate), con gli erbicidi (e \nregolatori di crescita) al primo posto (39-40%), seguiti dagli \ninsetticidi (17-18%), fungicidi (10%) mentre gli altri pesticidi \n(nematicidi, fumiganti, miscele e altri pesticidi come zolfo, oli \nminerali e acido solforico, quest'ultimo usato anche per la produzione \ndi concimi e sanitizzante) in totale hanno rappresentato il 33% dei \nconsumi.\nIn Italia, nel 2013, sono state distribuite 118\u00a0000 tonnellate di fitosanitari.\nCosti, benefici e rischi.\nBenefici e rischi.\nEssi hanno introdotto il pericolo di presenza di residui negli alimenti a causa di norme, forse eccessive, negli scambi commerciali, che inducono all\u2019impiego generalizzato e preventivo di pesticidi. Inoltre, malgrado i pesticidi non siano la sola causa responsabile di danni ecologici, ne sono certamente una delle pi\u00f9 gravi. Questo pericolo \u00e8 stato lungamente ignorato sino a che i timori sono divenuti drammaticamente evidenti: scomparsa di specie di animali, scomparsa di pesci nei fiumi e nei mari in prossimit\u00e0 delle coste, riduzione della selvaggina, in particolare di uccelli, contaminazione di acque e terreni sino alle regioni polari: un\u2019alterazione profonda dell\u2019equilibrio ambientale..\nVi sono benefici primari legati direttamente all'uso, ed altri, \nsecondari, connessi ai vantaggi economici, con effetti di lungo termine.\nAi primari fanno \nriferimento il controllo delle avversit\u00e0 delle piante, dei parassiti \nanimali e delle specie invasive, infestanti, in un'ottica d'incremento e miglioramento della qualit\u00e0 delle produzioni vegetali e zootecniche.\nIl controllo dei \nvettori di malattie animali e umane e, pi\u00f9 in generale, di organismi \nnocivi con la conseguenza di risparmio di vite umani e animali o, \nalmeno, di minori sofferenze. Importante la lotta alle malattie in molte\naree del pianeta, di cui molte popolazioni hanno beneficiato. L'esempio principe \u00e8 il DDT, il quale ha permesso di eradicare o, ridurre fortemente, da alcune aree del pianeta, la malaria.\nDopo i successi in Egitto (1939) e in Brasile (1941) part\u00ec il \n\"Sardinian project\" dal 1946 al 1951 che elimin\u00f2 radicalmente la malaria\ndall'isola. Non va dimentica il ruolo dell'OMS che, negli anni, ha promosso e realizzato ampie campagne in diverse zone del globo per l'utilizzo dei pesticidi.\nInoltre il controllo di organismi nocivi e vegetali infestanti nelle attivit\u00e0 extra-agricole, ovvero nelle altre attivit\u00e0 umane, ivi compresi gli ambienti \nin cui esse si svolgono. Importante il contenimento delle specie \nvegetali in prossimit\u00e0 delle aree frequentate dall'uomo, alla luce della\nprevenzione degli incendi o del mantenimento della fruizione delle vie\ncomunicazione, di accesso o a servizio delle attivit\u00e0 umane. Non ultima\nla protezione delle strutture in legno.\nOggigiorno la lotta alla mosca domestica e ad altre specie d'insetti \nmolesti negli ambienti domesti, non necessariamente sempre vettori di \nmalattie, \u00e8 ancora basata sui pesticidi.\nGli organismi nocivi che si sviluppano in campo a spese delle colture, sia direttamente (insetti e crittogame), che indirettamente (erbe infestanti) sottraggono all'uomo, si stima, circa un quarto della produzione globale. In questa stima, tuttavia, non sono considerati altri importanti organismi che depauperano le sorgenti alimentari dell'uomo, quali gli insetti dei magazzini, gli acari fitofagi, i nematodi di interesse agrario, i molluschi, i mammiferi roditori. L'erosione totale dovuta a tutti gli organismi dannosi si aggira intorno all'imponente percentuale del 35%. Un esempio, riferito al riso, alimento base di oltre tre miliardi di persone, evidenzia perdite dovute all'azione concomitante di insetti, patogeni ed erbe infestanti, in Asia si aggirerebbe intorno al 55% del prodotto totale.\nCosti.\nI costi dei \npesticidi sono sia quelli relativi alla ricerca e sviluppo di nuove \nsostanze ma soprattutto quelli connessi alla salute umana, animale e, \npi\u00f9 in generale, all'ambiente."}
{"id": "93972", "revid": "1652635", "url": "https://it.wikipedia.org/wiki?curid=93972", "title": "Ragazza", "text": "Per ragazza si intende una giovane femmina umana, di solito una bambina o un'adolescente. Quando diventa adulta, la ragazza viene definita donna. Il termine pu\u00f2 anche indicare una giovane donna.\nAltri significati.\nLa parola \"ragazza\" pu\u00f2 anche essere un vezzeggiativo usato da un adulto, di solito una donna, per designare le amiche adulte o essere usata come sinonimo di fidanzata. In passato, secondo un'usanza tuttavia non ancora scomparsa, il termine era usato inoltre come sinonimo di \"nubile\": ad esempio, quando era ancora in uso in Italia l'abitudine per le donne di ricevere il cognome del marito, il cognome della famiglia originaria della donna era anche indicato come \"cognome da ragazza\"; in tal caso per\u00f2 non si usava il termine contrapposto \"donna\" come sinonimo di \"coniugata\".\nAltro uso arcaico, ma non ancora scomparso, seppure con minore frequenza, \u00e8 quello di \"ragazza\" come sinonimo di \"vergine\", cio\u00e8 persona di genere femminile che non ha ancora avuto un rapporto sessuale completo, in contrapposizione con quello di \"donna\" indicante una persona di genere femminile non pi\u00f9 \"vergine\". Questi due usi arcaici sono collegati in quanto discendono naturalmente dalla tradizione che considerava lecito praticare sesso per una persona di genere femminile solo dopo essere stata unita in matrimonio ad un uomo (considerato indissolubile e quindi sostanzialmente unico nella vita) e che considerava la giusta et\u00e0 per tale unione intorno ai 20 anni (dai 16 ai 24) che sanciva la fine dell'adolescenza. Al giorno d'oggi, con la maggiore libert\u00e0 sessuale (per cui la maggioranza delle ragazze ha il primo rapporto sessuale molto prima di sposarsi e spesso con una persona diversa da quella con cui sceglier\u00e0 eventualmente di convivere, a seguito di matrimonio o meno) e la maggiore indipendenza femminile (che ha spostato nettamente in avanti l'et\u00e0 in cui una donna sceglie di costruire una relazione monogama stabile e duratura che viene sancita con la scelta della convivenza, ufficializzata o meno da un matrimonio), naturalmente questi due usi del termine \"ragazza\" non hanno pi\u00f9 senso dal punto di vista semantico.\nIl trattamento e lo status delle ragazze in ogni societ\u00e0 \u00e8 solitamente strettamente correlato allo status delle donne in quella data cultura. Nelle culture in cui le donne hanno una bassa posizione sociale, le ragazze possono essere poco desiderate dai loro genitori e lo Stato pu\u00f2 investire meno nei servizi per le ragazze. L'educazione delle ragazze pu\u00f2 essere identica a quella dei ragazzi oppure, se divengono oggetto di discriminazione sessuale, risulta peggiore rispetto a quella ricevuta dai loro coetanei maschili."}
{"id": "93973", "revid": "1272592", "url": "https://it.wikipedia.org/wiki?curid=93973", "title": "Bambino", "text": "Un bambino (anche bimbo o fanciullo) \u00e8 l'essere umano nell'intervallo di tempo compreso tra la nascita e la pubert\u00e0. A seconda del contesto, anche linguistico, il termine pu\u00f2 indicare genericamente una persona che non ha ancora raggiunto la pubert\u00e0, oppure che ha ancora 11 anni (et\u00e0 nella quale, in coincidenza con l'uscita dalla scuola elementari si comincia a parlare di \"ragazzino/a\"). Da un punto di vista linguistico, quando un bambino \u00e8 appena nato lo si indica con neonato; in inglese - senza corrispondenza in italiano - si dice \"toddler\" (trotterellante) se sta imparando a camminare; dai sei ai dodici anni, \u00e8 un fanciullo.\nUno dei pi\u00f9 antichi e storicamente noti bambini non appartenenti al genere umano \u00e8 rappresentato dal Bambino di Taung, fossile infantile di un \"Australopithecus africanus\" risalente a 2,3 milioni di anni fa, ritrovato in Sudafrica nel 1924; al momento della morte la dentatura da latte era ancora presente e si stima potesse avere un'et\u00e0 di circa quattro anni.\nIn alcune lingue il termine \u00e8 neutro (\"baby, kid\" in inglese, \"Kind\" in tedesco, \"b\u00e9b\u00e9\", \"enfant\" in francese). Oltre che l'italiano (bambino/a), anche lo spagnolo ha una definizione differenziata per genere (\"ni\u00f1o\" / \"ni\u00f1a\").\nL'Unione europea, nella decisione quadro 2004/68/GAI del Consiglio contro lo sfruttamento sessuale minorile e la pornografia infantile, definisce fanciullo \u00abuna persona d'et\u00e0 inferiore ai diciotto anni\u00bb; tale definizione \u00e8 in accordo con la convenzione Onu sui Diritti dell'Infanzia che, all'articolo 1, definisce fanciullo ogni essere umano da 0 a 18 anni (non compiuti) di et\u00e0:\nIn Italia l'organizzazione di volontariato che pi\u00f9 si occupa del problema della violenza sui minori \u00e8 Telefono Azzurro, ma operano anche Save the Children (sezione italiana), SOS Villaggi dei Bambini (Villaggi SOS in Italia), Artemisia e Telefono Arcobaleno, Associazione Meter.\nLo sviluppo del bambino.\nSviluppo capacit\u00e0 percettive.\nCapacit\u00e0 tattili.\nVengono facilitate dai riflessi neonatali.\nQuando un bambino nasce lascia un intorno protetto per entrare in un mondo dove viene a contatto con una innumerevole quantit\u00e0 di stimoli sensoriali. Per poter sopravvivere a questo cambiamento dispone di un insieme di riflessi arcaici primari, chiamati riflessi neonatali, designati ad assicurare una risposta immediata al nuovo intorno. La presenza dei riflessi primari \u00e8 indispensabile per la sopravvivenza del nascituro. Altrettanto indispensabile per l'organizzazione della sua vita relazionale, sensoriale, affettiva e produttiva \u00e8 che questi riflessi si estinguano completamente entro i 6/12 mesi di vita. La permanenza attiva di questi riflessi pregiudica la maturazione dell'intera organizzazione neurologica dell'individuo.\nCapacit\u00e0 olfattive.\nUno stimolo olfattivo determina delle risposte stereotipate nell'infante che si possono osservare anche nella fase prenatale.\nCapacit\u00e0 uditive.\nIl bambino, anche prima di nascere, \u00e8 in grado di riconoscere la voce della madre, la melodia ed ha una preferenza per la voce umana in generale. La variazione del battito cardiaco ha potuto dimostrare che egli \u00e8 in grado di distinguere tra sillabe gi\u00e0 presentate o meno.\nNei primi mesi di vita il bambino ha una soglia uditiva pi\u00f9 alta (10 db) e si volta in direzione del suono.\nCapacit\u00e0 visive.\nL'esperimento del baratro visivo ha dimostrato che le capacit\u00e0 visive vanno di pari passo con quelle motorie. La vista \u00e8 il senso pi\u00f9 importante nei primi mesi di vita e ha un'influenza su tutti gli altri. La vista del neonato \u00e8 molto limitata, manca la visione binoculare e i contorni non sono ben definiti ma gi\u00e0 dopo una settimana egli \u00e8 in grado di distinguere delle righe abbastanza grandi su di un foglio.\nA 1-3 mesi egli tende a preferire immagini complesse, a distinguere le ombre e a percepire la profondit\u00e0 e le forme che esplora nella loro configurazione. A 4 mesi \u00e8 in grado di completare amodalmente una figura e di seguire un oggetto che si muove a grande velocit\u00e0. A 6 mesi le sue percezioni sono molto simili a quelle di un adulto mediamente miope. Con il procedere del tempo il bambino preferisce dei volti sempre meno stilizzati, ad essere fondamentali sono per\u00f2 gli occhi. A 6 mesi il bambino raggiunge una capacit\u00e0 visiva simile agli adulti.\nUn lattante riesce a distinguere forme differenti collocate a distanza non superiore ai 15 20\u00a0cm. Il neonato ha le capacit\u00e0 di soffermare lo sguardo su forme concentriche, di preferire le forme ai colori e di preferire le forme curve piuttosto a quelle rette.\nBower afferma che un bambino di qualche settimana prevede se un oggetto \u00e8 solido oppure no senza toccarlo. Egli crea un congegno, tramite un proiettore binoculare, che d\u00e0 l'illusione ottica di un oggetto. Esso viene proiettato a met\u00e0 strada tra il soggetto e uno schermo. Anche se l'oggetto sembra solido, quella \u00e8 solo una illusione, l'oggetto non esiste, il bambino prova a toccarlo, non lo sente e si mette a piangere. Il lattante si aspettava che l'oggetto visto fosse anche solido. Se nel tentativo di toccarlo il neonato rimane sorpreso, era perch\u00e9 si aspettava che l'oggetto visto fosse solido. Ci\u00f2 dimostra che i neonati hanno delle competenze iniziali che vanno poi perfezionate.\nSviluppo motorio.\nIl bambino ha una rappresentazione innata del corpo e della sua simmetricit\u00e0 ma tende ad osservare per un certo periodo anche bambole scrumbled, deformi. Verso i due anni le osserva con maggiore attenzione e sospetto.\nLa rappresentazione del corpo \u00e8 la prerogativa per lo sviluppo motorio.\nMotricit\u00e0 grossolana.\nLa motricit\u00e0 grossolana \u00e8 quella che riguarda l'intero corpo.\nNel primo mese di vita il bambino resta in posizione fetale, dal secondo cerca di sollevarsi, al terzo solleva il torace.\nA tre mesi tende le mani verso gli oggetti ma non li afferra.\nA quattro sta seduto con un sostegno, a cinque comincia a regolare le posture e a stare seduto in grembo, afferrando gli oggetti.\nA sei mesi riesce a stare seduto da solo ma si piega in avanti. \nA otto \u00e8 in grado di camminare se tenuto da un adulto. A dodici gli basta essere tenuto per una mano.\nTra tredici e diciotto mesi acquisisce nuove capacit\u00e0 di movimento, si arrampica sui mobili, sale le scale con circospezione.\nA due anni va in triciclo appoggiando i piedi, sale le scale con maggiore sicurezza.\nA tre anni usa i pedali per andare in triciclo, salta, corre.\nA quattro anni sa ballare a ritmo, stare in piedi su una gamba sola.\nMotricit\u00e0 fine.\nLa motricit\u00e0 fine riguarda l'utilizzo delle mani.\nCon lo sviluppo si evolve la prensione degli oggetti, si passa da cubito-palmare, a digito-palmare, a radio-digitale (pinza superiore), alla pinza inferiore fino alla presa digito-digitale.\nA due anni e mezzo il bambino riconosce le figure dei disegni illustrati, disegna con la mano preferita, si riconosce in foto che gli sono gi\u00e0 state mostrate. A tre anni disegna uomini con la testa, conosce i colori. A quattro sa disegnare una casa. A cinque dichiara cosa disegner\u00e0 e colora con precisione i contorni.\nIn un ambiente arricchito queste capacit\u00e0 cambiano di molto. Bambini di tre anni, se hanno ad esempio frequentato l'asilo nido, sono in grado di colorare con precisione restando nei contorni.\nSviluppo abilit\u00e0 prassiche.\nLe abilit\u00e0 prassiche si dividono in:\nA tre anni si osserva il comportamento deittico, si indica l'oggetto dell'azione senza compierla.\nA quattro il bambino sostituisce parte del corpo con l'oggetto su cui deve compiere un'azione.\nA sette-otto anni il bambino non considera le dimensioni dell'oggetto.\nLo sviluppo delle abilit\u00e0 prassiche continua fino ai dodici anni.\nSviluppo sociale.\nIl primo rapporto del bambino con l'alterit\u00e0 \u00e8 quello con la madre che si sviluppa secondo le regole dell'attaccamento.\nIn ordine di importanza a questo rapporto primario seguono quelli con gli altri familiari.\nIl rapporto tra fratelli soprattutto se la differenza di et\u00e0 non \u00e8 molta, \u00e8 spesso difficoltoso. L'arrivo di un fratellino conduce ad atti di gelosia e a regressioni perch\u00e9 viene visto come un trauma.\nIl rapporto affiliativo con i nonni perdura per tutta l'infanzia ma perde di importanza nell'adolescenza.\nCon l'aumentare delle uscite fuori casa e l'ingresso nella scuola materna si sviluppano diverse tipologie di rapporti.\nEvoluzione del gioco.\nFino a 3-4 anni i bambini tendono a preferire il gioco solitario, con uno spazio indipendente e senza interazioni con coetanei.\nCon l'ingresso nella scuola dell'infanzia si sviluppa il gioco in parallelo in cui i bambini non interagiscono ma condividono lo stesso spazio di gioco.\nNel gioco associativo i bambini cominciano a scambiarsi oggetti e a conversare tra di loro.\nIl gioco cooperativo \u00e8 un livello di gioco pi\u00f9 complesso, in cui i bambini devono aver compreso il proprio ruolo e aver accettato delle regole."}
{"id": "93974", "revid": "373458", "url": "https://it.wikipedia.org/wiki?curid=93974", "title": "Pubert\u00e0", "text": "La pubert\u00e0 \u00e8 il periodo di cambiamenti fisici (solitamente dagli 11 ai 18 anni per le femmine, dai 14 ai 21 anni per i maschi), attraverso i quali il corpo di un bambino diviene un corpo adulto capace di riprodursi, producendo autonomamente i propri ormoni sessuali. Il termine pubert\u00e0 si riferisce ai cambiamenti corporali della maturazione sessuale e psichica.\nLa pubert\u00e0 avviene sotto il controllo dell'ipofisi, ghiandola situata alla base del cervello, che ha la capacit\u00e0 di secernere ormoni capaci di stimolare le gonadi (produttrici di gameti), rispettivamente testicoli e ovaie. Le gonadi diventano capaci di produrre gli ormoni sessuali che stimolano lo sviluppo dei caratteri sessuali primari (sviluppo degli organi sessuali, prima mestruazione chiamata menarca, produzione degli spermatozoi), e dei caratteri sessuali secondari (cambiamento della voce, crescita del seno e del pene, comparsa di peli su tutto il corpo, allargamento del bacino, sviluppo della muscolatura)."}
{"id": "93975", "revid": "1719883", "url": "https://it.wikipedia.org/wiki?curid=93975", "title": "Ragazzo (disambigua)", "text": "La parola ragazzo si riferisce solitamente ad un adolescente o ad un giovane adulto maschio della specie umana. Pu\u00f2 riferirsi anche a:"}
{"id": "93976", "revid": "729019", "url": "https://it.wikipedia.org/wiki?curid=93976", "title": "Aftertouch", "text": "L'aftertouch (\"dopo-tocco\") \u00e8 un controllo espressivo di alcuni strumenti musicali elettronici a tastiera.\nIn questo tipo di strumenti, data la natura artificiosa dei suoni che producono, \u00e8 molto sentita dai musicisti l'esigenza di esprimere sensazioni o sottolineare passaggi durante le esecuzioni. Suonando uno strumento tradizionale si hanno a disposizione tecniche e trucchi per trasmettere queste piccole alterazioni, mentre la rigidit\u00e0 dello strumento a natura sintetica non lo permette.\nUna soluzione a questa necessit\u00e0 consiste nel fornire un valore, impiegabile per alterare alcuni parametri del suono, premendo pi\u00f9 o meno energicamente sui tasti gi\u00e0 abbassati; pi\u00f9 chiaramente, laddove un trombettista o un violinista potrebbe introdurre un vibrato su un acuto tenuto, il musicista al sintetizzatore pu\u00f2 premere il tasto relativo alla nota tenuta, introducendo in modo proporzionale un effetto, ad esempio, di vibrato, causato dall'aumento di ampiezza del segnale dell'oscillatore a bassa frequenza (LFO) verso l'oscillatore controllato in tensione (VCO).\nQuesto effetto, denominato \"aftertouch,\" si aggiunge ai parametri gi\u00e0 rilevati sul movimento del tasto:\nL'aftertouch pu\u00f2 essere monofonico o polifonico (in campo MIDI rispettivamente \"channel aftertouch\" e \"key aftertouch\"); con l'aftertouch monofonico \u00e8 indifferente che il musicista produca il controllo su uno o pi\u00f9 tasti, poich\u00e9 il valore generato dal controllo sar\u00e0 sempre lo stesso e pertanto potr\u00e0 agire sul suono complessivo di tutte le note premute insieme in quel momento, mentre con l'aftertouch polifonico ogni tasto potr\u00e0 dosare il proprio valore di controllo individuale, indipendentemente dagli altri; ad esempio, in un accordo di tre note DO-MI-SOL, esercitando l'aftertouch con vibrato sul tasto di SOL lo strumento applicher\u00e0 il vibrato a tutte le tre note se aftertouch monofonico, mentre se l'aftertouch sar\u00e0 polifonico udremo il DO e il MI statici, mentre il vibrato sar\u00e0 applicato soltanto al SOL. Gli strumenti politimbrici, provvisti di aftertouch polifonico, permettono anche di definire la destinazione del proprio aftertouch, avendo ad esempio un timbro di violino che, con aftertouch, esprime un vibrato, e contemporaneamente un timbro di trombone che, con aftertouch, provoca un'apertura del VCF aumentando le armoniche come in uno \"sforzato\" degli ottoni."}
{"id": "93977", "revid": "729019", "url": "https://it.wikipedia.org/wiki?curid=93977", "title": "Hern\u00e1n Cort\u00e9s", "text": "Figlio di Mart\u00edn de Monroy, che gli antepose il cognome materno Cort\u00e9s per ragioni successorie, abbatt\u00e9 l'Impero azteco e lo sottomise al regno di Spagna.\nBiografia.\nCort\u00e9s nacque a Medell\u00edn, nella provincia dell'Estremadura, nel regno di Castiglia, in Spagna, probabilmente nel 1485, anche se alcune fonti sostengono che sia avvenuta nel 1483 o 1484. Egli discendeva da famiglie di antica nobilt\u00e0, sia paterna che materna. La leggenda vuole che fosse una famiglia povera, ma questo \u00e8 contestato, poich\u00e9 la famiglia probabilmente ricopriva incarichi redditizi.\nSuo padre, Martin Cort\u00e9s de Monroy, era un \"hidalgo\". Ricopr\u00ec diverse cariche ufficiali, tra cui quella di procuratore generale, il che fa pensare che abbia detenuto un considerevole patrimonio personale. I Monroy erano una famiglia di vecchi cristiani della Cantabria, nel nord della Spagna. Essi parteciparono alla \"Reconquista\" dell'Estremadura e detenevano possedimenti nel loro feudo di Belv\u00eds (ora Belv\u00eds de Monroy) e a Salamanca. Diversi antenati di Cort\u00e9s sono famosi per le loro imprese d'armi. Il nonno di Cort\u00e9s, Alfonso de Monroy, \u00e8 gran maestro dell'Ordine di Alc\u00e1ntara, uno dei potenti ordini cavallereschi spagnoli.\nLa madre di Cort\u00e9s era Catalina Pizarro Altamirano. Il padre di costei, Diego Alonso Altamirano, giurista, ricopr\u00ec diversi incarichi ufficiali, tra cui quello di sindaco di Medell\u00edn. Sua madre proveniva dalla nobile famiglia dei Pizarro, grazie alla quale Hern\u00e1n fu cugino di secondo grado di Francisco Pizarro. Le famiglie Pizarro e Altamirano sono le due famiglie pi\u00f9 potenti di Medell\u00edn.\nLa conquista del Messico.\nLa prima regione del Messico su cui gli spagnoli sbarcarono, nel 1518, fu lo Yucat\u00e1n, dove vennero a contatto con la popolazione dei Maya, da cui appresero dell'esistenza dell'impero azteco. Desideroso di saperne di pi\u00f9, il governatore di Cuba Diego Vel\u00e1zquez de Cu\u00e9llar promosse una spedizione verso l'interno e affid\u00f2 il compito ad Hern\u00e1n Cort\u00e9s, che part\u00ec da Cuba alla volta del Messico il 18 febbraio 1519, con 11 navi, 100 marinai e 508 soldati, dotati di cavalli, animali allora sconosciuti in America, cani da combattimento e armi da fuoco. Egli aveva iniziato la sua spedizione come ribelle: infatti, per via di tensioni interne, Vel\u00e1zquez ne aveva firmato la destituzione dall'incarico di suo segretario, e quindi l'annullamento della spedizione per il Messico, ma in contemporanea Cort\u00e9s part\u00ec con i suoi uomini verso il Centro America. Dopo i primi sentori di dissidi, Cort\u00e9s diede ordine di smontare i brigantini, conservando solo vele e gomene: in questo modo intendeva assicurarsi da possibili diserzioni.\nIl successo della sua impresa fu reso possibile da una serie di circostanze favorevoli: il sistema primitivo di dominio degli aztechi sulle popolazioni sottomesse e non secondariamente il fatto che i nativi non fossero mai stati a contatto con le numerose malattie infettive che i conquistadores portarono con s\u00e9 dall'Europa, come vaiolo, febbre tifoide, scarlattina, con la conseguenza che il loro sistema immunitario non fu in grado di farvi fronte.\nSbarcati sulla costa messicana, presso l'odierna Veracruz il 22 aprile, furono accolti pi\u00f9 o meno favorevolmente dalle popolazioni; persino il potentissimo tlatoani (titolo traducibile con \"imperatore\") azteco Montezuma II mand\u00f2 quasi subito ambasciate. In base a segni interpretati come premonitori ed agli stessi miti di fondazione, gli spagnoli furono inizialmente interpretati come emissari di Quetzalcoatl, una delle principali divinit\u00e0 azteche.\nCort\u00e9s dimostr\u00f2 anche in questa occasione le sue abilit\u00e0, le sue doti politiche e di stratega, che gli assicurarono la conquista dell'impero.\nL'indecisione di Montezuma nell'affrontare l'imprevisto e la sua paralisi pragmatica si sommarono al risentimento che covava nei suoi confronti in alcune popolazioni locali, mai sottomesse pienamente.\nGiunto in Messico, Cort\u00e9s si affianc\u00f2 degli interpreti: Ger\u00f3nimo de Aguilar, uno spagnolo naufragato anni prima su quelle coste, in grado di parlare la lingua Maya e La Malinche (nome originale Malintzin, Do\u00f1a Marina per gli spagnoli) figlia di un cacicco Azteco, che conosceva sia il Nahuatl che la lingua Maya.\nScoperti i dissensi tra i popoli sottomessi agli Aztechi vi strinse presto alleanze. Da alcune popolazioni con cui venne in contatto Cort\u00e9s, l'impero Azteco esigeva tributi in termini di tassazione e di vittime sacrificali. Cort\u00e9s ebbe buon gioco nel proporsi come riparatore di torti in missione per conto dell'imperatore Carlo V e del Cattolicesimo.\nLa flessibilit\u00e0 spagnola cos\u00ec come la rigidit\u00e0 azteca si manifestarono in battaglia: gli aztechi seguivano un rituale tradizionale in guerra (gli abiti che indossavano per l'occasione, il luogo della battaglia, l'urlo prima di attaccare), facilitando con prevedibilit\u00e0 il lavoro dei \"conquistadores\". In realt\u00e0 gli aztechi cercavano di catturare vivi gli spagnoli al fine di sacrificarli agli dei. Per questo motivo essi attaccavano gli spagnoli uno per volta in quanto per un azteco prendere un prigioniero vivo al fine di sacrificarlo era un grande onore. Gli spagnoli invece combattevano all'europea, fendendo la spada su chiunque si trovasse loro innanzi cagionando perci\u00f2 moltissimi morti.\nCos\u00ec, quando l'8 novembre Cort\u00e9s entr\u00f2 a Tenochtitl\u00e1n accolto con tutti gli onori da Montezuma, aveva gi\u00e0 con s\u00e9 un esercito di circa indios. Gli Spagnoli dopo qualche giorno di permanenza si accorsero che la situazione stava volgendo al peggio: gli Aztechi si stavano preparando ad ucciderli tutti. Vennero anche a scoprire che una falange azteca aveva attaccato Veracruz, uccidendo molti spagnoli. A questo punto, dopo aver pregato tutta la notte, decisero che l'unica strada per salvarsi fosse quella di arrestare Montezuma. Questi, per impedire una sollevazione popolare, disse ai suoi sudditi che si sarebbe recato volontariamente nella casa in cui alloggiavano gli spagnoli, che era di suo padre. L'imperatore strinse un rapporto abbastanza cordiale con Cort\u00e9s, gli obbed\u00ec docilmente e accett\u00f2 di far cessare i sacrifici umani. Cort\u00e9s lo lasci\u00f2 libero di governare l'impero cercando di convertirlo al cattolicesimo.\nLa conquista di Tenochtitl\u00e1n.\nCort\u00e9s radun\u00f2 i suoi alleati e marci\u00f2 sulla capitale azteca con un grande esercito. Il 13 agosto 1521, dopo due mesi e mezzo di assedio, Tenochtitl\u00e1n fu espugnata nuovamente e, nel giro di un anno, gli spagnoli presero il controllo dell'intero paese.\nGovernatore della Nuova Spagna.\nIl Messico divenne una colonia spagnola dal nome \"Nuova Spagna\"; l'imperatore Carlo V nomin\u00f2 Cort\u00e9s suo governatore.\nL'impresa di Algeri.\nAnche Cort\u00e9s partecip\u00f2 alla spedizione di Algeri nell'ottobre del 1541. Carlo V, nel tentativo di contrastare la supremazia turca nel Mediterraneo, organizz\u00f2 una spedizione per conquistare Algeri che in quel momento stava sotto il comando di Hassan Ag\u00e0, un sardo che aveva abbandonato il Cristianesimo e abbracciato l'Islam, diventando pirata al servizio dei moreschi. L'offensiva, che part\u00ec da Cagliari, fu un fallimento ma fu un'occasione per Cort\u00e9s per una permanenza in Sardegna; qui l'hidalgo incontr\u00f2 un amico nella persona di Domenico Pastorello, arcivescovo di Cagliari. Costui entr\u00f2 stabilmente nella cerchia di amicizie di Hern\u00e1n Cort\u00e9s.\nCort\u00e9s mor\u00ec nei pressi di Siviglia il 2 dicembre del 1547. Il corpo \u00e8 tumulato, dal 1629, a Citt\u00e0 del Messico nella chiesa di Ges\u00f9 Nazareno."}
{"id": "93978", "revid": "287204", "url": "https://it.wikipedia.org/wiki?curid=93978", "title": "Hernan Cortes", "text": ""}
{"id": "93981", "revid": "838137", "url": "https://it.wikipedia.org/wiki?curid=93981", "title": "205 a.C.", "text": ""}
{"id": "93985", "revid": "838137", "url": "https://it.wikipedia.org/wiki?curid=93985", "title": "206 a.C.", "text": ""}
{"id": "93991", "revid": "2083832", "url": "https://it.wikipedia.org/wiki?curid=93991", "title": "Nescit vox missa reverti", "text": "Nescit vox missa reverti \u00e8 una locuzione latina di Orazio (\"Ars poetica\", v. 390), traducibile in italiano come \u00abLa parola detta non sa tornare indietro\u00bb. \u00c8 citata quando si vorrebbe ritirare le parole sfuggite in un momento di irriflessione, ma il pentimento tardivo \u00e8 inutile.\nIl senso del verso oraziano si pu\u00f2 trovare anche in alcune opere in lingua italiana:"}
{"id": "93993", "revid": "1718925", "url": "https://it.wikipedia.org/wiki?curid=93993", "title": "Caccia al tesoro", "text": "La caccia al tesoro \u00e8 un gioco di societ\u00e0 in cui i concorrenti, organizzati in squadre oppure singolarmente, devono trovare determinati oggetti nascosti.\nIl gioco si pu\u00f2 svolgere in ambiente chiuso oppure in spazi aperti, anche di estensione geografica. In questo caso gli spostamenti possono avvenire con automobili o altri mezzi.\nTipi di caccia al tesoro.\nEsistono vari tipi di caccia al tesoro:"}
{"id": "93999", "revid": "496876", "url": "https://it.wikipedia.org/wiki?curid=93999", "title": "Ulcera marginale", "text": "Le ulcere marginali sono infezioni della cornea (cheratite) che si manifestano frequentemente associate ad una congiuntivite.\nSi distinguono in ulcere marginali\nL'ulcera marginale associata a congiuntivite compare soprattutto negli adulti, nelle porzioni superficiali della cornea nelle vicinanze del \"limbus\". Questo tipo di ulcera regredisce in pochi giorni senza lasciare tracce.\nL'ulcera marginale di origine nasale deriva da un'infezione latente alle vie lacrimali. La malattia si presenta con dolore vivo di tipo nevralgico, lacrimazione e fotofobia. A questi si accompagna la rinorrea abbondante, generalmente dalla sola narice corrispondente all'occhio ammalato. Nella zona del \"limbus\" si nota una macchia biancastra, determinata dall'infiltrato. Nella zona vicina, la congiuntiva \u00e8 arrossata. Compare quindi un'ulcera a forma ovale, che pu\u00f2 essere seguita da altre pi\u00f9 piccole. Dopo otto giorni, la malattia scompare, lasciando una piccola macchia irregolare."}
{"id": "94004", "revid": "2206642", "url": "https://it.wikipedia.org/wiki?curid=94004", "title": "Inari (Finlandia)", "text": "Inari (\"Aanaar\" nel sami di Inari, \"An\u00e1r\" nel sami settentrionale, \"Aanar\" in sami skolt, \"Enare\" in svedese) \u00e8 un comune finlandese di 6.756 abitanti (dato 2012) situato nella regione della Lapponia.\nIl comune d'Inari confina a sud-est con i comuni di Enonteki\u00f6 e Kittil\u00e4, a sud con Sodankyl\u00e4, a nord con Utsjoki. Inoltre, il comune confina sia a ovest che est, con la Norvegia, sempre a est il comune confina con l'oblast di Murmansk in Russia. Inari \u00e8 il paese pi\u00f9 importante come zona di allevamento delle renne.\nPopolazione.\nIl comune ha abitanti, i Sami si aggirano intorno ai (nel 2003) tra cui i parlanti di Sami come loro lingua madre sono 406 (5,9% nel 2007). Inari \u00e8 il solo comune finlandese in cui sono parlate quattro lingue: finlandese, sami di Inari (parlato da 900 persone), sami skolt (600) e sami settentrionale (700).\nLa popolazione si concentra in gran parte intorno al lago Inari, sulle cui sponde sorgono i principali agglomerati urbani dei villaggi di Ivalo e Inari. La parte restante del territorio comunale \u00e8 in larga misura quasi disabitata. Ad Inari si trova parte del pi\u00f9 grande parco nazionale della Finlandia, il Parco Nazionale Lemmenjoki, cos\u00ec come del Parco Nazionale Urho Kekkonen e grandi aree selvagge come quelle di Hammastunturi, Muotkatunturi, Paistunturi, Kaldoaivi, V\u00e4ts\u00e4ri, Tsarmitunturi e Kessin.\nGeografia fisica.\nInari \u00e8 il comune pi\u00f9 grande della Finlandia per estensione territoriale, circa il 5% della superficie del territorio nazionale. Il comune si estende su una superficie di 17333,89\u00a0km\u00b2, di cui 2281,51\u00a0km\u00b2 occupati dall'acqua.\nIl comune d'Inari ha una superficie pi\u00f9 grande delle regioni di Varsinais-Suomi e quella di Uusimaa combinate assieme. Tutto il comune pu\u00f2 essere inscritto in un poligono la cui la lunghezza dei lati in linea d'aria \u00e8 di 130 km (il confine settentrionale), 90\u00a0km (confine orientale), 140\u00a0km (confine meridionale) e 75\u00a0km (confine occidentale).\nNel territorio comunale \u00e8 situato il lago Inari, il terzo lago pi\u00f9 grande della Finlandia (1043\u00a0km\u00b2), solo 40\u00a0km\u00b2 pi\u00f9 piccolo del lago P\u00e4ij\u00e4nnett\u00e4.\nGeograficamente il comune d'Inari \u00e8 suddiviso in tre parti: l'Outa-Lappiin, l'Inarin j\u00e4rvimaahan e il Taka-Lapin tunturimaahan.\nStoria.\nPrimi insediamenti.\nIl primo insediamento umano nella regione di Inari si ha dopo il ritiro dei ghiacciai, alla fine degli ultimi anni dello scioglimento. Le pi\u00f9 antiche tracce di insediamento risalgono al periodo tra l'8000 a.C. al 7000 a.C. I primi coloni erano membri della cultura Komsa, proveniente dalla costa del Mare Glaciale Artico. Pi\u00f9 tardi, durante l'et\u00e0 della pietra anche persone emigrate dall'attuale Svezia settentrionale e dalla costa del Mar Bianco. Da questa miscelazione tra le popolazioni dell'et\u00e0 della pietra e quelle ugro-finniche immigrate dal III millennio a.C. \u00e8 nata la popolazione Sami della Lapponia. In Inari fino al XX secolo la popolazione Sami rimase prevalente.\nLa cultura degli indigeni d'Inari era ed \u00e8 diversa da quella dei Sami del nord in Lapponia, in quanto essi non praticavano l'allevamento delle renne, ma vivevano di caccia e pesca. Il loro stile di vita era stagionale: trascorrevano l'inverno in un villaggio andando a caccia di renne selvatiche nella foresta, invece in estate si dedicavano alla pesca e alla raccolta di bacche.\nGli abitanti di un villaggio invernale costituivano un gruppo che aveva il diritto di possedere ed utilizzare un determinato territorio. Nel caso degli Inari corrispondeva alla zona attorno al villaggio nell'odierno territorio comunale. Il paese rimase Sami anche nelle sue vicende giudiziarie. In Inari la giurisdizione dei Sami rimase in vigore fino al 1823. Tra i Sami di Inari nel Medioevo ci fu un vivace scambio di contatti con i Pomori sulla costa russa del Mar Bianco, i Birkarls sul Mar Baltico e i porti sul Mare del Nord della lega anseatica.\nDominazione svedese e russa.\nCon lo sviluppo della Lapponia nel tardo Medioevo Inari si trovava al centro delle mire di Impero svedese, Norvegia e Impero russo. La prima menzione scritta su Inari proviene da un atto del grande principe di Mosca Basilio III sulla tassazione della Lapponia nel 1517. Nel 1595 fu stabilito il confine russo-svedese che fu poi nuovamente confermato nella Pace di Teusina nel 1617 e poi nella Pace di Stolbowo.\nEsso era a est di Inarij\u00e4rvi, oggi vicino al confine. Praticamente la zona \u00e8 rimasta pi\u00f9 o meno abbandonata, lo Stato si limitava principalmente alla riscossione delle imposte. Inari fino al 1751 venne tassato da Svezia, Norvegia e Russia. Nel corso del XVI secolo, si convertirono i primi abitanti d'Inari di fede cristiana. In un elenco fiscale svedese del 1570 sei dei diciassette contribuenti avevano un nome cristiano. La cristianizzazione di Inari si complet\u00f2 nel XVII secolo. Nel 1630 il sacerdote Pictorius convert\u00ec gli Inari al cristianesimo. Nel 1646 venne costruita la prima chiesa a Pielpaj\u00e4rvi.\nDal XVIII secolo l'allevamento sedentario inizi\u00f2 a sostituire la cultura e lo stile di vita successivo. La prima fattoria a Inari venne fondata nel 1740 da Johan Nilsson Aikio. Dalla met\u00e0 del XVIII secolo alcuni si stabilirono nel villaggio finlandese di Neusiedler Kyro, oggi Ivalo. Nel XIX secolo la caccia intensiva alle renne selvatiche nella foresta inizi\u00f2 a calare, lasciando importanza al nuovo settore della zootecnica. Allo stesso tempo lo stato cerc\u00f2 attraverso riduzioni fiscali d'incentivare questo trend. Cos\u00ec ad Inari nacquero nuove fattorie, soprattutto dal 1830. In totale, vennero fondate 121 fattorie agricole, di cui quasi tre quarti da sami e oltre un quarto da finlandesi.\nQuando la Svezia nel 1809 firm\u00f2 il trattato di Fredrikshamn il territorio attualmente finlandese pass\u00f2 alla Russia, e Inari divenne parte del neo costituito Granducato di Finlandia. Quando nel 1852 e 1889 i confini russo-norvegese e russo-svedese vennero chiusi, la vita dei nomadi della Lapponia settentrionale non fu pi\u00f9 come prima: non potendo pi\u00f9 andare con le loro mandrie sulla costa del Mare Glaciale Artico e nelle loro aree di pascolo a sud, i sami d'Inari abbandonarono l'allevamento nomade delle renne e di altri pochi animali. Di conseguenza, anche presso Inari, solo in pochi continuarono l'allevamento nomade come principale occupazione.\nDopo l'indipendenza della Finlandia.\nDopo la dichiarazione d'indipendenza finlandese nel 1917, Inari divenne parte della Repubblica indipendente della Finlandia. Da questo momento in poi, i Sami non ebbero pi\u00f9 la maggioranza della popolazione ad Inari. Nel 1920, circa duecento sami furono vittime dell'influenza spagnola, invertendo il rapporto di maggioranza in favore dei finlandesi. Con la Pace di Tartu, nel 1920 la Finlandia ottenne dalla Russia sovietica la zona di Petsamo (Pe\u010denga), che divent\u00f2 parte integrante del comune d'Inari, ottenendo quindi l'accesso al Mar Glaciale Artico. Nel 1931, la strada per l'Oceano Artico da Rovaniemi a Ivalo port\u00f2 alla creazione di un collegamento stradale continuo per Petsamo. Il villaggio di Ivalo benefici\u00f2 dalla sua posizione lungo la strada dell'oceano superando ben presto il vecchio villaggio d'Inari.\nDurante la Guerra di Continuazione dal 1941 al 1944 la Finlandia, nella cosiddetta fraternit\u00e0 delle armi con la Germania contro l'Unione Sovietica, combatt\u00e9 presso Enonteki\u00f6 cos\u00ec come in tutta la Finlandia settentrionale nell'ambito delle operazioni della Wehrmacht. I tedeschi si spostarono a sud di Inari costruendo una linea di difesa per la protezione di Ivalo, insieme alla linea difensiva \"Sturmbock-Stellung\" nel nord-ovest della Lapponia, occupando i porti norvegesi della Lapponia artica e proteggendo Petsamo.\nQuando la Finlandia firm\u00f2, il 4 settembre 1944, l'armistizio di Mosca con l'Unione Sovietica, in cui si impegnava a cacciare le truppe tedesche dal paese, scoppi\u00f2 la breve guerra di Lapponia tra tedeschi e finlandesi.\nLa popolazione di Inari venne evacuata ad Ylivieska nell'Ostrobotnia settentrionale. Le truppe della Wehrmacht indietreggiarono dopo una breve battaglia utilizzando la tattica della terra bruciata, che mir\u00f2 alla distruzione d'Inari.\nCon il \"cessate il fuoco\" di Mosca, la Finlandia dovette lasciare Petsamo all'Unione Sovietica. I residenti vennero evacuati a Skoltsamen, ritornando ad Inari dopo la guerra. Con il Trattato di Parigi del 1947, la Finlandia dovette pagare pesanti risarcimenti all'Unione Sovietica, cedendole anche l'ulteriore zona di J\u00e4niskoski-Niskakoski. Questa area grande 176\u00a0km\u00b2 nella zona est di Inari, praticamente disabitata, fu voluta dall'Unione Sovietica a causa della presenza di una centrale idroelettrica lungo il fiume Paatsjoki.\nPolitica.\nAmministrazione.\nCome in tutte le aree rurali della Finlandia, anche ad Inari il Partito di Centro \u00e8 la forza politica pi\u00f9 forte. Nelle elezioni comunali del 2008 ha ricevuto quasi un terzo dei voti, e nelle elezioni parlamentari del 2007, anche pi\u00f9 della met\u00e0 dei voti.\nIn sede di Consiglio, la pi\u00f9 alta autorit\u00e0 decisionale in materie locali, ha una rappresentanza di otto deputati su ventisette. Il secondo gruppo pi\u00f9 numeroso \u00e8 la Lista Comune degli Indipendenti di Inari (Inarin sitoutumattomien yhteislista) con sette deputati. L'Alleanza \u00e8 rimasta, come al solito, in Lapponia, fortemente rappresentata con cinque posti nel consiglio. Il Partito di Coalizione Nazionale ed il Partito Socialdemocratico, tra i primi tre grandi partiti del paese, in Inari giocano un ruolo minore con quattro o due seggi al Consiglio. Anche il governo centrale viene rappresentato in seno al consiglio comunale con un deputato dei Verdi.\nStemma.\nLo stemma di Inari venne disegnato nel 1955 da Ahti Hammar. Esso mostra un salmone d'argento con palchi di renna dorati in campo nero.\nVillaggi.\nIl comune \u00e8 stato creato nel 1876.\nAll'interno di Inari sono presenti i villaggi di Ivalo, Inari, T\u00f6rm\u00e4nen, Akuj\u00e4rvi, Kev\u00e4j\u00e4rvi, Koppelo, Sevettij\u00e4rvi-N\u00e4\u00e4t\u00e4m\u00f6, Saarisel\u00e4n alue, Nellim\u00f6n alue, Angeli, Kaamanen, Kuttura, Lisma, Partakko e Riutula.\nNel comune di Inari i principali agglomerati urbani sono il villaggio di Inari, (pohjoissaameksi Avvil, koltansaameksi \u00b4vvel) con 3998 abitanti, e Ivalo, con 1128 abitanti.\nLinee di Comunicazione.\nInari \u00e8 in contatto, tramite una linea d'autobus, con Oulu e Rovaniemi, cos\u00ec come la propria linea di autobus in Lapponia.\nNel sud del comune sorge l'aeroporto di Ivalo, l'aeroporto pi\u00f9 a nord della Finlandia. La compagnia aerea Finnair vola da Helsinki a Ivalo tre volte al giorno. Inoltre, vi sono effettuati ogni anno voli turistici.\nAll'interno di Inari passa la strada europea E75, la strada statale 4, la strada regionale 955 e la strada di collegamento 9553.\nAttrazioni.\nI villaggi urbani sommati al comune di Inari, conosciuti per una serie di nomi di luoghi in diversi contesti (turismo, eventi, storia), comprendono:\nCultura di massa.\nLa trilogia di \"Queste oscure materie\", che ha luogo in un mondo alternativo in qualche modo simile al nostro, \u00e8 caratterizzato da un personaggio di spicco: Serafina Pekkala, che \u00e8 una strega di una trib\u00f9 nei pressi del lago Inari."}
{"id": "94005", "revid": "7077", "url": "https://it.wikipedia.org/wiki?curid=94005", "title": "Aanaar", "text": ""}
{"id": "94006", "revid": "36426", "url": "https://it.wikipedia.org/wiki?curid=94006", "title": "Ponte Vecchio", "text": "Il Ponte Vecchio \u00e8 un ponte che scavalca il fiume Arno a Firenze, a circa 150 metri a valle dell'area in cui il fiume presenta naturalmente uno dei punti in cui l'alveo \u00e8 pi\u00f9 stretto all'interno della citt\u00e0 nel suo tratto a monte delle Cascine. \nIl ponte collega via Por Santa Maria (lungarno degli Acciaiuoli e lungarno degli Archibusieri) a via de' Guicciardini (borgo San Jacopo e via de' Bardi).\nLa denominazione fu conferita a quello che era il pi\u00f9 antico ponte fiorentino nel momento in cui fu costruito il ponte alla Carraia, detto allora \"ponte Nuovo\" in contrasto con il \"pons Vetus\". Oltre il valore storico, il ponte nel tempo ha svolto un ruolo centrale nel sistema viario cittadino, a partire da quando collegava la Florentia romana con la via Cassia Nuova voluta dall'imperatore Adriano nel 123 d.C.\nIn epoca contemporanea, nonostante sia stato chiuso al traffico veicolare, il ponte \u00e8 percorso da un notevole flusso pedonale generato sia dalla notoriet\u00e0 del luogo stesso che dal fatto che collega luoghi di elevato interesse turistico sulle due rive del fiume: piazza del Duomo, piazza della Signoria da una parte con l'area di palazzo Pitti e di Santo Spirito nell'Oltrarno.\nIl ponte appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria.\n\u00c8 questo il pi\u00f9 antico ponte della citt\u00e0, eretto nel punto dove le sponde dell'Arno sono pi\u00f9 vicine, dove era in antico un guado. \nPreesistenze.\nIl primo attraversamento sull'Arno doveva trovarsi leggermente pi\u00f9 a monte dell'odierno ponte, sulla prosecuzione del cardo maximo delle attuali via Roma-via Calimala, ovvero nell'attuale piazza del Pesce. Doveva risalire a poco dopo la fondazione della citt\u00e0, ovvero alla met\u00e0 del I secolo a.C., e avere un andamento obliquo rispetto alla corrente, per meglio sostenere la spinta delle piene. Sondaggi effettuati nell'alveo del fiume alla fine degli anni cinquanta hanno infatti rinvenuto due larghe fondazioni in calcestruzzo riferibili in tutta probabilit\u00e0 al primo ponte romano.\nTale passerella dovette essere consolidata e allargata verso il 123, quando Adriano promosse la costruzione della via Cassia Nuova, che attraversava la citt\u00e0 e che corrispondeva verosimilmente, sulla sponda sud, alle vie de' Bardi e di San Niccol\u00f2. Il ponte aveva gi\u00e0 forse piloni in muratura, mentre la travatura doveva essere, come di consueto, in legno. Il primo ponte romano dovette andare distrutto verso il VI-VII secolo, per l'incuria e le guerre dell'epoca barbarica, oltre che per probabili danni legati ad alluvioni.\nDifficile \u00e8 ipotizzare quanti ponti siano stati travolti dalle frequenti inondazioni dell'Arno e quanti ricostruiti. Tra le scarse tracce documentarie ne esiste una del 972 in cui il vescovo Sichelmo conferiva a padre Domenico d'Orso la chiesa di Santa Felicita \"non lunge da capo di ponte de fluvio Arno\". Giovanni Villani parl\u00f2 di un ponte costruito sotto Carlo Magno, verosimilmente in legno, ed \u00e8 forse nel IX o X secolo che l'attraversamento ebbe la posizione attuale.\nIl primo ponte.\nSicuramente un ponte nelle attuali posizioni venne rifatto dopo un crollo il 4 novembre 1177, come riportano Giovanni Villani e Marchionne di Coppo Stefani. In quell'occasione venne travolto e ripescato il mozzicone di statua detta di \"Marte\", a cui accenna anche Dante (Inferno XIII, 144), pi\u00f9 verosimilmente un re barbaro, forse Teodorico o Totila, poich\u00e9 Villani la ricorda come \"equestre\".\nStudi novecenteschi sui resti nelle testate e nei piloni dimostrano che esso poggiava su residui pi\u00f9 antichi, come travi in rovere della seconda met\u00e0 del X secolo, e che aveva cinque arcate.\nDanneggiato da alluvioni nell'inverno del 1200 e nell'estate del 1250, fu interessato anche da incendi nel 1222, nel 1322 e nel 1331, finch\u00e9 non fu spazzato via dall'alluvione del 4 novembre 1333, una delle pi\u00f9 violente che si ricordino in citt\u00e0. Fu allora che la statua di Marte, considerata come una specie di palladio cittadino, fu smarrita per sempre.\nIl ponte trecentesco.\nLa successiva ricostruzione prese avvio attorno al 1339 - su un progetto che variamente si tende a ricondurre o a Taddeo Gaddi (secondo la testimonianza di Giorgio Vasari), o a Neri di Fioravante (in virt\u00f9 del fatto che questi in quegli anni era Capomastro della Signoria), o a fra' Domenico da Campi (che da poco aveva ricostruito il ponte alla Carraia) - per concludersi nel 1345, come attestano due lapidi poste in quell'occasione e ancora superstiti. \nIl nuovo ponte, a tre arcate, si doveva caratterizzare originariamente per la presenza di quattro edifici lineari e merlati posti ai quattro capi, con una piazzetta centrale: le merlature definivano altrettanti ballatoi ai quali si accedeva da quattro porte poste sullo slargo (ancora esistenti) e da altre due porte (ora scomparse) ubicate ai capi verso Por Santa Maria; dal lato di Oltrarno gli edifici del ponte erano in aderenza dal lato di via de' Bardi con le case e la torre dei Mannelli, dal lato di Borgo San Jacopo con gli edifici detti poi della Commenda del Santo Sepolcro. \nLe arcate sotto i ballatoi (il cui profilo \u00e8 ancora visibile in alcuni tratti interni), si andarono poi a riempire di piccoli e variati edifici su ambo i lati. Queste costruzioni, gi\u00e0 presenti in forma diversa nel Trecento, furono destinate nel 1442 dall'amministrazione cittadina ad uso delle botteghe dei verdurai e dei beccai (macellai), per la possibilit\u00e0 di disperdere nel fiume gli scarti della lavorazione delle carni. Nel 1495 quarantotto botteghe furono vendute dal Comune a privati e ad enti laici e religiosi che, forti dei loro diritti, le ampliarono per lo pi\u00f9 con aggetti dalla parte del fiume, determinando una decisa alterazione del disegno originario nel quale queste come detto si allineavano a formare all'esterno una muraglia compatta, all'interno una successione regolare e ordinata.\nIl corridoio del Vasari.\nNel 1565 l'architetto Giorgio Vasari costru\u00ec per Cosimo I il \"corridoio vasariano\", con lo scopo di mettere in comunicazione il centro politico e amministrativo a Palazzo Vecchio con la dimora privata dei Medici, Palazzo Pitti. Il corridoio sopraelevato, lungo circa 760 metri e costruito in soli cinque mesi, determin\u00f2 un ulteriore elemento di rottura del disegno unitario dei fronti, passando sul lato est del ponte al di sopra delle botteghe. \nLe botteghe dei macellai furono poi occupate da orafi e gioiellieri per ordine di Ferdinando I con un decreto del 27 settembre 1594, per evitare un commercio poco nobile e con odori sgradevoli sotto le finestre del corridoio sospeso.\nSette e Ottocento.\nAl Settecento risale l'uso delle caratteristiche mostre sporgenti sulla carreggiata, dette \"madielle\", mentre dell'Ottocento sono alcuni interventi di riconfigurazione delle mostre, cos\u00ec come un progetto complessivo dovuto all'architetto Giuseppe Martelli per trasformare la via interna in galleria coperta e regolarizzare il fronte con gli sporti (1856-1857, mai attuato). \nTale progetto, che riprendeva una proposta gi\u00e0 formulata nel 1841 dall'ingegnere comunale Giuseppe Casini, consisteva in una ipotesi di trasformazione della via interna in una galleria chiusa da due falde in ferro e vetro, con le botteghe rigorosamente allineate e inquadrate da lesene corinzie, il tutto sormontato da una terrazza continua sorretta da mensole decorate a foglie d'acanto. Il passaggio coperto, introdotto dal loggiato del corridoio vasariano presente lungo il lungarno degli Archibusieri, sarebbe poi dovuto continuare lungo via Guicciardini con un altro porticato, fino a palazzo Pitti e quindi al Museo di Fisica. Nonostante il progetto avesse ricevuto la regia approvazione nel 1856 e fosse stato reso operativo nel 1857, quindi nuovamente sollecitato dall'architetto Martelli nel 1862, non trov\u00f2 mai realizzazione se non nel frammento della mostra della bottega al 16 rosso, come ricorda un'iscrizione ivi presente, da leggere come elemento seriale completo e da reiterare - secondo gli auspici dell'architetto - per tutta la lunghezza del ponte. \nNon trov\u00f2 nemmeno esito il progetto di demolire le casette, avvertite essenzialmente come 'sopredificazioni' abusive, un po' come era stato fatto dal 1883 nel vicino lungarno degli Archibusieri.\nPrima met\u00e0 del Novecento.\nNel 1938 Mussolini fece realizzare delle finestre panoramiche al centro del ponte in occasione della visita ufficiale di Adolf Hitler (maggio di quell'anno) per stringere l'Asse fra Italia e Germania. \nA seguito della ritirata delle truppe tedesche durante la campagna d'Italia, questo fu l'unico ponte di Firenze che non venne fatto saltare dai tedeschi nel 1944 nel corso della seconda guerra mondiale. La decisione di non farlo crollare \u00e8 stata attribuita dalla storiografia alle gerarchie tedesche (su decisione di Hitler con l'intercessione del console tedesco Gerhard Wolf) che, pur senza far saltare il ponte, lo avevano comunque reso inagibile danneggiando la sponda e le case circostanti, tecnica gi\u00e0 usata a Roma e Parigi. Nel 2016, in seguito al racconto di una testimone, si \u00e8 diffusa una ricostruzione alternativa secondo la quale alcuni orafi sabotarono gli ordigni tagliandone i fili: la notte tra il 3 e il 4 agosto del 1944, Burgassi (chiamato da tutti Burgasso) aiutante degli orafi lasciato libero di circolare in quanto i tedeschi pensavano non capisse niente, vecchio e menomato fisicamente dalla poliomielite ma dalla mente lucida, assistette alla posa delle mine. Avendo visto tutto, avrebbe saputo dove erano gli allacciamenti delle mine e le indic\u00f2 per disinnescarle. Entrambe le ricostruzioni non dispongono di fonti incontrovertibili, sebbene la prima sia storiograficamente quella pi\u00f9 accreditata.\nIl ponte venne comunque risparmiato a discapito di ampie zone limitrofe: vennero praticamente rasi al suolo via Por Santa Maria e il Lungarno Acciaiuoli a nord, Borgo San Jacopo, Via Guicciardini e il primo tratto di via de' Bardi a sud. Come immortalato in un episodio del film \"Pais\u00e0\" di Roberto Rossellini, il passaggio superstite sul corridoio vasariano, sul finire della Seconda guerra mondiale, era praticamente l'unico punto di attraversamento nord-sud della citt\u00e0.\nRestauri recenti.\nDopo la seconda guerra furono condotte dal Provveditorato alle Opere Pubbliche importanti opere di consolidamento all'insieme della struttura, precedute da studi e verifiche gi\u00e0 commissionate nel 1949 a una commissione formata dai massimi esperti del momento (ingegneri Luigi Sabatini, Giulio Krall e Sisto Mastrodicasa) e seguite dall'apertura del cantiere nel 1960, condotto con la consulenza esterna del professor Letterio F. Donato. \nDurante l'alluvione del 4 novembre 1966 il ponte fu nuovamente danneggiato e subito dopo interessato da ulteriori opere di restauro (1967-1968) seguite da un cantiere di consolidamento della struttura con particolare riferimento ai piloni e alla platea (1978-1979).\nPur conoscendo significative trasformazioni in relazione ai singoli edifici, il ponte ha mantenuto sostanzialmente la sua immagine medioevale e pittoresca, con i piccoli e variati edifici che lo segnano su ambo i lati, sormontati dal lato a monte dal corridoio vasariano, a costituire sull'acqua una vera e propria via di citt\u00e0.\nDescrizione.\nIl Ponte Vecchio \u00e8 composto da tre ampi valichi ad arco ribassato; per la prima volta in Occidente veniva superato il modello romano che prevedeva l'uso esclusivo di valichi a tutto sesto (ovvero arcate semicircolari) che nel caso di un ponte molto lungo richiedevano un gran numero di arcate, creando cos\u00ec potenziali pericoli in caso di piena (per la facile ostruzione dei valichi stretti) o una pendenza molto accentuata, soluzione ugualmente indesiderabile (casi tipici: il Ponte della Maddalena, presso Borgo a Mozzano, il Ponte Fabricio, a Roma). L'esempio fece scuola:con una simile arcata ribassata fu costruito nel XVI secolo il Ponte di Rialto a Venezia e molti altri.\nAltra caratteristica tipica \u00e8 il passaggio fiancheggiato da due file di botteghe artigiane, ricavate in antichi portici poi chiusi, che lo hanno reso famoso, come se si trattasse del proseguimento della strada. Le botteghe di Ponte Vecchio si affacciano tutte sul passaggio centrale, ciascuna con un'unica vetrina chiusa da spesse porte in legno, e spesso presentano un retrobottega costruito a sbalzo sul fiume e sostenuto da beccatelli (o \"sporti\").\nAl centro del ponte le botteghe si interrompono per aprirsi a due vedute del fiume, a monte grazie al loggiato su cui poggia il corridoio vasariano, a valle tramite uno slargo che ospita il monumento in bronzo e marmo allo scultore e orafo Benvenuto Cellini di Raffaello Romanelli (1900) con basamento di Egisto Orlandini. \nAi quattro angoli del ponte esistevano altrettante torri che ne controllavano l'accesso: di queste resta solo la torre dei Mannelli, mentre la torre dei Rossi-Cerchi e la torre dei Consorti furono ricostruite dopo le esplosioni del 1944.\nLa carreggiata \u00e8 a lastrico.\nEdifici.\nGli edifici sul ponte, soprattutto quelli commerciali, sono divisibili in quattro blocchi, due per lato, interrotti dagli affacci d'Arno centrali. Ha accesso dal ponte inoltre, al n. 2, il palazzo della Commenda del Santo Sepolcro, e un esercizio commerciale dentro la torre dei Mannelli. \nPrimo blocco.\nIl primo blocco \u00e8 sul lato ovest e va da nord a sud, da Lungarno Acciaiuoli al monumento al Cellini.\nSecondo blocco.\nIl secondo blocco \u00e8 sul lato est e va da nord a sud, dal lungarno degli Archibusieri/piazza del Pesce allo slargo sotto il corridoio vasariano.\nTerzo blocco.\nIl terzo blocco \u00e8 sul lato ovest e va da nord a sud, dal monumento al Cellini a Borgo San Jacopo.\nQuarto blocco.\nIl terzo blocco \u00e8 sul lato est e va da nord a sud, dallo slargo sotto il corridoio vasariano a via de' Bardi.\nIl monumento a Benvenuto Cellini.\nL'affaccio ovest al centro del ponte ospita il monumento con busto di Benvenuto Cellini, il pi\u00f9 famoso degli orafi fiorentini, realizzato da Raffaello Romanelli ed inaugurato nel 1901, in occasione delle rimandate celebrazioni del quarto centenario della nascita dell'artista. Il basamento, che rappresenta in alcuni elementi una citazione di quello del \"Perseo\", fu realizzato da Egisto Orlandini, con una fontanella e l'acqua che zampilla da quattro mascheroni posti sugli spigoli del piedistallo e convogliano in altrettante vasche a valva di conchiglia, il tutto ravvivato da un repertorio di decorazioni manieriste.\nLa cancellata del monumento del Cellini \u00e8 stata usata dagli innamorati per appendervi dei lucchetti, simbolo di un legame \"amoroso\", ben prima della pi\u00f9 conosciuta usanza a Ponte Milvio a Roma. Dal 2006 sono state prese misure per scoraggiare tali azioni, che sono da allora pi\u00f9 rare.\nIl ponte ha anche un'altra fontanella, pi\u00f9 corrente ma potabile e funzionate, sul lato opposto.\nLapidi.\nIn angolo con la piazza del Pesce di trova la prima lapide dantesca, legata alle celebrazioni del 1865:\nAl 16r si trovano due iscrizioni che ricordano i l\u00f2avori di riordino del 1857 e una dedica a Benventuo Cellini:\nSull'affaccio d'Arno, edificio a nord del monumento a Benvenuto Cellini, si trova una lapide in caratteri gotici e pessimo stato di conservazione (met\u00e0 \u00e8 illeggibile). Una manina scolpita indica l'inizio del testo:\nSul lato opposto, sotto le arcate del corridoio vasariano, un'altra lapide trecentesca ricorda il crollo e ricostruzione del ponte, in lingua per\u00f2 latino. A sinistra del testo \u00e8 rappresentato un idolino alato su piedistallo, a cui fa riferimento anche il testo, ma la cui presenza non \u00e8 tuttavia del tutto chiara.\nTraduzione: \"Il 4 novembre 1333 questo ponte croll\u00f2 per un turbine di molte acque; poi nel 1345 fu fatto nuovo pi\u00f9 bello e adorno. Questo fanciullo mostra sinteticamente ci\u00f2 che accadde\".\nSulla parete opposta, sempre sotto il loggiato, si trovano altre due targhe. La prima \u00e8 un'altra lapide dantesca:\nVicino a questa si trova la lapide pi\u00f9 recente del ponte, che ricorda Gerhard Wolf e il suo impegno per il salvataggio del Ponte Vecchio (2007):\nSostituisce una lapide del 2005 che non menzionava il gemellaggio e riportava date sbagliate: \"Gerhard Wolf (1886-1962) console tedesco la cui sensibilit\u00e0 artistica consent\u00ec di salvare il Ponte Vecchio caro ai fiorentini ed al mondo dalla barbarie della guerra nel 50\u00ba anniversario dell'attribuzione della cittadinanza onoraria il comune pose\". La data di nascita e morte, errata anche sulla lapide del 2007, \u00e8 stata poi corretta con un tassello.\nTabernacoli.\nSopra il 52 rosso \u00e8 un tabernacolo con edicola architettonica di carattere tardoseicentesco, caratterizzato da un timpano spezzato sostenuto da due lesene di ordine tuscanico. All'interno della nicchia centinata - decorata nell'imbotte da protomi angeliche e da ornati vegetali - \u00e8 un affresco raffigurante la \"Madonna con il Bambino e San Giovannino\". Questo \u00e8 stato attribuito a Giovanni da San Giovanni, autore di altri tabernacoli e la cui presenza in queste botteghe del ponte Vecchio \u00e8 documentata da un passo di Filippo Baldinucci che ricord\u00f2 come egli avesse interamente decorato quella del suo amico Bastiano Guidi, gioiellere. In ogni caso gli stemmi che si notano sui lati dovrebbero essere della famiglia Michelozzi. \nPur nella difficolt\u00e0 di lettura legata alle numerose ridipinture per restauri, il tabernacolo \u00e8 stato recentemente retrodatato e avvicinato ai nomi di Domenico Puligo e di Giovanni Antonio Sogliani, comunque a un contesto nel quale ancora forte appare la lezione di Andrea del Sarto."}
{"id": "94008", "revid": "775372", "url": "https://it.wikipedia.org/wiki?curid=94008", "title": "Lingua sami di Inari", "text": "La lingua sami di Inari \"(anar\u00e2\u0161kiel\u00e2)\" \u00e8 una lingua sami parlata in Finlandia, nella Regione della Lapponia.\nDistribuzione geografica.\nSecondo l'edizione 2009 di \"Ethnologue\", nel censimento finlandese del 2001 risultavano 300 locutori di sami di Inari, concentrati nella parte pi\u00f9 settentrionale del paese al confine con la Norvegia, attorno al lago Inari e alla citt\u00e0 di Utsjoki. \nSistema di scrittura.\nIl sami di Inari utilizza l'alfabeto latino. \nAlfabeto latino: \nA/a, (\u00c2/\u00e2), B/b, C/c, \u010c/\u010d, D/d, \u0110/\u0111, E/e, F/f, G/g, H/h, I/i, J/j, K/k, L/l, M/m, N/n, O/o, P/p, R/r, S/s, \u0160/\u0161, T/t, U/u, V/v, Y/y, Z/z, \u017d/\u017e, \u00c4/\u00e4, (\u00c1/\u00e1), \u00b4 \nQ/q, W/w, X/x, \u00c5/\u00e5, \u00d6/\u00f6 sono anche usate per parole di origine straniera."}
{"id": "94009", "revid": "125157552", "url": "https://it.wikipedia.org/wiki?curid=94009", "title": "Epica Etica Etnica Pathos", "text": "Epica Etica Etnica Pathos \u00e8 il quarto e ultimo album in studio del gruppo musicale italiano CCCP - Fedeli alla linea, pubblicato nel 1990.\nDescrizione.\nIl disco venne registrato da aprile a giugno 1990, quasi integralmente in presa diretta a villa Pirondini, una casa colonica settecentesca abbandonata situata nella campagna reggiana, nei pressi di Rio Saliceto, utilizzando l'eco naturale degli ambienti domestici rispetto alla sala d'incisione. Per tutto il tempo di registrazione la band al completo si stabil\u00ec nella villa.\nInoltre la registrazione e il mixaggio vennero effettuati in analogico, come sottolineato nelle note di copertina, che recitano: \"Tutto lo sporco degli anni '90 con la tecnologia degli anni '70\".\nIl disco \u00e8 diviso in 4 parti, ognuna delle quali tratta uno dei temi espressi nel titolo: \"Epica\", \"Etica\", \"Etnica\" e \"Pathos\".\nIl brano \"Amandoti (sedicente cover)\" \u00e8 la versione cantata da Ferretti del brano gi\u00e0 cantato in precedenza da Annarella Giudici nel 1987 nel corso del loro primo e unico spettacolo teatrale \"Allerghia. Atto unico di confusione umana\".\nTutte le foto dell'album sono opera di Luigi Ghirri: la copertina, che raffigura la cappella della villa adattata a sala di mixaggio del disco, e le quattro foto che accompagnano i quattro temi/facciate in cui \u00e8 suddiviso il disco.\nDall'album \u00e8 stato estratto il singolo promozionale \"Amandoti/Annarella\", pubblicato dalla Virgin nel 1990 in formato 7\" e ristampato nel 2014 dalla Universal Music Italia nel 2014 in 7\" su vinile rosso in occasione del Record Store Day.\nIl disco \u00e8 stato eseguito dal vivo, per intero, per la prima volta alla Stazione Leopolda di Firenze, il 16 maggio 2015 dai componenti della band, escluso Giovanni Lindo Ferretti, assieme ad alcuni colleghi della scena indipendente italiana.\nIl 10 settembre 2017, in occasione del venticinquesimo anniversario del concerto \"Maciste contro tutti\", tenutosi nel 1992 a Prato in collaborazione con gli \u00dcstmam\u00f2 e i Disciplinatha, viene riproposta una versione dal vivo del suddetto album, con la presenza di tutti i membri storici della band, eccetto Giovanni Lindo Ferretti, Annarella Giudici, e lo scomparso Ringo De Palma. Alla formazione ufficiale si aggiungono come ospiti Peppe Voltarelli, Angela Baraldi, Ginevra Di Marco (gi\u00e0 membro del Consorzio Suonatori Indipendenti, nato dalle ceneri dei CCCP), Francesco Di Bella e Max Collini (vocalist e frontman degli Offlaga Disco Pax)."}
{"id": "94010", "revid": "697352", "url": "https://it.wikipedia.org/wiki?curid=94010", "title": "Caligola (disambigua)", "text": "Pagine correlate.\nCaligula"}
{"id": "94011", "revid": "640277", "url": "https://it.wikipedia.org/wiki?curid=94011", "title": "Termite (disambigua)", "text": "Termite \u00e8 un termine con vari significati:"}
{"id": "94014", "revid": "1543377", "url": "https://it.wikipedia.org/wiki?curid=94014", "title": "Putsch di agosto", "text": "Il putsch di agosto () fu un tentato colpo di Stato in Unione Sovietica nel 1991, organizzato da parte di alcuni membri del governo sovietico per deporre il presidente Michail Gorba\u010d\u00ebv e prendere il controllo del Paese. Il fallimento del putsch rafforz\u00f2 la figura di Boris Nikolaevi\u010d El'cin, Presidente del Presidium del Soviet Supremo della RSFS Russa, il quale vi si era schierato contro, e che successivamente band\u00ec il PCUS e si fece promotore del processo di dissoluzione dell'Unione Sovietica, che avvenne il 26 dicembre dello stesso anno.\nL'obiettivo dei golpisti era quello di preservare l'Unione dall'insorgere delle nazionalit\u00e0, impedire un alleggerimento del potere centrale e preservare il primato del PCUS.\nContesto storico.\nDa quando aveva assunto il potere come Segretario generale del Partito Comunista dell'Unione Sovietica nel 1985, Michail Gorba\u010d\u00ebv aveva intrapreso un ambizioso programma di riforme, incarnato nei concetti di \"perestrojka\" e \"glasnost\"', ovvero ristrutturazione e trasparenza. Queste politiche avevano suscitato resistenza e sospetto da parte della destra del PCUS e della nomenklatura, e avevano aumentato l'agitazione nazionalista da parte delle minoranze non russe dell'URSS e si temeva che alcune o tutte le repubbliche sovietiche potessero separarsi. Gi\u00e0 nel dicembre 1990 il presidente dell'URSS Michail Gorba\u010d\u00ebv aveva incaricato il presidente del KGB Vladimir Aleksandrovi\u010d Krju\u010dkov di preparare un progetto di risoluzione sull'introduzione dello stato di emergenza in Unione Sovietica. Nel 1990, Estonia, Lettonia, Lituania e Armenia avevano gi\u00e0 dichiarato il ripristino della loro indipendenza dall'Unione Sovietica. Il 12 giugno la RSFS Russa dichiar\u00f2 la propria indipendenza e limit\u00f2 l'applicazione delle leggi sovietiche, in particolare quelle sulla finanza e l'economia. Nel gennaio 1991, ci fu un tentativo di restituire la Lituania all'Unione Sovietica con la forza e circa una settimana dopo le forze filo-sovietiche cercarono di destituire le autorit\u00e0 della Lettonia. Il 29 gennaio, Gorba\u010d\u00ebv autorizz\u00f2 l'impiego dell'Armata Sovietica per mantenere l'ordine.\nNel 1991, l'Unione Sovietica era in una grave crisi economica e politica: la scarsit\u00e0 di cibo, medicine e altri materiali di consumo era diffusa, le persone dovevano fare lunghe file per acquistare anche beni essenziali, le scorte di carburante erano fino al 50% in meno rispetto al fabbisogno stimato per l'imminente inverno e l'inflazione annua era superiore al 300%, con le fabbriche prive della liquidit\u00e0 necessaria per pagare gli stipendi. A livello politico, Gorba\u010d\u00ebv era al minimo dei consensi tra la popolazione e all'interno del PCUS.\nIl 17 marzo 1991, con il referendum sulla conservazione dell'URSS boicottato dagli Stati baltici, dall'Armenia, dalla Georgia e dalla Moldavia, la grande maggioranza dei cittadini delle altre repubbliche sovietiche fu favorevole al mantenimento dell'Unione \"come una rinnovata federazione di repubbliche uguali e sovrane\", con il 77,85% di voti a favore. Dopo dei negoziati, otto delle nove repubbliche sovietiche (tranne l'Ucraina) approvarono il nuovo trattato dell'Unione che avrebbe reso l'URSS nell'Unione degli Stati Sovrani, con presidente, politica estera e militare comuni. La firma del trattato era prevista a Mosca per il 20 agosto 1991. Dodici dei paesi gi\u00e0 facenti parte dell'URSS erano prossimi alla firma, la Federazione Russa, l'Ucraina, la Bielorussia, la Moldavia, la Georgia, l'Armenia, l'Azerbaigian, il Kazakistan, il Turkmenistan, il Kirghizistan, l'Uzbekistan e il Tagikistan. Solo si esclusero le tre repubbliche baltiche, ovvero, Lituania, Lettonia ed Estonia, che, dopo pi\u00f9 di cinquant'anni, ebbero l'attesa possibilit\u00e0 di liberarsi dall'occupazione sovietica e di riconquistare l'indipendenza.\nIl 28 giugno era stato dichiarato sciolto il Consiglio di mutua assistenza economica e il 1\u00ba luglio il Patto di Varsavia. \nIl Segretario del PCUS, nonch\u00e9 Presidente dell'Unione Sovietica, aveva deciso di prepararsi al gravoso impegno riposandosi a Capo Foros, nella dacia presidenziale in Crimea.\nStoria.\nPreparativi.\nIl KGB inizi\u00f2 a considerare di tentare un colpo di Stato nel settembre 1990, mentre il membro del Poltiburo Aleksandr Jakovlev inizi\u00f2 ad avvertire Gorba\u010d\u00ebv della possibilit\u00e0 di golpe contro di lui dopo il XVIII Congresso del PCUS nel giugno 1990. L'11 dicembre 1990, il presidente del KGB Vladimir Krju\u010dkov fece un \"appello all'ordine\" sul \"Moskovskaja programma\", canale televisivo moscovita della Televisione Centrale Sovietica, e nello stesso giorno chiese a due ufficiali del KGB di preparare un piano di misure da adottare nel caso in cui fosse dichiarato lo stato di emergenza nell'URSS. Pi\u00f9 tardi, Krju\u010dkov port\u00f2 nella cospirazione il ministro della difesa sovietico Dmitrij Jazov, il ministro degli affari interni Boris Pugo, il premier Valentin Pavlov, il vicepresidente Gennadij Janaev, il vice capo del Consiglio di difesa sovietico Oleg Baklanov, il capo del segretariato di Gorba\u010d\u00ebv e il segretario del Comitato centrale del PCUS Oleg \u0160enin.\nA partire dagli eventi di gennaio in Lituania, i membri del gabinetto di Gorba\u010d\u00ebv speravano che potesse essere convinto a dichiarare lo stato di emergenza e a \"ripristinare l'ordine\", e formarono quindi il Comitato statale per lo stato di emergenza (GK\u010cP).\nIl 17 giugno 1991 Pavlov richiese poteri straordinari al Soviet Supremo ma Gorba\u010d\u00ebv si oppose. Diversi giorni dopo, il sindaco di Mosca Gavriil Popov inform\u00f2 l'ambasciatore degli Stati Uniti in Unione Sovietica Jack F. Matlock Jr. che era in programma un colpo di Stato contro Gorba\u010d\u00ebv. Quando Matlock cerc\u00f2 di metterlo in guardia, Gorba\u010d\u00ebv pens\u00f2 che il suo governo non fosse coinvolto e sottovalut\u00f2 il rischio. Il 20 giugno, il Segretario di Stato USA James Baker avvert\u00ec l'omologo Aleksandr Bessmertnych del complotto.\nIl 23 luglio 1991, un certo numero di funzionari del PCUS e letterati pubblicarono sul quotidiano \"Sovetskaja Rossija\" un articolo intitolato \"La parola al popolo\" () che richiedeva un'azione decisa per prevenire la catastrofe.\nSei giorni dopo, il 29 luglio, Gorba\u010d\u00ebv, il presidente della RSFSR Boris El'cin e il presidente della RSS Kazaka Nursultan Nazarbaev discuterono la possibilit\u00e0 di sostituire le personalit\u00e0 ritenute pi\u00f9 estremiste come Pavlov, Jazov, Krju\u010dkov e Pugo con figure pi\u00f9 liberali, con Nazarbaev come primo ministro al posto di Pavlov. Krju\u010dkov, che diversi mesi prima aveva messo Gorba\u010d\u00ebv sotto stretta sorveglianza come \"Soggetto 110\", alla fine venne a sapere della conversazione da una microspia elettronica piazzata dalla guardia del corpo di Gorba\u010d\u00ebv, Vladimir Medvedev.\nIl 4 agosto Gorba\u010d\u00ebv and\u00f2 in vacanza nella sua dacia a Foros, in Crimea, con l'intenzione di tornare a Mosca il giorno precedente alla firma del trattato della nuova unione il 20 agosto. Il 17 agosto, i membri del GK\u010cP s'incontrarono in una pensione del KGB con il nome in codice ABC (\u0410\u0411\u0426) per studiare il trattato e le mosse da intraprendere: ritennero che il patto avrebbe spianato la strada alla disgregazione dell'Unione Sovietica e decisero che era giunto il momento di agire. Il giorno successivo, Baklanov, Boldin, \u0160enin e il viceministro della difesa dell'URSS, il generale Valentin Varennikov, volarono in Crimea per incontrare Gorba\u010d\u00ebv, mentre Jazov ordin\u00f2 al generale Pavel Gra\u010d\u00ebv, comandante delle forze aviotrasportate sovietiche, di iniziare a coordinarsi con i vicepresidenti del KGB Viktor Gru\u0161ko e Genij Ageev per isolare Gorba\u010d\u00ebv e prepararsi allo stato di emergenza. Nel frattempo, Tizjakov, Starobudcev e Pugo rientrarono a Mosca.\nDeposizione di Gorba\u010d\u00ebv.\nAlle 16:32 (fuso orario di Mosca) del 18 agosto, il GK\u010cP interruppe le comunicazioni con la dacia di Gorba\u010d\u00ebv, compresi i telefoni fissi e il sistema di comando e controllo nucleare. Otto minuti dopo, il tenente generale Jurij Plechanov della 9\u00aa sezione del KGB (adibita alla sicurezza del presidente sovietico) fece entrare la delegazione del GK\u010cP nella dacia. Gorba\u010d\u00ebv si rese conto di cosa stava succedendo dopo aver scoperto le interruzioni telefoniche. I membri del comitato chiesero a Gorba\u010d\u00ebv di dichiarare lo stato di emergenza o di dimettersi e nominare Janaev come presidente ad interim per consentire ai membri del GK\u010cP di \"ristabilire l'ordine\" nel Paese.\nGorba\u010d\u00ebv si rifiut\u00f2 sempre di accettare le loro richieste. Varennikov insistette a tal punto che Gorba\u010d\u00ebv disse: \"Maledetti. Fate quello volete, ma riportate la mia opinione!\" Tuttavia, i presenti nella dacia in quel momento testimoniarono che Baklanov, Boldin, \u0160enin e Varennikov rimasero chiaramente delusi e nervosi dopo l'incontro con Gorba\u010d\u00ebv. Si dice anche che Gorba\u010d\u00ebv abbia insultato Varennikov fingendo di dimenticare il suo nome, e abbia zittito con violenza e volgarit\u00e0 il suo ex consigliere di fiducia Boldin dicendo che non doveva osare dargli \"lezioni sulla situazione nel paese\". Con il rifiuto di Gorba\u010d\u00ebv, i congiurati ordinarono che rimanesse confinato nella dacia di Foros; allo stesso tempo le linee di comunicazione della dacia (controllate dal KGB) furono chiuse. Gorba\u010d\u00ebv fu quindi trattenuto a forza in Crimea, vedendosi impedita la possibilit\u00e0 di recarsi alla sigla del nuovo accordo federativo\nI membri del GK\u010cP ordinarono di inviare a Mosca 250 000 paia di manette da una fabbrica di Pskov e 300 000 moduli per gli arresti. Krju\u010dkov raddoppi\u00f2 la paga di tutto il personale del KGB, lo richiam\u00f2 dalle vacanze e lo mise in allerta. La prigione di Lefortovo a Mosca venne svuotata per accogliere i prigionieri. Alle 3:30 del 19 agosto 1991, Krju\u010dkov avvert\u00ec il KGB della fine della perestrojka.\n19 agosto 1991.\nSalita al potere del GK\u010cP.\nIl 19 agosto 1991, la TASS emise alle 3:20 un comunicato nel quale si affermava l'incapacit\u00e0 di Gorba\u010d\u00ebv di assolvere alle sue funzioni di Presidente dell'URSS per motivi di salute, venendo quindi sostituito dal vice-presidente Gennadij Janaev. Venti minuti dopo viene annunciata l'istituzione dello stato di emergenza della durata di sei mesi da parte del GK\u010cP.\nNel frattempo, \u0160enin ricevette al Cremlino Tiz'jakov, il segretario del Comitato centrale del PCUS Jurij Manaenkov e il primo segretario del Comitato cittadino di Mosca Jurij Prokof'ev e li invit\u00f2 a \"essere coinvolti nel lavoro\". Jazov si consult\u00f2 con i generali, mentre furono allertate unit\u00e0 di fucilieri motorizzati, carri armati aviotrasportati del distretto militare di Mosca e iniziarono a trasferirsi nella capitale.\nAlle sei del mattino, la Radio pansovietica, seguita dalla Televisione Centrale Sovietica (CT SSSR) tramite il telegiornale \"Vremja\", trasmise il comunicato ufficiale del GK\u010cP intitolato \"Dichiarazione della leadership sovietica\" ():\nData l'impossibilit\u00e0 per motivi di salute dell'adempimento, da parte di Gorba\u010d\u00ebv Michail Sergeevi\u010d, delle funzioni di Presidente dell'URSS e il trasferimento, ai sensi dell'articolo 127/7 della Costituzione dell'URSS, dei poteri del Presidente dell'URSS al vicepresidente dell'URSS Janaev Gennadij Ivanovi\u010d.\nPer superare una crisi profonda e globale, il confronto politico, inter-etnico e civile, il caos e l'anarchia che minacciano la vita e la sicurezza dei cittadini dell'Unione Sovietica, la sovranit\u00e0, l'integrit\u00e0 territoriale, la libert\u00e0 e l'indipendenza del nostro Stato.\nSulla base dei risultati del referendum nazionale sulla conservazione dell'Unione delle Repubbliche Socialiste Sovietiche, guidato dagli interessi vitali dei popoli della nostra Patria e di tutto il popolo sovietico\nSI DICHIARA:\nDalle sei del mattino, la CT SSSR inizi\u00f2 a trasmettere ininterrottamente su tutti i propri canali, per tre giorni consecutivi, una rappresentazione de Il lago dei cigni di P\u00ebtr Il'i\u010d \u010cajkovskij.\nSuccessivamente, fu letta alla radio una dichiarazione del presidente del Soviet supremo dell'URSS Luk'janov sulle critiche al progetto del trattato dell'Unione. Poi venne letto l'appello ufficiale del GK\u010cP al popolo sovietico nel quale fu affermato, in particolare, che la \"perestrojka\" era giunta a un punto morto e che erano sorte \"forze estremiste che si sono avviate verso l'eliminazione dell'Unione Sovietica, il crollo dello Stato e la presa del potere a ogni costo\". Il GK\u010cP si dichiar\u00f2 determinato a far uscire il Paese dalla crisi e fece un appello a tutto il popolo sovietico per \"ripristinare la disciplina e l'ordine del lavoro il prima possibile, alzare il livello di produzione\" e \"fornire un sostegno a tutto tondo agli sforzi per far uscire il Paese dalla crisi\". Quindi fu letta la Risoluzione n. 1 del GK\u010cP con il quale il comitato sciolse le \"strutture di potere e amministrazione, paramilitari operanti in contrasto con la Costituzione dell'URSS\", sospese le attivit\u00e0 dei Partiti e delle organizzazioni pubbliche che \"ostacolano la normalizzazione della situazione \", proib\u00ec gli scioperi e prese il controllo dei media.\nIl KGB eman\u00f2 subito una lista di ricercati tra cui Boris El'cin, i suoi alleati e i leader del gruppo di attivisti Russia Democratica. Furono arrestati quattro deputati del Congresso dei deputati del popolo della Russia, ritenuti i pi\u00f9 pericolosi, e furono detenuti in una base militare vicino a Mosca.\nFurono interrotte le trasmissioni di \"Radio Rossii\" e della VGTRK della RSFS Russa, e dell\"'Echo di Mosca\". Tuttavia, quest'ultima stazione in seguito riprese a trasmettere e divenne una fonte d'informazione durante il colpo di Stato, e anche la BBC World Service e Voice of America furono in grado di fornire una copertura continua. Gorba\u010d\u00ebv e la sua famiglia furono informati degli eventi a Mosca tramite un bollettino della BBC ascoltato da una piccola radio a transistor che non era stata portata via. Per i giorni successivi si rifiut\u00f2 di prendere cibo dall'esterno della sua dacia per evitare di essere avvelenato e fece lunghe passeggiate all'aperto per contestare le notizie sulla sua cattiva salute. Janaev ordin\u00f2 al ministro degli esteri Aleksandr Bessmertnych di fare un annuncio per richiedere il riconoscimento formale da parte dei governi esteri e delle Nazioni Unite.\nMilitari a Mosca.\nPer ordine del ministro della difesa dell'URSS Jazov, le truppe e l'equipaggiamento militare dell'esercito sovietico furono inviate a Mosca la mattina del 19 agosto nelle seguenti quantit\u00e0:\nA Mosca giunsero dal Ministero della difesa le unit\u00e0 della 2\u00aa Divisione motorizzata della Guardia \"Tamanskaja\", della 4\u00aa Divisione carri della Guardia, della 106\u00aa Divisione aviotrasportata della Guardia \"Tul'skaja\" e della 27\u00aa Brigata motorizzata fucilieri da T\u00ebplyj Stan. Furono schierate unit\u00e0 del gruppo Al'fa del KGB e dell'OMON del Ministero degli affari interni e parte delle divisioni delle truppe interne Dzer\u017einskij.\nIl settore settentrionale di Mosca fu occupato dalla divisione Tamanskaja, che schier\u00f2 a Chodynka un posto di comando mobile del distretto militare di Mosca. La divisione carri armati Kantemirovskaja fu responsabile della direzione sud dal posto di comando sulla collina Lenin. Ai comandanti delle unit\u00e0 fu ordinato di non avviare trattative con i deputati e la popolazione.\nUlteriori unit\u00e0 delle forze aviotrasportate, truppe di fucilieri motorizzate e la flotta furono trasferite nelle vicinanze di Leningrado, Kiev, Tallinn, Tbilisi e Riga. Nella capitale della Lettonia, il cui Soviet supremo si era schierato contro i golpisti, le truppe OMON occuparono la torre televisiva e l'edificio del ministero degli esteri.\nArrivo di El'cin nella capitale e organizzazione del dissenso.\nI cospiratori considerarono la detenzione di El'cin al suo arrivo da una visita nella RSS Kazaka il 17 agosto, ma il loro piano fall\u00ec quando El'cin dirott\u00f2 il suo volo dalla base aerea di \u010ckalovskij di \u0160\u010d\u00eblkovo all'aeroporto di Mosca-Vnukovo. Dopodich\u00e9, pensarono di catturarlo mentre si trovava nella sua dacia di Arkangel'skoe vicino a Mosca e, di conseguenza, il gruppo Al'fa del KGB circond\u00f2 la dacia di El'cin con gli Specnaz ma non lo arrestarono. L'ufficiale comandante Viktor Karpuchin afferm\u00f2 in seguito di aver disobbedito a un ordine di Krju\u010dkov di arrestare il presidente della RSFSR, ma il suo resoconto \u00e8 stato messo in discussione.\nDopo l'annuncio del colpo di Stato alle 7 del mattino, El'cin inizi\u00f2 a invitare nella sua dacia importanti funzionari russi, tra cui il sindaco di Leningrado Anatolij Sob\u010dak, il vicesindaco di Mosca Jurij Lu\u017ekov, il colonnello generale Konstantin Kobec, il primo ministro della RSFSR Ivan Silaev, il vicepresidente Aleksandr Ruckoj il presidente del Soviet Supremo della RSFSR Ruslan Chasbulatov. Inizialmente El'cin voleva rimanere alla dacia e organizzare un governo rivale, ma Kobtec consigli\u00f2 loro di recarsi alla Casa Bianca, ovvero il palazzo del Soviet supremo della RSFS Russa, per mantenere le comunicazioni con gli oppositori del golpe. Nel frattempo, il comandante dell'unit\u00e0 Al'fa ricevette l'ordine di non interferire con la partenza di Elc'in e il suo arrivo a Mosca. In una riunione del KGB, Krju\u010dkov espresse la possibilit\u00e0 di trovare un accordo con il presidente della RSFSR.\nAlle 9:00, part\u00ec dal monumento di Jurij Dolgorukij sulla piazza Sovetskaja un corteo di sostenitori di El'cin e oppositori al golpe. El'cin e i suoi collaboratori arrivarono e occuparono la Casa Bianca alle 9 del mattino. El'cin si rifiut\u00f2 di collaborare con il Comitato statale di emergenza e decise di disobbedire ai decreti del GK\u010cP ritenendoli incostituzionali. Secondo alcune fonti, fu ordinato a El'cin e ai suoi sostenitori di liberare la Casa Bianca entro le 16:00.\nInsieme a Silaev e Chasbulatov, El'cin scrisse il \"discorso al popolo russo\" () che condann\u00f2 le azioni del GK\u010cP come reazionarie e anti-costituzionali e invit\u00f2 la popolazione a resistere. I militari furono esortati a non prendere parte al colpo di Stato e alle autorit\u00e0 locali fu chiesto di seguire le leggi del presidente della RSFSR piuttosto che del GK\u010cP, e fu chiesto uno sciopero generale con la richiesta di lasciare che Gorba\u010d\u00ebv si rivolgesse al popolo. Il testo del discorso fu distribuito a Mosca sotto forma di volantini e venne diffuso a livello nazionale attraverso l'Echo di Mosca e sui newsgroup Usenet tramite la rete informatica sovietica RELCOM. Il discorso fu inviato anche a testate giornalistiche straniere. I giornalisti e i dipendenti di \"Izvestija\" minacciarono di scioperare se il proclama di El'cin non fosse stato pubblicato sul giornale.La leadership del GK\u010cP invi\u00f2 verso l'edificio un battaglione di carri armati del 1\u00ba reggimento motorizzato fucilieri della 2\u00aa divisione Tamanskaja sotto il comando del capo di stato maggiore Sergej Evdokimov. Intanto, Varennikov fu inviato nella RSS Ucraina per cercare di convincere il presidente del Soviet supremo Leonid Krav\u010duk ad appoggiare il GK\u010cP, ma Krav\u010duk rispose che l'introduzione dello stato di emergenza doveva essere approvato dal Soviet repubblicano.\nAlle 10:00 Ruckoj, Silaev e Chasbulatov consegnarono una lettera al presidente del Soviet Supremo dell'URSS Anatolij Luk'janov per chiedere un esame medico di Gorba\u010d\u00ebv da parte dell'Organizzazione mondiale della sanit\u00e0 e un incontro tra loro, El'cin, Gorba\u010d\u00ebv e Janaev entro 24 ore. Ruckoj fece visita in seguito al patriarca di Mosca Alessio II, il leader spirituale della Chiesa ortodossa russa, e lo convinse a dichiarare il sostegno a El'cin. Il Presidium del Soviet Supremo della RSFSR convoc\u00f2 una sessione straordinaria per il 21 agosto, mentre El'cin e Silaev contattarono diplomatici esteri.\nIl comandante del distretto militare di Leningrado Viktor Samsonov ordin\u00f2 la formazione del Comitato dello stato di emergenza per la citt\u00e0 presieduto dal primo segretario Boris Gidaspov al fine di eludere il governo municipale democraticamente eletto del sindaco Anatolij Sob\u010dak. Quest'ultimo chiam\u00f2 criminali i golpisti al consiglio comunale di Leningrado e incit\u00f2 la popolazione a scioperare. Lo stato di emergenza nella citt\u00e0 fu subito annullato e vicino alla Cattedrale di Sant'Isacco inizi\u00f2 una manifestazione contro il Comitato. Le truppe di Samsonov furono infine bloccate da centinaia di migliaia di manifestanti sostenuti dalla polizia, costringendo la televisione di Leningrado a trasmettere una dichiarazione di Sob\u010dak. Il primo segretario del Comitato di Mosca del PCUS Jurij Prokof'ev chiam\u00f2 Lu\u017ekov per dargli delle istruzioni e quest'ultimo si rec\u00f2 nella dacia di El'cin per assicuragli l'appoggio.\nAlle 11 del mattino, El'cin e il ministro degli esteri della RSFSR Andrej Kozyrev tennero una conferenza stampa per giornalisti e diplomatici stranieri, ottenendo il sostegno della maggior parte dell'Occidente per la causa russa. Nel pomeriggio, i cittadini di Mosca iniziarono a radunarsi intorno alla Casa Bianca e a erigere barricate attorno a essa. In risposta, Gennadij Janaev dichiar\u00f2 lo stato di emergenza a Mosca alle 16:00.\nSenza ulteriori ordini decisivi e sotto la pressione psicologica dei manifestanti e dei sostenitori di El'cin, l'esercito si disintegr\u00f2 e fraternizz\u00f2 con i manifestanti. Il maggiore Evdokimov, capo di stato maggiore del battaglione carri armati del 1\u00ba reggimento motorizzato fucilieri della 2\u00aa divisione Tamanskaja, giur\u00f2 fedelt\u00e0 alla leadership della RSFS Russa e pass\u00f2 dalla parte di El'cin, schierando i suoi dieci carri armati a difesa della Casa Bianca. El'cin si rivolse ai suoi sostenitori e su uno dei carri armati lesse pubblicamente il suo discorso al popolo russo, trasmesso successivamente in televisione:\nLa resistenza al GK\u010cP si concretizz\u00f2 in manifestazioni vicino alla Casa Bianca e al Consiglio comunale, e a Leningrado vicino al Palazzo Mariinskij. Sulla piazza del Maneggio di Mosca vi fu una manifestazione spontanea contro il GK\u010cP ma l'esercito non intervenne, mentre alla Casa Bianca furono innalzate delle barricate.\nEl'cin eman\u00f2 un decreto sulla riassegnazione del potere agli organi esecutivi delle repubbliche e, sebbene inizialmente avesse voluto evitare tale decisione per scongiurare una guerra civile, prese anche il comando di tutte le forze militari e di sicurezza sovietiche sul territorio della RSFSR. El'cin invi\u00f2 Kozyrev a Parigi con il compito di formare un governo in esilio, mentre Oleg Lobov fu incaricato di creare un \"governo di riserva\" a Sverdlovsk. Intanto, il Comitato di supervisione costituzionale dell'URSS, guidato da Sergej Alekseev, dubit\u00f2 della legalit\u00e0 del GK\u010cP e chiese l'immediata convocazione del Soviet Supremo dell'URSS.\nDalle 15 alle 18 si tenne la prima riunione del governo sovietico durante il golpe: dopo un'accesa discussione sulle questioni economiche dell'URSS, Pavlov venne sostituito da Vitalij Dogu\u017eiev come primo ministro.\nStampa e consenso.\nIl 19 agosto, il GK\u010cP emise la risoluzione n. 2 sulla limitazione temporanea dell'elenco delle pubblicazioni sociopolitiche centrali, della citt\u00e0 di Mosca e regionali dei seguenti giornali: \"Trud\", \"Rabo\u010daja Tribuna\", \"Izvestija\", \"Pravda\", \"Krasnaja zvezda\", \"Sovetskaja Rossija\", \"Moskovskaja pravda\", \"Leninskoe znamja\" e \"Sel'skaja \u017eizn\"'.\nIl GK\u010cP faceva affidamento sui soviet regionali e locali, che erano ancora in gran parte dominati dal Partito Comunista, per sostenere il colpo di Stato formando comitati di emergenza locali per reprimere l'opposizione. Il Segretariato del PCUS sotto Boldin invi\u00f2 telegrammi in codice ai comitati di partito locali per spingerli ad adottare misure \"per garantire la partecipazione dei comunisti nell'assistenza al Comitato di Stato sullo stato di emergenza dell'URSS\". Le autorit\u00e0 di El'cin scoprirono in seguito che quasi il 70% di loro lo appoggiava o cercava di rimanere neutrale. All'interno della RSFSR le \"oblast\"' di Samara, Lipeck, Tambov, Saratov, Orenburg, Irkutsk e Tomsk e i territori dell'Altaj e Krasnodar appoggiarono tutti il colpo di Stato e fecero pressione sul raikom affinch\u00e9 lo facesse, mentre solo tre oblast' oltre a Mosca e Leningrado si opposero. Tuttavia, alcuni dei Soviet affrontarono una resistenza interna contro il governo di emergenza. Le RSSA Tatara, di Cabardino-Balcaria, della Cecenia-Inguscezia, Buriazia e Ossezia del Nord si schierarono tutte con il GK\u010cP. Il Comitato godette anche di un forte sostegno nelle regioni a maggioranza russa dell'Estonia e della Transnistria, mentre El'cin ebbe consensi a Sverdlovsk e Ni\u017enij Novgorod.\nConferenza stampa del GK\u010cP.\nAlle 17:00 a Mosca, il centro stampa del ministero degli affari esteri ospit\u00f2 una conferenza stampa del GK\u010cP, trasmessa in televisione. I membri del comitato erano vaghi e le loro parole parevano delle scuse: Janaev disse che il corso della \"perestrojka\" sarebbe continuato e che Gorba\u010d\u00ebv era in vacanza a Foros e nulla lo avrebbe minacciato. Janaev chiam\u00f2 Gorba\u010d\u00ebv ed espresse la speranza che dopo il riposo sarebbe tornato in servizio e avrebbero potuto lavorare insieme. A causa delle sue mani tremanti, alcune persone pensarono che Janaev fosse ubriaco, mentre la sua voce tremante e la postura debole resero le sue parole poco convincenti. Victoria E. Bonnell e Gregory Frieden hanno notato che alla conferenza stampa furono concesse le domande spontanee dei giornalisti che accusavano apertamente il GK\u010cP di aver compiuto un colpo di Stato e una troupe giornalistica non censur\u00f2 i movimenti irregolari di Janaev al contrario di quanto avveniva con leader del passato come Leonid Bre\u017enev, facendo quindi apparire i golpisti al pubblico sovietico come inetti e incompetenti. I servizi di sicurezza di Gorba\u010d\u00ebv riuscirono a creare un'antenna televisiva improvvisata in modo che lui e la sua famiglia potessero guardare la conferenza stampa. Dopo averla vista, Gorba\u010d\u00ebv sper\u00f2 che El'cin fosse stato in grado di fermare il colpo di Stato.\nJanaev e il resto del GK\u010cP ordinarono al Gabinetto dei ministri di modificare il piano quinquennale in vigore per alleviare la carenza di alloggi. A tutti gli abitanti delle citt\u00e0 fu dato un terzo di acro ciascuno per combattere la carenza invernale coltivando frutta e verdura. A causa della malattia di Valentin Pavlov, i compiti del capo del governo dell'URSS furono affidati al primo vicepremier Vitalij Dogu\u017eiev.\n20 agosto 1991.\nAlle 3:00, il genero di Gorba\u010d\u00ebv, Anatolij Virganskij, utilizz\u00f2 una videocamera amatoriale per registrare l'appello del presidente sovietico contro il colpo di Stato anticostituzionale e la detenzione illegale. La cassetta fu resa pubblica dopo lo scioglimento del Comitato di emergenza.\nAlle 8 del mattino, il capo di stato maggiore generale Michail Aleksandrovi\u010d Moiseev ordin\u00f2 che il \u010ceget, nome in codice della valigetta per il controllo delle armi nucleari sovietiche, fosse restituito a Mosca. Sebbene avesse scoperto che le azioni del GK\u010cP avevano interrotto le comunicazioni con gli ufficiali in servizio per il nucleare, il \u010ceget fu restituito a Mosca entro le 14:00. Tuttavia, il comandante in capo dell'aeronautica sovietica, il maresciallo Evgenij Ivanovi\u010d \u0160apo\u0161nikov, si oppose al colpo di Stato e afferm\u00f2 nelle sue memorie che lui, il comandante delle forze aviotrasportate Gra\u010d\u00ebv, il comandante delle forze missilistiche strategiche Maksimov e il comandante della marina \u010cernavin si opposero apertamente al colpo di Stato, rifiutandosi di eseguire gli ordini per un eventuale lancio nucleare. Dopo il golpe, Gorba\u010d\u00ebv si rifiut\u00f2 di ammettere di aver perso il controllo delle armi nucleari.\nNella mattinata, i minatori dei bacini di Vorkuta e degli Urali settentrionali scioperarono e fu chiuso il 40% delle miniere nell'oblast' di Kemerovo. Gli impiegati dei trasporti di Mosca continuarono comunque a lavorare. La direzione dei sindacati, assieme al Comitato centrale del Komsomol, chiese di escludere l'uso della forza e di dare a Gorba\u010d\u00ebv l'opportunit\u00e0 di parlare al popolo. \nJanaev firm\u00f2 un decreto con il quale i decreti di El'cin furono resi illegali e il GK\u010cP inizi\u00f2 a considerare l'assalto al Soviet supremo della RSFSR. Il generale Kalinin nomin\u00f2 Lu\u017ekov comandante della citt\u00e0, ma Lu\u017ekov afferm\u00f2 che Mosca non aveva bisogno di comandanti. I difensori della Casa Bianca si prepararono, la maggior parte disarmati, e i carri armati di Evdokimov furono spostati dalla Casa Bianca in serata. Il quartier generale improvvisato della difesa della Casa Bianca era guidato dal generale Kobec, un deputato del popolo russo della RSFS nominato da El'cin come ministro della difesa della RSFSR, che ordin\u00f2 il ritiro delle truppe da Mosca e il loro ritorno ai luoghi di dispiegamento permanente. Fuori dall'edificio, Eduard Shevardnadze, Mstislav Rostropovi\u010d e Elena Bonn\u0117r tennero discorsi a sostegno di El'cin. All'interno della Casa Bianca, la difesa fu assunta dalla milizia, dalle guardie della Casa Bianca, da alcuni ufficiali del KGB e da veterani della guerra in Afghanistan armati di armi leggere.\nEl'cin eman\u00f2 decreti che riassegnarono a lui le autorit\u00e0 esecutive sull'esercito dell'Unione. Successivamente, invi\u00f2 una lettera ad Anatolij Luk'janov per chiedere nuovamente la verifica dello stato di salute di Gorba\u010d\u00ebv da parte di medici indipendenti, nonch\u00e9 l'abolizione dello stato di emergenza, il ritiro delle truppe da Mosca e lo scioglimento del Comitato di emergenza. Successivamente telefon\u00f2 al Presidente degli Stati Uniti d'America George H. W. Bush e al Primo ministro del Regno Unito John Major per ottenere aiuti contro il GK\u010cP.\nA Leningrado si tenne sulla piazza del Palazzo una manifestazione di protesta con 300\u00a0000 persone contro il colpo di Stato: l'intero centro della citt\u00e0 era pieno di gente e il GK\u010cP decise di non inviare truppe, mentre i carri armati e le unit\u00e0 aviotrasportate furono fermati alla periferia della citt\u00e0. Durante i giorni del putsch, l'apparato del movimento \"Russia democratica\", che stava resistendo attivamente al GK\u010cP, ricevette centinaia di messaggi da varie localit\u00e0 della RSFSR sulla loro disponibilit\u00e0 a iniziare una campagna di massa di disobbedienza civile.\nI membri del Consiglio di sicurezza dell'URSS Evgenij Primakov e Vadim Bakatin firmarono una dichiarazione secondo cui Gorba\u010d\u00ebv era sano e che le azioni del GK\u010cP erano illegali. Primakov cerc\u00f2 di convincere Janaev a ritirare le truppe da Mosca e ottenne la promessa che Janaev avrebbe fatto di tutto per normalizzare la situazione.\nOperazione Grom.\nRendendosi conto della situazione a loro svantaggio, Krju\u010dkov, Jazov e Pugo iniziarono la mattina del 20 agosto a preparare un'azione militare a Mosca. Per sviluppare un piano operativo, fu formato un quartier generale, guidato dal vice ministro della difesa dell'URSS e colonnello generale Vladislav Alekseevi\u010d A\u010dalov.\nNel pomeriggio, i membri del GK\u010cP (con l'eccezione di Pavlov che era stato riportato nella sua dacia dalla moglie per ubriachezza) approvarono il piano dell'operazione Grom (, lett. \"Operazione tuono\") per la conquista della Casa Bianca, concepito dai vice di Krju\u010dkov e Jazov, dal generale del KGB Ageev e dal generale dell'esercito A\u010dalov.\nL'operazione Grom avrebbe visto la partecipazione di unit\u00e0 speciali del gruppo Al'fa e Vympel con il supporto di forze aviotrasportate, OMON di Mosca, ODON, uno squadrone di elicotteri e tre compagnie di carri armati. Furono selezionati luoghi per la detenzione e degli ospedali per i feriti. Uno dei membri dell'assalto doveva essere il vicecomandante delle truppe aviotrasportate, il generale Aleksandr Lebed', che poi accett\u00f2 di partecipare all'operazione militare. Secondo i golpisti, il generale A\u010dalov avrebbe dovuto diventare un dittatore militare. L'operazione avrebbe dovuto avere inizi\u00f2 alle 3:00 del 21 agosto, con il sequestro dell'edificio in 12-20 minuti e la detenzione di El'cin e dei suoi collaboratori nella base aerea Zavidovo.\nA mezzogiorno, il comandante del distretto militare di Mosca, il generale Nikolaj Kalinin, nominato da Janaev comandante militare di Mosca, dichiar\u00f2 il coprifuoco nella capitale dalle 23:00 alle 5:00, in vigore dal 20 agosto, e le unit\u00e0 motorizzate della Divisione Tamanskaja iniziarono a pattugliare il centro di Mosca per farlo rispettare. Tuttavia, fu ordinato anche l'inizio del ritiro delle attrezzature militari dalla citt\u00e0.\nIl comandante del gruppo Al'fa, il generale Viktor Karpuchin, e altri alti ufficiali dell'unit\u00e0 insieme a Lebed' s'inserirono nella folla vicino alla Casa Bianca e valutarono la possibilit\u00e0 di tale operazione. Successivamente, Karpuchin e il comandante del Vympel, il colonnello Beskov, cercarono di convincere Ageev che l'operazione avrebbe provocato spargimenti di sangue e doveva essere annullata. Lebed', con il consenso del suo superiore Gra\u010d\u00ebv, torn\u00f2 alla Casa Bianca e inform\u00f2 segretamente il quartier generale della difesa che l'attacco sarebbe iniziato alle 2:00.\nCrisi del GK\u010cP.\nAlla riunione serale del GK\u010cP, i suoi partecipanti affermano che gli eventi nel paese non si stavano sviluppando a favore del comitato e pertanto fu introdotto un governo presidenziale diretto in un certo numero di repubbliche e regioni sovietiche (Stati baltici, Moldavia, Armenia, Georgia, nelle regioni occidentali dell'Ucraina, a Leningrado e nell'oblast' di Sverdlovsk), e fu decisa la preparazione di proposte sulla composizione di un GK\u010cP autorizzato che potevano essere inviate sul campo per attuare la linea politica della nuova leadership sovietica.\nFu adottato il decreto n. 3, che limit\u00f2 l'elenco dei canali televisivi e radiofonici da Mosca, le attivit\u00e0 radiotelevisive nella RSFS Russa, e sospese le trasmissioni dell'Echo di Mosca. I dispacci della TASS enfatizzarono un approccio intransigente contro la criminalit\u00e0, in particolare i crimini economici e la mafia russa. Successivamente furono scoperte bozze di decreto che avrebbero consentito alle pattuglie di polizia e militari di sparare ai \"teppisti\", compresi i manifestanti pro-democrazia.\nNel frattempo, il Consiglio Supremo dell'Estonia dichiar\u00f2 alle 23:03 il pieno ripristino dello status di indipendenza della Repubblica di Estonia dopo 51 anni, mentre la Georgia chiese alle nazioni occidentali di riconoscere tutte le repubbliche dell'URSS come Stati indipendenti.\n21 agosto 1991.\nNella mezzanotte, il gruppo Al'fa non ricevette alcun ordine scritto per assaltare il parlamento ma un BMD si avvicin\u00f2 alle barricate del Casa Bianca dal lato dell'ambasciata degli Stati Uniti e ci\u00f2 venne interpretato dai manifestanti come l'inizio dell'assalto. \nVerso l'una di notte, non lontano dalla Casa Bianca, filobus e macchine per la pulizia delle strade furono utilizzati per barricare un tunnel contro i veicoli da combattimento della fanteria (BMP) della Tamanskaja in arrivo. In uno scontro con uno dei veicoli, morirono tre uomini: Dmitrij Komar, Vladimir Usov e Il'ja Kri\u010devskij, mentre molti altri sono rimasti feriti. Komar, un veterano della guerra sovietico-afghana di 22 anni, fu colpito a colpi di arma da fuoco e schiacciato mentre cercava di coprire la fessura di osservazione di un BMP in movimento. Usov, un economista di 37 anni, fu ucciso da un proiettile vagante mentre veniva in aiuto di Komar. La folla diede fuoco a un BMP e Kri\u010devskij, un architetto di 28 anni, fu ucciso mentre le truppe scappavano. Secondo Sergej Parchomenko, giornalista e attivista per la democrazia che era tra la folla a difendere la Casa Bianca, \"quelle morti ebbero un ruolo cruciale: entrambe le parti furono cos\u00ec inorridite che posero un freno a tutto\". Ognuno dei tre fu in seguito insignito da Gorba\u010d\u00ebv del titolo di \"Eroe dell'Unione Sovietica\". \nVerso le 2:00 del 21 agosto, tutte le unit\u00e0 del gruppo d'assalto raggiunsero le loro posizioni iniziali. I comandanti condussero una ricognizione a terra e riferirono al quartier generale della loro disponibilit\u00e0. Il generale A\u010dalov prese parte direttamente alla ricognizione, che doveva coordinare le azioni del gruppo. Per iniziare l'assalto alla Casa Bianca, tutto ci\u00f2 che serviva era l'ordine \"vper\u00ebd\", \"avanti\". La sede operativa non voleva emettere un tale ordine senza una decisione ufficiale scritta del GK\u010cP. Considerando la portata dell'operazione e le sue conseguenze, il quartier generale di A\u010dalov chiese che la leadership dell'URSS si assumesse la piena responsabilit\u00e0: per pi\u00f9 di un'ora fu attesa una decisione, firmata almeno da Jazov o Krju\u010dkov, e pi\u00f9 di una volta i membri del quartier generale avevano cercato di contattare entrambi, senza successo.\nNessuno dei leader del putsch si assunse la responsabilit\u00e0 personale dell'operazione e dell'inevitabile perdita di vite umane. Le squadre e i comandanti delle unit\u00e0 preparate per l'assalto erano in attesa, ma non fu dato loro alcun ordine. Poi verso le 3 del mattino A\u010dalov ordin\u00f2 di annullare l'operazione e di ritirare le unit\u00e0 dal centro della citt\u00e0. Il fallimento dell'operazione determin\u00f2 l'inevitabile sconfitta del GK\u010cP.\nIl gruppo Al'fa e i Vympel non si trasferirono alla Casa Bianca come previsto e Jazov ordin\u00f2 alle truppe di ritirarsi da Mosca. Emersero anche notizie secondo cui Gorba\u010d\u00ebv era stato posto agli arresti domiciliari in Crimea. Durante l'ultimo giorno dell'esilio della sua famiglia Raisa Gorba\u010d\u00ebva ebbe un lieve ictus.\nFallimento del golpe e scioglimento del GK\u010cP.\nLa mattina del 21 agosto era arrivata una svolta decisiva negli eventi. Le truppe iniziarono a muoversi da Mosca alle 8:00 e si verific\u00f2 una spaccatura nell'esercito: la maggior parte delle unit\u00e0 militari si rifiut\u00f2 di eseguire gli ordini del GK\u010cP e l'attivit\u00e0 militare di quest\u2019ultimo venne annullata. Alle 3 del mattino il comandante in capo dell'aeronautica sovietica, il maresciallo Evgenij Ivanovi\u010d \u0160apo\u0161nikov, sugger\u00ec al ministro della difesa Jazov di ritirare le truppe da Mosca e di sciogliere il GK\u010cP.\nIl 21 agosto, al collegio del ministero della difesa, quando Jazov cerc\u00f2 di chiamare all'ordine i suoi subordinati, \u0160apo\u0161nikov, il comandante delle forze aviotrasportate Gra\u010d\u00ebv, il comandante delle forze missilistiche strategiche Maksimov e il comandante della marina \u010cernavin si opposero apertamente. Di conseguenza, la mattina del 21 agosto, Jazov diede l'ordine di ritirare le truppe da Mosca nei loro luoghi di dispiegamento permanente. I membri del GK\u010cP s'incontrarono al ministero della Difesa e, non sapendo come agire, decisero di inviare una delegazione formata da Krju\u010dkov, Jazov, Baklanov, Tizjakov, Luk'janov e il vice segretario generale del PCUS Vladimir Iva\u0161ko per incontrare Gorba\u010d\u00ebv.\nAlle 16:52, il vice presidente della RSFSR Aleksandr Ruckoj e il primo ministro della RSFSR Ivan Silaev incontrarono Gorba\u010d\u00ebv. Poco dopo, la delegazione del GK\u010cP arriv\u00f2 alla dacia presidenziale in Crimea ma Gorba\u010d\u00ebv la respinse e chiese di ripristinare la comunicazione con il mondo esterno. Con il ripristino delle comunicazioni della dacia a Mosca, Gorba\u010d\u00ebv dichiar\u00f2 nulle tutte le decisioni del GK\u010cP e conged\u00f2 i suoi membri dai loro uffici statali. Allo stesso tempo, il presidente a interim dell'URSS Janaev firm\u00f2 un decreto in cui si dichiar\u00f2 lo scioglimento del Comitato statale dello stato di emergenza, l'annullamento di tutte le sue decisioni e si dimise dalla sua carica.\nVerso le 16:00, il Presidium del Soviet Supremo dell'URSS, presieduto dal presidente del Soviet dell'Unione Ivan Laptev, adott\u00f2 una risoluzione in cui venne dichiarata illegale l'effettiva rimozione del presidente dell'URSS dalle sue funzioni e fu chiesto al vicepresidente di annullare i decreti e le decisioni dello stato di emergenza ritenuti giuridicamente invalidi dal momento della loro firma.\nAlle 22:00, il procuratore generale della RSFSR Valentin Stepankov emise un mandato d'arresto nei confronti degli ex membri del GK\u010cP.\nDurante quel periodo, il Consiglio Supremo della Repubblica di Lettonia dichiar\u00f2 ufficialmente la propria sovranit\u00e0 confermando l'atto di ripristino dell'indipendenza del 4 maggio 1991. In Estonia, appena un giorno dopo la restituzione dell'indipendenza, la torre televisiva di Tallinn fu occupata dalle truppe aviotrasportate: mentre le trasmissioni furono interrotte, il segnale radio divenne un importante strumento della Lega difensiva estone (le forze armate unificate paramilitari dell'Estonia) i cui membri erano barricati all'ingresso nelle sale dei segnali. In serata, giunta alla repubblica la notizia del fallimento del golpe, i paracadutisti liberarono la torre e lasciarono la capitale.\nEventi successivi.\nA mezzanotte del 22 agosto 1991, Michail Gorba\u010d\u00ebv torn\u00f2 a Mosca da Foros insieme a Ruckoj e Silaev su un aereo Tu-134. Subito dopo, part\u00ec il mandato d'arresto della Procura sovietica nei confronti degli ex membri del GK\u010cP e, dopo esser partiti da Foros, Krju\u010dkov, Jazov e Tizjakov furono subito arrestati. Alle sei del mattino, il vicepresidente Gennadij Janaev fu detenuto nel suo ufficio e portato nell'ufficio del procuratore della RSFSR.\nAlle 10:00 si svolse una riunione del Presidium del Soviet Supremo dell'URSS sotto la guida dei presidenti delle camere del Soviet Supremo dell'URSS Ivan Laptev e Rafiq Nishonov. Il Presidium accett\u00f2 di perseguire e arrestare i deputati del popolo dell'URSS Oleg Baklanov, Vasilij Starodubcev, Valerij Boldin, Valentin Varennikov e Oleg \u0160enin. I membri del disciolto GK\u010cP e i loro aiutanti furono trasferiti nella prigione di Matrosskaja ti\u0161ina a Mosca.\nLa settimana successiva, dopo essersi dimesso dalla carica di presidente del Soviet Supremo dell'URSS, Anatolij Luk'janov dichiar\u00f2:\nUna volta rientrato a Mosca, Gorba\u010d\u00ebv si limit\u00f2 a promettere l'espulsione dal Partito Comunista dell'Unione Sovietica i rivoltosi, ma Boris El'cin pretese pubblicamente una svolta pi\u00f9 drastica.\nIl 24 agosto Michail Gorba\u010d\u00ebv si dimise da Segretario Generale del PCUS. Volodymyr Iva\u0161ko divenne Segretario Generale del PCUS fino al 29 agosto, giorno in cui si dimise. Lo stesso giorno il Presidente Boris El'cin, con il decreto n. 83 trasferiva gli archivi del PCUS alle autorit\u00e0 dell'archivio di Stato. Il 25 agosto, con il decreto n. 90, nazionalizzava le propriet\u00e0 del PCUS in Russia.\nInfine Boris Nikolaevi\u010d El'cin eman\u00f2 il decreto del 6 novembre 1991, n. 169 che formalmente metteva fine, proibendola, all'attivit\u00e0 del PCUS in Russia.\nIl 14 gennaio 1992, dopo la dissoluzione dell'Unione Sovietica l'indagine sul caso GK\u010cP fu completata e il 7 dicembre dello stesso anno i materiali del caso furono trasferiti al procuratore generale della Federazione Russa per l'approvazione dell'atto d'accusa, firmato esattamente una settimana dopo. Nel gennaio 1993 tutti gli accusati furono rilasciati dalla custodia con il divieto di uscire dal Paese.\nReazione internazionale.\nStati Uniti.\nDurante la sua vacanza a Walker's Point Estate a Kennebunkport, Maine, il Presidente degli Stati Uniti d'America George H. W. Bush venne subito avvisato degli eventi in Unione Sovietica e chiese subito il ripristino al potere di Gorba\u010d\u00ebv e dichiar\u00f2 che gli Stati Uniti non avrebbero accettato la legittimit\u00e0 del nuovo governo sovietico autoproclamato. Torn\u00f2 subito alla Casa Bianca e sull'Air Force One ricevette una lettera da Kozyrev. Bush si consult\u00f2 con i principali Paesi occidentali e sospese i programmi di aiuti economici verso l'URSS.\nIl 2 settembre 1991, gli Stati Uniti riconobbero l'indipendenza di Estonia, Lettonia e Lituania quando Bush tenne la conferenza stampa a Kennebunkport. Il colpo di Stato ha anche portato diversi membri del Congresso come il repubblicano Richard Lugar e i democratici Sam Nunn e Les Aspin a preoccuparsi della sicurezza delle armi di distruzione di massa sovietiche e del potenziale di proliferazione nucleare in condizioni instabili. Nonostante l'opposizione pubblica a ulteriori aiuti all'Unione Sovietica e l'ambivalenza da parte dell'amministrazione Bush, supervisionarono la ratifica del \"Soviet Nuclear Threat Reduction Act\" del dicembre 1991 che autorizz\u00f2 i finanziamenti agli Stati post-sovietici per lo smantellamento di scorte di armi di distruzione di massa."}
{"id": "94015", "revid": "114998806", "url": "https://it.wikipedia.org/wiki?curid=94015", "title": "Lingua sami settentrionale", "text": "La lingua sami settentrionale o sami del nord (\"Davvis\u00e1megiella\", forme desuete \"Davvis\u00e1mi\" e \"Davvisaami\"; l'esonimo \"lappone\" \u00e8 deprecato) \u00e8 una lingua sami parlata nelle zone settentrionali della Norvegia, della Svezia e della Finlandia.\nDistribuzione geografica.\nSi stima che sia parlato da una popolazione compresa fra le 15000 e le 25000 persone, di cui circa 2000 in Finlandia e circa 5000-6000 in Svezia. \nDialetti e lingue derivate.\nPu\u00f2 essere divisa in tre principali gruppi dialettali: sami di Torne, sami di Finnmark e sami del mare. La lingua viene parlata. \nGrammatica.\nIl sami settentrionale \u00e8 una lingua Soggetto Verbo Oggetto.\nIl sami settentrionale \u00e8 una lingua agglutinante che ha molti tratti comuni con le altre lingue uraliche. La morfologia del sami si \u00e8 sviluppata particolarmente in senso fusionale, ovvero fa un uso molto esteso di forme inflesse e declinate, in maniera simile alla lingua estone con cui \u00e8 imparentata. Nel sami, oltre alla marcatura con suffissi, anche le radici delle parole subiscono modificazioni morfo-fonologiche.\nSistema di scrittura.\nPer via della frammentazione della popolazione su pi\u00f9 nazioni, l'ortografia del sami settentrionale \u00e8 stata standardizzata solo in tempi relativamente recenti. Prima della standardizzazione del 1979, ulteriormente rivista nel 1985, si contavano non meno di 9 differenti modalit\u00e0 di scrittura, tutte varianti dell'alfabeto latino.\nLa tabella seguente riassume lo standard attuale\nNell'impossibilit\u00e0 di digitare correttamente i segni diacritici tipici delle lettere sami (\u00c1\u00e1 \u010c\u010d \u0110\u0111 \u014a\u014b \u0160\u0161 \u0166\u0167 \u017d\u017e), si \u00e8 spesso ricorso a porre un accento acuto sulla lettera latina corrispondente.Questo tipo di sostituzioni \u00e8 sopravvissuto alla standardizzazione, per via dei limiti tecnici di alcuni sistemi di stampa.\nFino all'adozione dello standard di ortografia del 1979, ogni nazione ne ha avuta una propria; \u00e8 ancora frequente trovare vecchie edizioni di libri di non immediata comprensione per chi non conosca la variante ortografica in cui sono scritti:\nLa prima frase \u00e8 tratta dal testo di Antti Outakoski \"Samekiela kielloahpa\", del 1950; la seconda \u00e8 scritta secondo le attuali convenzioni ortografiche."}
{"id": "94017", "revid": "2108263", "url": "https://it.wikipedia.org/wiki?curid=94017", "title": "Tito Tazio", "text": "Tazio era un re Sabino, originario di \"Cures\". Poich\u00e9 co-regn\u00f2 assieme a Romolo, e per soli cinque anni, egli non \u00e8 generalmente incluso nella cronotassi dei sette re di Roma. Tazio divenne re come conseguenza dell'episodio del ratto delle Sabine.\nVita.\nDi Tito Tazio si sa piuttosto poco: figura ancora pi\u00f9 antica e oscura di Romolo, si \u00e8 ritenuto fosse l'eponimo della trib\u00f9 dei \"Tities\" mentre altre fonti hanno azzardato l'ipotesi che fosse in origine un'antichissima divinit\u00e0, successivamente umanizzata.\nSecondo quanto narrato da Tito Livio in \"Ab Urbe condita libri\", Romolo dopo la fondazione di Roma accolse i reietti delle vicine citt\u00e0 in un rifugio sull\"Asylum\", la sella posta tra l\"'Arx\" e il Capitolino propriamente detto. Cento fra questi furono i primi Padri Fondatori (\"patres\") o patrizi. Il fatto che l'Asylum fosse riservato agli uomini, spost\u00f2 l'equilibrio numerico fra i due sessi e i giovani romani, dopo essere stati respinti dai genitori delle fanciulle delle citt\u00e0 vicine, organizzarono il ratto delle Sabine. L'organizzazione fu dello stesso Romolo. Il re dei romani, \nIl rapimento delle fanciulle da parte dei giovani romani scaten\u00f2 le guerre con i centri vicini. Qui si cominciano a notare le capacit\u00e0 di Tito Tazio che Livio cita per la prima volta come \"regem Sabinorum\", ovvero \"re dei Sabini\".\nMentre i romani sconfiggono i Ceninensi, gli Antemnati e i Crustumini, Tazio trattenne i Sabini facendo mostra di voler risolvere la questione con calma.\n Nella successiva battaglia, ancora una volta Tazio si tenne in disparte. L'eroe della giornata \u00e8 il Sabino Mettio Curzio, il cui nome verr\u00e0 dato al \"Lacus Curtius\", sito occupato ora dal Foro Romano. Le eroine sono le Sabine rapite che si gettano fra i contendenti e li fermano supplicando di \"non spargere - suoceri e generi - empio sangue, a non macchiare con un parricidio i loro nati, nipoti per quelli, figli per questi.\"\nPer\u00f2, se per Tazio la conclusione della vicenda non \u00e8 quella sperata, accett\u00f2 di buon grado la pace.\nTazio si stabil\u00ec con il popolo Sabino sul Quirinale mentre i romani rimasero sul Campidoglio. In seguito all'unione del popolo Romano con quello dei Quiriti, Roma ebbe due sovrani che presiedevano una sorta di monarchia collegiale. La prima popolazione romana venne quindi suddivisa in diverse trib\u00f9 e trenta curie composte da gruppi familiari. Tito Tazio e Romolo contribuirono all'unificazione dei colli del Quirinale e del Celio e all'ammodernamento dei primi rudimentali insediamenti.\nMa Tazio fu anche, indirettamente, la causa di una minaccia di guerra con i Laurenti, gli abitanti di Laurentum. Qualche anno dopo la composizione del regno, infatti, alcuni parenti di Tazio maltrattarono gli ambasciatori dei Laurenti che fecero appello al diritto delle genti. Tazio non se ne diede per inteso e, pur in qualit\u00e0 di re, appoggi\u00f2 i consanguinei. Il castigo divino non tard\u00f2 a venire: mentre era a Lavinio, intento a un solenne sacrificio fu sorpreso dagli avversari e ucciso. Anche in questo caso, come un dantesco contrappasso, il diritto delle genti non venne onorato. E Livio conclude affermando:\nDopo la morte, il corpo di Tazio fu riportato a Roma e sepolto sul colle Aventino. La sua tomba si trovava all'interno di un bosco sacro di allori (\"Loretum\"), situato nell'area dell'attuale piazza Giunone Regina. La figlia di Tito Tazio, Tazia, spos\u00f2 il successivo re di Roma Numa Pompilio."}
{"id": "94020", "revid": "224230", "url": "https://it.wikipedia.org/wiki?curid=94020", "title": "Estote parati", "text": ""}
{"id": "94021", "revid": "599013", "url": "https://it.wikipedia.org/wiki?curid=94021", "title": "Ivan Basso", "text": "Passista-scalatore, soprannominato \"Ivan il Terribile\", \u00e8 considerato uno dei migliori corridori di corse a tappe ciclistiche degli anni 2000. In carriera ha vinto due edizioni del Giro d'Italia, nel 2006 e nel 2010, e si \u00e8 piazzato per due volte sul podio al Tour de France, terzo nel 2004 e secondo nel 2005.\nCarriera.\nGli inizi.\nGi\u00e0 nelle categorie giovanili Basso raccoglie molti risultati di rilievo, tra questi, nel 1995, il secondo posto al Campionato mondiale juniores di San Marino, alle spalle di Valentino China e davanti all'altro azzurro Rinaldo Nocentini. Nel 1996 passa alla trevigiana Zalf-Euromobil-Fior per correre nella categoria Dilettanti Under-23: con la nuova maglia si aggiudica diverse gare di rilievo, fra cui il Trofeo Citt\u00e0 di San Vendemiano nel 1997 e il Triptyque Ardennais e il Giro Ciclistico Pesche Nettarine di Romagna nel 1998. Proprio la stagione 1998, che lo vede anche gareggiare per alcuni mesi come stagista per la Asics-CGA, viene coronata dalla vittoria, il 9 ottobre a Valkenburg, del titolo mondiale in linea Under-23. Il successo di Basso arriva in solitaria, e anche in tal caso, come tre anni prima, il podio \u00e8 tutto azzurro, completato nell'ordine da Nocentini e Danilo Di Luca.\nNei primi mesi del 1999 gareggia ancora come Under-23 in maglia iridata Zalf, vincendo anche alcune prove tra cui la Coppa Fiera di Mercatale. Passa finalmente professionista nel maggio 1999 con la Riso Scotti-Vinavil, la squadra diretta da Davide Boifava: nello stesso anno partecipa per la prima volta al Giro d'Italia, ritirandosi dopo sette tappe, e viene inoltre convocato in Nazionale per la gara in linea Elite dei Campionati del mondo di Verona. Nel 2000 segue Boifava tra le file dell'Amica Chips-Tacconi Sport; in stagione corre nuovamente la \"Corsa rosa\" (conclude 52\u00ba), si piazza quinto al Giro dell'Emilia e ottiene anche le sue prime vittorie da \"pro\", in due tappe, una in linea e una a cronometro, del Regio-Tour in Germania.\nNel 2001 passa alla Fassa Bortolo di Giancarlo Ferretti. Durante l'anno mette in mostra le doti di scalatore sul Mont Faron, quando vince una tappa del Giro del Mediterraneo. L'anno dopo, al Tour de France, si classifica undicesimo nella generale, vincendo la speciale graduatoria degli Under-25, mentre nell'edizione 2003 della \"Grande Boucle\" giunge settimo. Nello stesso periodo si piazza sul podio di importanti classiche in linea: \u00e8 secondo alla Freccia Vallone 2001, terzo alla Liegi-Bastogne-Liegi 2002 e secondo alla Cl\u00e1sica San Sebasti\u00e1n 2003.\n2004-2006: i piazzamenti al Tour e la prima vittoria al Giro.\nNella stagione 2004 si trasferisce al Team CSC, sodalizio danese diretto da Bjarne Riis. Al Tour de France di quell'anno, in cui parte tra i favoriti, conquista la difficile tappa di La Mongie oltre a due secondi posti, e sale sul terzo gradino del podio finale, preceduto da Lance Armstrong e dal tedesco Andreas Kl\u00f6den. Alla prestazione della \"Grande Boucle\" si aggiungono per Basso anche la vittoria del Giro dell'Emilia e il terzo posto al Giro di Lombardia.\nNel 2005 torna al Giro d'Italia: qui resta a lungo in classifica, per un giorno veste anche la maglia rosa ma nella tappa di Livigno (con la scalata dello Stelvio) va in crisi a causa di un virus intestinale; ci\u00f2 nonostante recupera e solo pochi giorni dopo si aggiudica due tappe consecutive, una per distacco con arrivo in salita a Limone Piemonte e l'altra nella cronometro tra Chieri e Torino. Nello stesso anno corre il Tour de France e, pur scalzando dalla piazza d'onore il danese Michael Rasmussen e tentando pi\u00f9 volte di attaccare il dominatore Lance Armstrong, si deve accontentare del secondo posto in classifica generale, staccato di 4'40\" dallo statunitense. In agosto vince quindi il Giro di Danimarca facendo sue ben quattro tappe su sei.\nComincia la stagione 2006 in ottime condizioni fisiche: numerose le gare a cui si dedica, a cominciare dalla Milano-Sanremo per continuare con la Freccia Vallone e la Liegi-Bastogne-Liegi; arrivano anche le prime vittorie, una tappa e la classifica del Crit\u00e9rium International, una tappa al Circuit de la Sarthe. Il Giro d'Italia di maggio lo vede assoluto protagonista: Basso vince infatti tre tappe \u2013 l'ottava, quella sulla Maielletta, la sedicesima e infine la ventesima, quella con il Mortirolo, il Gavia e l'arrivo all'Aprica \u2013 e si aggiudica la classifica generale finale dopo aver tenuto la maglia rosa per due settimane consecutive. Clamorosa, al termine della frazione dell'Aprica, la polemica con il compagno di fuga Gilberto Simoni, che prima parla di generiche scorrettezze di Basso, per poi rivelare, incalzato dai giornalisti, come questi gli avesse chiesto dei soldi per fargli vincere la tappa. In un confronto ripreso dalle telecamere, Basso chiese all'avversario di non dire bugie, e Simoni minacci\u00f2 di rivelare la cifra in questione; l'accusa verr\u00e0 poi ritrattata da Simoni.\n2006-2007: l\"'Operaci\u00f3n Puerto\" e la squalifica.\nIl 30 giugno 2006, dopo lo scandalo scoppiato in Spagna in seguito all'indagine sui casi di doping denominata \"Operaci\u00f3n Puerto\", Basso viene estromesso dalla partecipazione al Tour de France, che sarebbe iniziato il giorno successivo: alla vigilia era considerato uno dei favoriti per la vittoria finale della corsa, considerato il successo di un mese prima al Giro. In seguito a questo scandalo viene sospeso dalla propria squadra; anche il suo direttore sportivo Bjarne Riis prende inizialmente le distanze, ma in seguito riapre a un possibile ritorno del corridore nella CSC. Il 12 ottobre la Procura antidoping del CONI archivia l'inchiesta nei confronti del varesino, che \u00e8 quindi libero di tornare alle corse. Il 18 ottobre avviene per\u00f2 il divorzio consensuale con il team di Bjarne Riis. In una lettera aperta Basso comunque ringrazia la CSC e Riis per il sostegno e le opportunit\u00e0 concesse durante gli anni in cui ha gareggiato con loro, affermando di volersi rimettere in gioco con la speranza di poter trovare la stessa professionalit\u00e0 trovata nella squadra danese.\nL'8 novembre viene ufficializzato il passaggio alla Discovery Channel. Il 24 aprile 2007 il varesino viene per\u00f2 sospeso dalla Discovery Channel in seguito alla riapertura del caso \"Operaci\u00f3n Puerto\" da parte del CONI, e sei giorni dopo il team annuncia che il suo contratto sar\u00e0 rescisso. Dal canto suo, Basso chiede di abbandonare la squadra per \"motivi personali legati alla riapertura delle indagini da parte del CONI\": si incontra quindi con Bill Stapleton e Johan Bruyneel (rispettivamente general manager e direttore della Discovery Channel) e i due si dicono d'accordo nel consentirgli di abbandonare la squadra.\nIl 7 maggio un altro colpo di scena: il ciclista italiano confessa il tentativo di utilizzo di pratiche dopanti (autoemotrasfusione) in vista del Tour de France 2006, e decide di collaborare con la procura antidoping del CONI, primo in Italia a compiere una simile scelta. Il presidente della Federciclismo, per evitare un altro \"caso Pantani\", chiede intanto alla stampa e all'opinione pubblica di rimanere vicino al corridore varesino. Il giorno successivo Basso rettifica le proprie dichiarazioni, ammettendo di aver contattato Eufemiano Fuentes (medico coinvolto nell\"'Operaci\u00f3n Puerto\") in un momento di debolezza ed essere a conoscenza del giro di sostanze dopanti, ma di non averne mai fatto uso.\nIl 15 giugno 2007, pur non essendo mai risultato positivo ad alcun test, viene condannato a due anni di squalifica dalla Commissione disciplinare della Federciclismo italiana, periodo al quale vanno detratti i 7 mesi e 24 giorni gi\u00e0 scontati.\n2008-2009: il rientro e i risultati a Giro e Vuelta.\nNell'aprile 2008 annuncia insieme con la Liquigas di aver raggiunto un accordo contrattuale per le stagioni 2009 e 2010. Per prepararsi al meglio all'annata successiva svolge allora, contemporaneamente al Giro d'Italia 2008, un allenamento di una settimana percorrendo tappe di salita con pendenze molto elevate, altre con pendenze pi\u00f9 abbordabili e un paio di prove a cronometro sotto la supervisione di Aldo Sassi. Il 24 ottobre dello stesso anno termina il periodo di squalifica: due giorni dopo Basso partecipa alla prima gara dopo la squalifica, la Japan Cup, piazzandosi terzo alle spalle di Damiano Cunego e Giovanni Visconti.\nNel gennaio 2009 partecipa al Tour de San Luis, corsa a tappe in Argentina, classificandosi quinto; \u00e8 poi quinto anche al Giro d'Italia del Centenario svoltosi in maggio, ma in seguito alle squalifiche per doping di Danilo Di Luca e Franco Pellizotti questo piazzamento si tramuta in un terzo posto finale. A settembre decide di correre la Vuelta a Espa\u00f1a con ambizioni di classifica e la conclude al quarto posto, restando sempre coi migliori nelle tappe di montagna e perdendo il podio solo nella cronometro della penultima tappa.\n2010: la seconda vittoria al Giro d'Italia.\nNel maggio 2010 partecipa alla novantatreesima edizione del Giro d'Italia. Arriva primo nella tappa del Monte Zoncolan, staccando in salita il campione del mondo Cadel Evans, e il 28 maggio, alla fine della diciannovesima tappa, la Brescia-Aprica, torna a vestire la maglia rosa a quattro anni di distanza dall'ultima volta. Nelle due frazioni rimanenti riesce a gestire il vantaggio sullo spagnolo David Arroyo, andando in tal modo a vincere la novantatreesima edizione del Giro d'Italia; chiude peraltro secondo nella classifica degli scalatori.\nMeno di due mesi dopo comincia il Tour de France con ambizioni di classifica: inizialmente riesce a rimanere con i migliori e al termine della prima tappa di montagna ad arrivare tra i primi dieci; poi, complice anche un attacco febbrile, non riesce a reggere il passo dei pi\u00f9 forti e crolla definitivamente nella sedicesima tappa chiudendo la \"Grande Boucle\" in trentaduesima posizione.\n2011-2012: di nuovo al Tour e al Giro.\nPer la stagione 2011 sceglie di concentrarsi esclusivamente sul Tour de France: imposta cos\u00ec la sua preparazione in vista della sola \"Grande Boucle\", partecipando prima al Tour de San Luis e vincendo poi il Gran Premio di Lugano. Conclude quarto alla Tirreno-Adriatico e settimo alla Volta a Catalunya, poi partecipa alla Freccia-Vallone e alla Liegi-Bastogne-Liegi senza ambizioni di classifica.\nIl suo allenamento in vista del Tour viene per\u00f2 bruscamente interrotto da una caduta il 17 maggio sull'Etna, che gli porta 15 punti di sutura al volto e lo costringe a una sospensione della preparazione di oltre 10 giorni, in un periodo decisivo rispetto al Tour; nonostante ci\u00f2 prende il via al Crit\u00e9rium du Dauphin\u00e9 con l'intento di ritrovare il \"colpo di pedale\" e il ritmo gara, dunque non curando la corsa che lo vede sempre indietro rispetto ai migliori, regolati da Wiggins. Comincia quindi il Tour de France con obiettivo il podio finale, attraversa una buona prima settimana (evita peraltro quelle cadute che mettono fuori gioco numerosi favoriti), si mette in luce sui Pirenei ma sulle Alpi \u00e8 costretto a cedere: conclude settimo, pagando il distacco nelle tappe alpine e nella cronometro conclusiva. In seguito vince una tappa e la classifica generale del Giro di Padania e si piazza quarto, primo degli italiani, al Giro di Lombardia. Nell'ultima gara della stagione, la Japan Cup, conclude al decimo posto.\nNel 2012 Ivan Basso partecipa nuovamente alla corsa rosa, con la voglia di vincere il suo terzo Giro d'Italia. Malgrado la sicurezza nei propri mezzi, non riesce mai a fare la differenza sui passi alpini delle Dolomiti, dove tutti lo attendono, e sfiora solamente la vittoria di tappa nella Falzes-Cortina, diciassettesima frazione della corsa, quando Joaquim Rodr\u00edguez lo brucia in volata. Giunger\u00e0 a Milano solamente quinto, dietro a Michele Scarponi, quarto e migliore degli italiani, riuscendo a non farsi scavalcare da Damiano Cunego, sesto, nell'ultima cronometro. Partecipa poi al Tour de France svolgendo ruoli di gregario per Vincenzo Nibali, che chiude terzo in classifica. Nella sua ultima gara stagionale vince la Japan Cup 2012.\n2013-2015: le ultime stagioni.\nNella primavera 2013, tra le file della Cannondale (ex Liquigas), si classifica quarto nella Settimana Internazionale di Coppi e Bartali. Si prepara quindi per correre il Giro d'Italia con ambizioni di successo, ma a causa di un ascesso perianale \u00e8 costretto a saltare la corsa. Rientrato alle gare solo alla fine di luglio, conclude ottavo al Tour de Pologne, gara del calendario World Tour; partecipa poi alla Vuelta a Espa\u00f1a ma si ritira durante la quattordicesima frazione a causa di un'ipotermia, quando era settimo in graduatoria e dopo aver ottenuto due piazzamenti di tappa nei primi cinque. Chiude l'anno senza cogliere successi, con un undicesimo posto al Giro di Lombardia e un ottavo al Tour of Beijing.\nNel 2014, ancora in maglia Cannondale, apre la stagione correndo la Tirreno-Adriatico e il Giro del Trentino. In maggio partecipa al Giro d'Italia, classificandosi in quindicesima posizione a 32'08\" dal vincitore Nairo Quintana; nella seconda parte di stagione non ottiene particolari risultati. Il 19 agosto 2014 viene ufficializzato il suo trasferimento alla Tinkoff-Saxo a partire dalla stagione 2015; Basso firma un contratto biennale, tornando cos\u00ec tra le file della squadra di Bjarne Riis dopo nove anni. Nel 2015, dopo aver partecipato anche alla Tirreno-Adriatico e alla Volta Ciclista a Catalunya, si presenta al Giro d'Italia come gregario di Contador, che andr\u00e0 a vincere la corsa rosa, concludendo al 51\u00ba posto. A luglio prende il via sempre in appoggio a Contador, al Tour de France, durante il quale, dopo alcuni accertamenti a seguito di una caduta nella quinta tappa, gli viene diagnosticato un tumore al testicolo sinistro. Lo stesso corridore rende nota la notizia e il conseguente ritiro dalla corsa il 13 luglio, durante la conferenza stampa del giorno di riposo, per recarsi in Italia e sottoporsi alle cure. Il 5 ottobre 2015 annuncia il suo ritiro dalle corse.\n2020: fonda la Aurum con Contador.\nNel settembre 2020, ha fondato, insieme ad Alberto Contador, un suo marchio di biciclette, la Aurum.\nVita privata.\nVive a Cassano Magnago con la moglie Micaela e i quattro figli: Domitilla, Santiago, Levante e Tai.\nNel giugno del 2011 ha pubblicato la sua autobiografia, \"In salita controvento\", edita da Rizzoli, scritta in collaborazione con il giornalista varesino Francesco Caielli, fino al 2017 direttore della testata \"laprovinciadivarese.it\"."}
{"id": "94022", "revid": "729019", "url": "https://it.wikipedia.org/wiki?curid=94022", "title": "Rasgueado", "text": "Il Rasgueado \u00e8 una tecnica chitarristica caratteristica del flamenco. Viene eseguito con mano destra, generalmente sulla chitarra flamenca e sulla chitarra classica.\nSi parte con la mano chiusa a pugno, quindi le dita si aprono (in questa sequenza: mignolo, anulare, medio e indice), in modo che le unghie eseguano tre o quattro strappate sulle corde in rapida successione; il palmo viene abbassato per ottenere l'effetto di smorzatura e il pollice si alterna al resto delle dita, eseguendo le note basse, o completa con un ulteriore strappo la successione.\nIl termine \"rasgueado\" deriva dal verbo \"rasguear\" che significa \"suonare pi\u00f9 corde insieme sulla chitarra\"; non \u00e8 dunque connesso al verbo italiano \"raschiare\". Il verbo \"rasguear\" a sua volta deriva dal sostantivo \"rasgo\" \"tratto\" detto di ciascuna linea che si traccia all'atto di scrivere."}
{"id": "94023", "revid": "110542472", "url": "https://it.wikipedia.org/wiki?curid=94023", "title": "Rolls-Royce Griffon", "text": "Il Rolls-Royce Griffon era un motore aeronautico 12 cilindri a V di 60\u00b0 prodotto dalla britannica Rolls-Royce Limited durante gli anni quaranta, utilizzato su alcuni velivoli durante la seconda guerra mondiale e nel periodo ad essa successivo.\nIl Griffon derivava da uno sviluppo del Rolls-Royce R utilizzato dagli idrocorsa da competizione inglesi che parteciparono alla Coppa Schneider durante gli anni trenta.\nStoria e sviluppo.\nInizialmente era stato pensato quale motore a bassa potenza da impiegare sui velivoli navali Fairey Firefly. L'idea di utilizzare il Griffon sull'aereo da caccia Supermarine Spitfire venne nel 1939 a Joe Smith, che aveva assunto l'incarico di capo progettista alla Supermarine dopo la scomparsa del suo progettista, Reginald Joseph Mitchell.\nIn quel periodo per\u00f2 la Rolls-Royce era alle prese con lo sviluppo del pi\u00f9 piccolo, 27 litri di cilindrata, Merlin. Quest'ultimo motore aveva gi\u00e0 fornito delle prestazioni superiori a quelle delle versioni iniziali del Griffon.\nCon il proseguire dello sviluppo del motore venne deciso di provarlo sullo Spitfire. Il primo caccia a montare il Griffon fu un unico esemplare della versione Mk. IV (matricola DP845), che a sua volta era uno Spitfire Mk. III con ali corte. La versione del motore utilizzata era la RG2SM con compressore a singolo stadio e a due velocit\u00e0. Il volo di prova venne effettuato il 27 novembre 1941.\nLa Rolls-Royce introdusse sul Griffon i recenti sviluppi nel campo della sovralimentazione applicati al Merlin. Le ultime versioni del Griffon erano dotate di un compressore a due stadi a tre velocit\u00e0.\nLa prima variante di produzione dello Spitfire a montare il Griffon fu la Mk. XII. In questo caso il motore era un Griffon versione III o IV da 1\u00a0758 hp (1\u00a0294 kW). Sulla successiva versione Mk. XIV venne montato il Griffon 65. Sulle ultime versioni del caccia venne montato il Griffon 61. Anche la versione da ricognizione fotografica PR.Mk. XIX prodotta a partire dal 1944 e utilizzata anche dopo la fine del conflitto, PR. Mk.19, montava il motore Griffon nelle versioni 65 e 66. Da notare che fu proprio un velivolo di questa versione a compiere, nell'aprile 1954, l'ultimo volo operativo dello Spitfire nella RAF.\nIl Griffon 101, dotato di compressore a tre velocit\u00e0, venne anche montato sull'unico Supermarine Spiteful (matricola RB518). Il velivolo raggiunse la velocit\u00e0 di 795 km/h (494 mph).\nIl Griffon oltre che sullo Spitfire venne impiegato anche sul pattugliatore marittimo quadrimotore Avro 696 Shackleton.\nVersioni.\nDati estratti da Spitfire Society"}
{"id": "94024", "revid": "26630", "url": "https://it.wikipedia.org/wiki?curid=94024", "title": "Atollo di Bikini", "text": " \nBikini \u00e8 una municipalit\u00e0 delle isole Marshall costituita dall'omonimo atollo che comprende 36 isolette (le principali sono Aomen e Bikini), nella Catena delle Ralik, nell'oceano Pacifico. L'atollo \u00e8 costituito da una ampia laguna (594,2\u00a0km\u00b2).\nNome.\nBikini \u00e8 una derivazione dal nome marshallese \"Pikinni\" che deriva da \"Pik\", che significa \"superficie\", e da \"Ni\", che significa \"noce di cocco\". La municipalit\u00e0 \u00e8 stata chiamata in passato anche con i nomi di Eschscholtz Islands (Kotzebue) nel 1825, Brown e Dowsett nel 1834.\nBikini, che ha dato il nome al famoso costume da bagno femminile, .\nPopolazione.\nLa popolazione residente \u00e8 costituita da un limitato numero di custodi.\nStoria.\nIl navigatore ed esploratore Otto von Kotzebue chiam\u00f2 Bikini \"Atollo Eschscholtz\" in onore dello scienziato Johann Friedrich von Eschscholtz.\nNel 1946 l'atollo divenne un poligono nucleare americano, con l'operazione Crossroads che misur\u00f2 gli effetti di una bomba nucleare su una flotta in alto mare. Altri test continuarono fino al 1958, quando su Bikini vennero sperimentate le devastanti bombe nucleari all'idrogeno. Nel giro di dodici anni l'atollo di Bikini e il vicino atollo di Enewetak furono sottoposti a sessantasette esperimenti nucleari, inclusa la cosiddetta \"operazione Castle Bravo\", nome in codice della bomba all'idrogeno fatta esplodere a Bikini. Nel 1946, prima dell'inizio di questi esperimenti, la popolazione venne evacuata sull'atollo di Rongerik, con la promessa che sarebbe potuta ritornare alla fine dell'esperimento.\nTra la fine degli anni sessanta e l'inizio degli anni settanta alcune persone originarie dell'arcipelago vi fecero ritorno, partendo da Kili. Furono per\u00f2 allontanate a causa della elevata radioattivit\u00e0. Dal 1997 l'atollo \u00e8 stato dichiarato nuovamente abitabile, ma attualmente le isole rimangono disabitate. Gli abitanti hanno mosso causa infruttuosamente agli Stati Uniti per essere risarciti. \nA distanza di settant'anni delle esplosioni nucleari, un gruppo di ricercatori della Columbia University di New York, nello studio \"Measurement of background gamma radiation in the northern Marshall Islands\" pubblicato su \"Proceedings of the National Academy of Sciences\", ha rilevato come sull'isola di Bikini la radioattivit\u00e0 dovuta al cesio sia superiore a quanto previsto dagli accordi tra Stati Uniti e Repubblica delle Isole Marshall. L'isola pertanto non pu\u00f2 essere ripopolata perch\u00e9 insalubre.\nNel 2010 \u00e8 stato riconosciuto come patrimonio mondiale dell'umanit\u00e0 dall'UNESCO."}
{"id": "94026", "revid": "287204", "url": "https://it.wikipedia.org/wiki?curid=94026", "title": "Gasteropelecidae", "text": "La famiglia Gasteropelecidae comprende 9 specie di piccoli pesce d'acqua dolce appartenenti all'ordine Characiformes.\nDistribuzione e habitat.\nQueste specie sono diffuse in America del sud, nelle acque dolci e calme dei fiumi tropicali.\nDescrizione.\nLe nove specie della famiglia hanno piccole dimensioni (da 2,5 a 10\u00a0cm) e presentano peculiarit\u00e0 fisiche che le ha rese note tra gli acquariofili.\nLa caratteristica principale \u00e8 la forma del ventre, fortemente convesso, dal mento al peduncolo caudale. Da qui deriva il loro nome comune di \"Pesci accetta\" e, fisiologicamente, la particolare posizione che il pesce mantiene nel nuoto, con la colonna vertebrale obliqua, la testa pi\u00f9 in alto della coda.\nLa testa \u00e8 piccola ed appuntita, gli occhi grandi, il dorso dritto e sottile. Le pinne sono piccole e trasparenti, ad eccezione delle pettorali che, similarmente al \"Pantodon bucholzi\" permettono ai Gasteropelecidi di spiccare salti fuori dall'acqua e mantenersi in volo radente sulla superficie per qualche metro.\nEtologia.\nSono pesci pacifici che vivono in gruppi numerosi.\nAlimentazione.\nLa loro dieta comprende principalmente insetti (che cacciano in superficie) e larve.\nAcquariofilia.\nLa riproduzione in acquario \u00e8 meno comune di altre famiglie, tuttavia se ben ambientati \u00e8 possibile.\nL'acqua dovrebbe avere pH leggermente acido; la femmina depone le uova nella pagina inferiore delle foglie vicine alla superficie. Una volta nati, gli avannotti si nutrono di rotifere e parameci.\nTassonomia.\nLa famiglia dei Gasteropelecidi comprende solo nove specie e tre generi, divisi in due sottofamiglie:"}
{"id": "94027", "revid": "82574", "url": "https://it.wikipedia.org/wiki?curid=94027", "title": "Lingua sami skolt", "text": "La lingua sami skolt (\"s\u00e4\u00e4\u02b9m\u01e9i\u00f5ll\") \u00e8 una lingua sami parlata in Finlandia e in Russia.\nDistribuzione geografica.\nIl sami skolt \u00e8 parlato in una piccola regione che abbraccia parte del comune di Inari in Finlandia e la zona russa di Petsamo vicino al confine finlandese. \u00c8 parlato principalmente nel paese di Sevettij\u00e4rvi del comune di Inari e la lingua \u00e8 una delle quattro lingue ufficiali del comune. Secondo l'edizione 2009 di \"Ethnologue\", nel censimento finlandese del 2001 risultavano 400 locutori di sami skolt. In Russia circa 20\u201330 persone parlano la forma dialettale di Notozero (\"Nju\u00f5\u02b9ttj\u00e4u\u02b9rr-\") nelle zone vicine del lago Lovozero. In Norvegia \u00e8 stata parlata nella zona di Neiden, ma questo dialetto \u00e8 oggigiorno probabilmente estinto.\nClassificazione della lingua.\nIl sami skolt appartiene al ceppo ugrofinnico. \u00c8 \u00e8 una delle cinque lingue sami del gruppo orientale, a cui appartengono anche il sami di Inari, di Akkala, di Kildin e di Ter.\nFonologia.\nVocali.\nIl sistema vocalico della lingua sami skolt \u00e8 complicato. Nella seguente tabella sono indicati il fonema e il suo rispettivo grafema tra parentesi:\nGrammatica.\nI sami skolt ha nove casi singolari, bench\u00e9 le forme del genitivo e accusativo siano grammaticalmente identiche.\nSistema di scrittura.\nLa lingua \u00e8 scritta in alfabeto latino, utilizzando alcune lettere supplementari:\nInoltre le lettere Q/q, W/w, X/x, Y/y e \u00d6/\u00f6 sono usate per parole di origine straniera. Il carattere \u02b9 \u00e8 usato come segno molle."}
{"id": "94029", "revid": "124134004", "url": "https://it.wikipedia.org/wiki?curid=94029", "title": "Centro ufologico nazionale", "text": "Il Centro ufologico nazionale (CUN) \u00e8 un'associazione privata italiana dedita alla raccolta di dati del fenomeno degli avvistamenti UFO.\nStoria.\nAll'inizio degli anni sessanta esistevano in Italia varie associazioni ufologiche, tra cui il \"Centro Studi Clipeologici\" con sede a Torino, il \"Gruppo Clipeologico Fiorentino\" con sede a Firenze e il \"Centro Italiano Studi Aviazione Elettromagnetica di Roma\" (CISAER) con sede a Roma. Nel settembre 1965 venne organizzato a Torino un convegno per costituire un \"Centro Unico Nazionale\" per lo studio degli UFO. Nel gennaio 1966 la nuova associazione cominci\u00f2 gi\u00e0 ad operare, pubblicando un bollettino e preparando lo statuto. Nel gennaio 1967 l'associazione fu costituita ufficialmente davanti ad un notaio, prendendo il nome di \"Centro Unico Nazionale per lo studio dei fenomeni ritenuti di natura extraterrestre\". Nel 1973 l'associazione ha assunto l\u2019attuale denominazione di \"Centro Ufologico Nazionale\". \nDal 1966, anno della sua fondazione, il Centro Ufologico Nazionale opera in territorio italiano e straniero in merito alla fenomenologia UFO e dei fenomeni correlati. Il CUN \u00e8 una associazione privata, apartitica e senza fini di lucro. \nDa una scissione al suo interno \u00e8 nata nel 1985 l'altra principale associazione ufologica italiana, il Centro italiano studi ufologici (CISU).\nNel 2017 il Centro Ufologico Nazionale ha celebrato i 50 anni dalla sua fondazione ufficiale. Tra le organizzazioni ufologiche private esistenti al mondo e ancora in attivit\u00e0, il CUN \u00e8 una delle pi\u00f9 longeve, insieme alle associazioni SUFOI e BUFORA e alle riviste Lumi\u00e8res dans la nuit e \"Flying Saucer Review\". Attualmente il presidente del CUN \u00e8 Roberto Pinotti.\nStruttura.\nIl Centro Ufologico Nazionale ha una sede centrale a Firenze e dispone sul territorio nazionale di una rete di esponenti regionali e provinciali. Nella sede centrale si trova l'archivio dell'associazione, che ha assorbito quello della \"Sezione Ufologica Fiorentina\" (gi\u00e0 \"Gruppo Clipeologico Fiorentino\") e comprende oltre 13.000 casi di UFO riguardanti l'Italia.\nAttivit\u00e0.\nDal 1993 l'associazione organizza a San Marino un simposio internazionale sugli UFO e i fenomeni connessi, in cui vengono invitati come relatori ufologi stranieri conosciuti a livello internazionale.\nInsieme al Centro italiano studi ufologici, il Centro Ufologico Nazionale \u00e8 l'unica associazione ufologica italiana accreditata presso il Ministero della difesa per l'accesso ai dati relativi all'esito delle indagini ufologiche non classificate effettuate dall'Aeronautica Militare italiana.\nUFO Notiziario.\nUFO Notiziario \u00e8 la rivista di informazione mensile ufficiale del Centro ufologico nazionale italiano il cui presidente, Roberto Pinotti, \u00e8 anche il direttore della rivista. La rivista propone tematiche storiche ancora oggetto di dibattito parallelamente a casi contemporanei di oggetti volanti non identificati, anche segnalati dai lettori.\nLe tematiche ricorrenti sono:"}
{"id": "94030", "revid": "22475", "url": "https://it.wikipedia.org/wiki?curid=94030", "title": "\u00c5ndalsnes", "text": "\u00c5ndalsnes \u00e8 un paese della Norvegia nella municipalit\u00e0 di Rauma, della quale \u00e8 anche il centro amministrativo.\nGeografia fisica.\n\u00c5ndalsnes \u00e8 situata in fondo al fiordo di Romsdalsfjorden ed alla foce del fiume Rauma, che scorre lungo la valle Romsdal e che d\u00e0 il nome alla municipalit\u00e0. Il paese \u00e8 circondato da montagne che arrivano fino ai 1800 m, con il Trolltindene, Vengetindene e il Romsdalshorn.\nDal 2011, dopo la messa a punto della Romsdalstrappa, un nuovo sentiero dotato di punti panoramici, una scala in pietra (il nome infatti significa \"scala del Romsdal\") e di passerelle in metallo, la salita alla cima Nesaksla (che con i suoi 708 m s.l.m. sovrasta il centro abitato) \u00e8 diventata una popolarissima gita di poco pi\u00f9 di un'ora che offre una veduta mozzafiato sull'intera valle e sul fiordo.\nStoria.\nDopo l'invasione della Norvegia da parte dei tedeschi durante la Seconda guerra mondiale nell'aprile 1940, truppe britanniche sbarcarono ad \u00c5ndalsnes come parte dell'intervento a tenaglia per conquistare la citt\u00e0 di Trondheim. Il braccio pi\u00f9 settentrionale dell'attacco aveva sede a Namsos. Mancando il controllo aereo le forze ad \u00c5ndalsnes furono sconfitte all'inizio del maggio 1940.\nEconomia.\n\u00c5ndalsnes \u00e8 un importante centro turistico. Il porto cittadino, nonostante l'esigua fama internazionale della cittadina \u00e8 spesso scelto da grandi navi da crociera di tutto il mondo come tappa, sia per la posizione strategica del porto che per il paesaggio selvaggio tipico dei fiordi norvegesi, dove le montagne si gettano a picco in mare.\nDal 2002 \u00c5ndalsens durante la prima settimana di agosto si riempie di migliaia di giovani per uno dei numerosi festival musicali norvegesi, il RaumaRock.\nInfrastrutture e trasporti.\n\u00c8 presente la stazione di capolinea della ferrovia Raumabanen che permette di raggiungere Oslo in sei ore attraverso, passando da Domb\u00e5s e Lillehammer. La Raumabanen stessa \u00e8 anche nota come uno dei tratti pi\u00f9 panoramici percorsi dalle ferrovie norvegesi, infatti offre una visione comoda del celebre Trollveggen o del ponte Kylling bru.\n\u00c8 presente un porto in cui \u00e8 consentito l'attracco di navi per il trasporto di persone e merci."}
{"id": "94031", "revid": "5456", "url": "https://it.wikipedia.org/wiki?curid=94031", "title": "Aandalsnes", "text": ""}
{"id": "94033", "revid": "1632387", "url": "https://it.wikipedia.org/wiki?curid=94033", "title": "Piatto (strumento musicale)", "text": "Il piatto \u00e8 uno strumento musicale a percussione, costituito da una lamina concava di metallo fissata al foro centrale, libera di vibrare alle estremit\u00e0. Fa parte della famiglia degli strumenti idiofoni a suono indeterminato. I piatti sono usati in tutti i generi di musica; sono usati tanto nella tradizionale orchestra sinfonica quanto nella moderna batteria blues, jazz o rock.\nOrigini.\nI piatti hanno origine nel 2000 a.C. circa. Una coppia preistorica di piatti \u00e8 custodita nella mummia di un musicista religioso egiziano, al British Museum di Londra.\nLe forme di piatto utilizzate dai popoli della storia sono differenti. Gli Assiri utilizzavano sia piatti di forma concava che piana, mentre i greci costruivano piatti con la \"campana\" (uno sbalzo nel metallo che enfatizza le armoniche generate).\nPer secoli i piatti sono stati utilizzati in guerra.I soldati facevano suonare due piatti fra loro per tentare di incutere timore nel nemico durante la battaglia. Anche nei riti religiosi venivano suonati piccoli piatti, e non ne manca menzione nella bibbia.\nLa costruzione dei piatti era concentrata nella Cina e nella Turchia, dove sono stati scoperti i metodi per rendere questo strumento pi\u00f9 resistente e pi\u00f9 musicale.\nNelle origini del termine inglese \"cymbal\" (trad. piatto) c'\u00e8 un vocabolo latino, \"cymbalum\" che a sua volta deriva dalla parola greca \"kumbalon\" o \"kymvalon\" da \"kymvos / \u03ba\u03cd\u03bc\u03b2\u03bf\u03c2\" che significa piatto.\nRealizzazione.\nIl piatto \u00e8 tradizionalmente di forma circolare, di dimensione e peso variabile. Le tecniche di produzione differiscono a seconda del livello di qualit\u00e0 e della fascia di prezzo di riferimento. Sono detti anche cimbali, e hanno un suono piuttosto prolungato.\nPiatti di fusione.\nI piatti di alta qualit\u00e0 sono normalmente in bronzo, con percentuali variabili di rame e stagno; una delle leghe pi\u00f9 apprezzate \u00e8 il bronzo B20 (20% di stagno). I metalli vengono acquistati grezzi e fusi. Alcuni costruttori (per esempio Sabian) aggiungono alla fusione anche quantit\u00e0 minime di argento.\nLa maggior parte di produttori (ad esempio Sabian e Zildjian) segue questo procedimento: vengono creati piccoli dischi di bronzo (circa una decina di centimetri, anche a seconda delle dimensioni del piatto in produzione), che vengono scaldati, appiattiti, oggi mediante l'ausilio di laminatoi, e raffreddati. Questo procedimento \u00e8 svolto pi\u00f9 di una decina di volte (anche questo a seconda della tipologia del piatto); grazie a ci\u00f2 (una specie di tempra), la struttura del piatto diventa molto pi\u00f9 resistente, inoltre a quanto dicono i produttori, si migliora la diffusione delle onde sonore. A questo punto, il disco viene forato al centro, e al tornio vengono eseguite le fasi finali della lavorazione: viene formata la campana mediante martellatura; viene poi martellato lungo tutta la superficie e sempre a seconda della tipologia di piatto. \u00c8 pensiero comune che la martellatura a mano sia sinonimo di migliore qualit\u00e0 rispetto alla martellatura a macchina; in realt\u00e0, i due procedimenti hanno conseguenze sulla qualit\u00e0 del suono non paragonabili, quindi vanno valutati in base all'utilizzo ed al gusto personale. La fase pi\u00f9 delicata, che invece nei piatti di qualit\u00e0 viene sempre eseguita a mano, \u00e8 la tornitura mediante sgorbie, operazione che va ad assottigliare specifiche parti del piatto, che finora aveva ancora uno spessore quasi uniforme. Viene infine tagliato e rifinito il bordo.\nEsistono invece altri produttori, come UFIP che hanno la peculiarit\u00e0 di fondere i metalli e gettarli dentro ad una forma di ghisa, cos\u00ec come vengono costruite le campane. Il piatto grezzo, liberato dalle bave di fusione, \u00e8 estremamente fragile a causa della natura cristallina del metallo; esso viene quindi temprato attraverso un riscaldamento all'incandescenza seguito da una rapida immersione in acqua fredda. Il piatto temperato viene quindi lavato e forato centralmente. Segue una prima tornitura per togliere la scorza superficiale scura e la smussatura dei bordi. A questo punto si tornisce la campana e infine si procede alla martellatura, che d\u00e0 al piatto la giusta accampanatura. Resta infine da eseguire la tornitura finale, con sgorbie manovrate manualmente, che serve a dare l'aspetto e il peso definitivi.\nPrima del confezionamento si procede alla selezione, all'accoppiamento degli hi-hat, alla punzonatura e all'impressione delle scritte con i marchi e le indicazioni sul tipo e le dimensioni. Alcuni costruttori (per esempio Zildjian) hanno in catalogo piatti di colore grigio, nero, rosso (celebri i piatti grigi di Nick Mason nel tour dell'album \"The Wall\") ottenuti vaporizzando diversi metalli o leghe sulla loro superficie. In genere, dato che l'applicazione di queste patine altera le qualit\u00e0 del piatto, i costruttori progettano piatti che esaltano le frequenze che l'applicazione va ad attenuare e viceversa.\nDi solito i piatti di fusione subiscono un periodo di \"stagionatura\", necessario a farne migliorare le caratteristiche e a garantire l'uniformit\u00e0 e costanza del suono.\nPiatti stampati.\nAltra tipologia di piatti sono i piatti cosiddetti \"stampati\", ovvero realizzati a partire da lastre piane di metallo, di solito ottone, bronzo B8 (per piatti economici) o bronzo B20 (per quelli pi\u00f9 pregiati) ai quali viene impressa la forma, la campana, la curva, ed il taglio del bordo mediante l'utilizzo di presse.\n\u00c8 pensiero comune che i piatti stampati siano piatti economici. In realt\u00e0, mentre \u00e8 vero che i piatti economici sono in genere stampati, non \u00e8 assolutamente vero il contrario. La produzione della totalit\u00e0 della gamma di prodotti di Meinl e Paiste \u00e8, per esempio, prodotta mediante stampa. Questo perch\u00e9 le fasi di lavorazione che pi\u00f9 danno pregio sonoro e quindi qualit\u00e0 ad un piatto sono quelle finali, ovvero la tempra, la tornitura e la martellatura; la precisione di una martellatura a macchina pu\u00f2 essere preferibile in alcuni ambiti (ad esempio la registrazione), anche se in genere la tornitura viene eseguita a mano.\nVariet\u00e0 di piatti.\nVi sono numerosi tipi diversi di piatti.\nIl diametro pu\u00f2 essere molto variabile, e si misura comunemente in pollici; le dimensioni vanno da un minimo di 6\" (circa 15\u00a0cm) a un massimo di 24\" (quasi 61\u00a0cm); assieme al diametro aumenta lo spessore del piatto e la gravit\u00e0 del suono. Lo spessore del piatto, cos\u00ec come la sua concavit\u00e0, incidono su numerose caratteristiche del suono, come intonazione, tempo di decadimento, la quantit\u00e0 di armonici, e cos\u00ec via. Le variet\u00e0 di piatti pi\u00f9 comuni sono:"}
{"id": "94034", "revid": "228587", "url": "https://it.wikipedia.org/wiki?curid=94034", "title": "Rauma (fiume)", "text": "Il Rauma \u00e8 un fiume che scorre nelle contee di Innlandet e M\u00f8re og Romsdal, in Norvegia. Scorre per da Lesjaskogsvatnet a \u00c5ndalsnes nella municipalit\u00e0 di Rauma. Il fiume ha una diga, un idroimpianto ed \u00e8 conosciuto per essere un buon fiume per pescare i salmoni."}
{"id": "94036", "revid": "767487", "url": "https://it.wikipedia.org/wiki?curid=94036", "title": "Lesjaskogsvatnet", "text": "Lesjaskogsvatnet \u00e8 un grande lago della Norvegia, che serve come raccoglitore per il Gudbrandsdalsl\u00e5gen, che scorre attraverso il fondo della valle Gudbrandsdal, terminando la sua corsa nel Mj\u00f8sa. \nNel lago \u00e8 stata costruita una diga per servire le Acciaierie Lesja intorno al 1660 e ora ha due sbocchi. Scorrono sia verso est nel Gudbrandsdalsl\u00e5gen sia verso ovest nel Rauma nella magnifica valle di Romsdal."}
{"id": "94038", "revid": "785863", "url": "https://it.wikipedia.org/wiki?curid=94038", "title": "Ricchi e Poveri", "text": "I Ricchi e Poveri sono un gruppo musicale italiano nato a Genova nel 1967.\nTra gli artisti italiani con il maggior numero di dischi venduti, con pi\u00f9 di 22 milioni di copie sono il secondo gruppo italiano per vendite, alle spalle dei Pooh. Negli anni settanta e ottanta diversi loro singoli hanno raggiunto la vetta delle classifiche italiane e internazionali; tra questi si citano \"La prima cosa bella\", \"Che sar\u00e0\", \"Sar\u00e0 perch\u00e9 ti amo\", \"Come vorrei\", \"Mamma Maria\" e \"Voulez vous danser\", alcuni dei quali sono stati scelti come sigle di popolari trasmissioni televisive, tra cui \"Portobello\". Hanno rappresentato l'Italia all'Eurovision Song Contest nel 1978 e partecipato a 12 Festival di Sanremo, riuscendo a vincere nel 1985 con la canzone \"Se m'innamoro\".\nStoria.\nLa formazione del gruppo vocale.\nIl gruppo, poi ridottosi a un trio, successivamente a un duo e ritornato alla formazione originaria in occasione del Festival di Sanremo 2020, nasce come quartetto polifonico, formato da due voci maschili e due voci femminili, secondo la tradizione dei gruppi vocali statunitensi. Nella formazione iniziale, tre componenti su quattro sono di origini genovesi. I membri originari sono infatti: Franco Gatti (Genova, 4 ottobre 1942); Angela Brambati (Genova, 20 ottobre 1947); Marina Occhiena (Genova, 19 marzo 1950); e il sardo Angelo Sotgiu (Trinit\u00e0 d'Agultu, 22 febbraio 1946), nato in provincia di Sassari e trasferitosi con la famiglia nel capoluogo ligure all'et\u00e0 di sedici mesi. Il quartetto si fa notare per il particolare stile vocale, basato sull'intreccio delle quattro voci differenti, rispettivamente di basso, tenore, contralto e soprano. Franco, soprannominato il \"baffo\" in seguito all'incontro cruciale con Franco Califano, possiede una profonda voce da basso al contrario di Angelo, il \"biondo\", con un'ottima estensione verso le note alte. A queste, si aggiungono le due voci femminili: quella della \"brunetta\" Angela, nota per i suoi vivaci acuti, e quella di Marina, la \"bionda\", in grado di passare da una voce naturale grave e pacata a note particolarmente acute emesse in falsetto. La loro formula consiste nel miscelare la musica leggera melodica italiana con armonizzazioni che prendono spunto dalle sonorit\u00e0 dei complessi americani di quel periodo.\nAnni sessanta: i primi passi.\nAngelo e Franco facevano parte dei Jets. All'epoca i due erano, rispettivamente, cantante-sassofonista (Angelo, infatti, impar\u00f2 a suonare vari strumenti, fra cui il sassofono, grazie all'incontro col gruppo) e chitarrista della band; ed \u00e8 proprio con questa formazione che compiono le loro prime esperienze discografiche, incidendo quattro 45 giri, tra il 1963 e il 1964, per l'etichetta ITV.\nQuando Belleno lascia la \"band\" per entrare nei New Trolls, i Jets si sfaldano. Angelo e Franco, grazie all'incontro con la cantante del gruppo \"beat\" I Preistorici, Angela Brambati (dal 1963 fidanzata con lo stesso Sotgiu), da loro soprannominata \"la Rita Pavone genovese\", decidono quindi di costituire un quartetto polifonico, idea che si concretizza nel 1967 subito dopo l'incontro con un'amica di Angela, Marina Occhiena, conosciuta in una scuola di canto, che Angela frequentava per problemi giovanili alle corde vocali, di poco pi\u00f9 giovane. Cominciano a esibirsi in alcuni locali del lungomare genovese con il nome di \"Fama Medium\" (dalle iniziali dei loro nomi di battesimo) e, visti gli apprezzamenti, decidono di dedicarsi totalmente alla musica abbandonando cos\u00ec le mansioni che svolgevano in quel periodo (Franco era un perito chimico della Esso di Genova, Angelo lavorava come operaio all'Italsider di Genova e Angela era benzinaia). Chiusi in studio, oltre a comporre nuove melodie pop, armonizzano brani di varie formazioni musicali quali The Mamas &amp; the Papas, Double Six e Crosby, Stills, Nash &amp; Young.\nIl primo a credere in loro \u00e8 Fabrizio De Andr\u00e9, che organizza ai quattro giovani un'audizione presso una casa discografica milanese. Il provino, durante il quale il gruppo cant\u00f2 canzoni genovesi e conosciute all'epoca, non viene superato ma De Andr\u00e9 li esorta a non arrendersi e commenta la decisione dei discografici con le seguenti, profetiche, parole: \"\u00abQuesti di musica non capiscono nulla, ma voi avrete successo comunque\u00bb\".\nLa \"band\" viene presa in simpatia poi dal cantautore romano Franco Califano. Un giorno, dopo essere stati invitati per la quinta volta a pranzo di Califano e aver scoperto che i quattro ragazzi non avevano molti soldi, suggerisce loro di adottare il nome che tuttora portano: \u00abSiete ricchi di spirito e poveri di tasca\u00bb, dice. Cos\u00ec decide di diventare il loro produttore, li fa restare a Milano, pagando loro albergo e vestiti, e crea un nuovo \"look\" per ognuno, che comprende un taglio maschile per i capelli di Angela e un'ossigenata a quelli di Angelo e Marina.\nIl debutto del gruppo avviene al Cantagiro del 1968 con \"L'ultimo amore\", \"cover\" in lingua italiana del brano \"Everlasting love\" degli inglesi Love Affaire (il testo in italiano \u00e8 di Mogol). Nello stesso anno, esce il loro primo 45 giri, che contiene, oltre alla summenzionata \"cover\", anche il pezzo intitolato \"Un amore cos\u00ec grande\". Successivamente incidono \"La mia libert\u00e0\", \"cover\" di un pezzo dei Bee Gees, tradotta in italiano dal mentore Franco Califano, che diventa il produttore fisso del quartetto. Nel 1969 esce un nuovo singolo, \"Si fa chiara la notte\", che sul retro contiene il brano \"Era mercoled\u00ec\", scritta da Sotgiu e Gatti. Iniziano a essere chiamati per esibirsi in vari night italiani molto in voga all'epoca come \"La Mela\" di Napoli, \"Il Pomo\" di Ischia, il \"Gallery\" di Milano e il \"Piper\" di Roma.\nPrendono parte anche ai cori di Marisa Sannia per la registrazione del brano \"Casa bianca\" gareggiante al Festival di Sanremo nel 1968.\nAnni settanta: l'inizio del successo.\nNel 1970 partecipano per la prima volta al Festival della canzone italiana di Sanremo prendendo, una settimana prima dell'inizio del festival il posto di Gianni Morandi (che non aveva gradito il brano) e arrivando secondi cantando, in coppia con Nicola Di Bari, la canzone \"La prima cosa bella\", il loro primo vero successo, contenuto nell'album che porta il nome del gruppo, Ricchi e Poveri, realizzato per l'etichetta di Edoardo Vianello, l'Apollo Records. Il primo singolo emesso per questa casa, ancora prima del brano sanremese, \u00e8 \"L'amore \u00e8 una cosa meravigliosa\", brano di successo di alcuni anni prima riproposto dai Ricchi e Poveri in versione vocale. Nello stesso anno, pubblicano altri due 45 giri, entrambi tratti dallo stesso album della canzone sanremese: \"In questa citt\u00e0\", che presentano al Cantagiro, dove riescono a vincere due tappe, e al Festivalbar classificandosi quarti\"; e Primo sole primo fiore\", con la quale partecipano al film musicale \"Terzo canale - Avventura a Montecarlo\" di Giulio Paradisi, con New Trolls e The Trip.\nNel 1971 prendono di nuovo parte al Festival di Sanremo, classificandosi nuovamente secondi con \"Che sar\u00e0\", interpretata in abbinamento con Jos\u00e9 Feliciano. Il pezzo diventa un loro cavallo di battaglia e, oltretutto, viene considerato un classico della canzone italiana nel mondo. A tale brano, per\u00f2, \u00e8 legata una vicenda riguardante il cantautore Jimmy Fontana, ideatore del pezzo. Infatti, egli aveva l'obiettivo di presentarlo a Sanremo gareggiando in coppia con il collega Feliciano. La RCA, diversamente, decise di sfruttare la magia emotiva della canzone per consacrare al successo il nuovo giovane complesso dei Ricchi e Poveri, che gi\u00e0 aveva ottenuto ottimi consensi l'anno prima sempre al Festival. Jimmy, che aveva comunque diritto, in quanto compositore-autore della canzone, all'ultima parola, non concesse l'autorizzazione, fin quando la casa discografica afferm\u00f2 che, senza i Ricchi e Poveri, la canzone non avrebbe partecipato ad alcuna rassegna. Perci\u00f2, in seguito a tale forzatura, Fontana, suo malgrado, diede l'autorizzazione.\nA fine anno, esce l'album \"Amici miei\", che contiene l'omonima canzone che d\u00e0 il titolo all'LP, \"cover\" della famosa \"Amazing Grace\", inno alla pace e all'amicizia. Altri brani dell'album: \"Limpido fiume del sud\", \"Addio mamma addio pap\u00e0\" e \"Ma la mia strada sar\u00e0 breve\". Fra gli autori delle tracce figurano anche Angelo e Franco. Inoltre, incidono la sigla \"Fumo Nero\" per la serie televisiva \"All'ultimo minuto\" e \"Dammi mille baci\" scritta da Costanzo, Franchi, Reverberi e Magno che viene utilizzata come sigla del programma \"Tanto per cambiare\", in onda sul Secondo Canale. Nello stesso anno interpretano per la Rai la commedia musicale di Garinei e Giovannini \"Mai il sabato Signora Lisistrata\", con un \"cast\" d'eccezione composto da Gino Bramieri, Milva, Bice Valori, Paolo Panelli, Carlo Giuffr\u00e9 e Gabriella Farinon. Per questo lavoro ricevono il premio \"Maschera d'Argento\" come migliori esordienti a teatro.\nNel 1972 diventano \"testimonial\" della Fiesta Snack, prodotto della nota azienda dolciaria Ferrero, e ritornano al Festival di Sanremo con un brano intitolato \"Un diadema di \", scritto dal musicista torinese Romano Bertola (anche autore della musica per lo spot della Fiesta), che non riesce a eguagliare il successo dei due brani precedentemente portati alla manifestazione, piazzandosi soltanto all'11\u00ba posto, ma colpisce per il gioco vocale del quartetto. Per questo singolo e i successivi firmano un contratto con la Fonit Cetra. Sempre nel '72 sono in gara a Un disco per l'estate con \"Pomeriggio d'estate\", classificandosi al 13\u00ba posto, ex aequo con i Nomadi di \"Io vagabondo\", nella serata finale di Saint Vincent. Successivamente incidono \"Una musica\", un delicato duetto tra Angela e Marina scritto, fra gli altri, da Paolo Limiti, destinato a diventare la sigla di chiusura del noto quiz di Mike Bongiorno, il \"Rischiatutto\". La canzone li riporta in classifica. Tra il luglio e l'ottobre di quell'anno cantano la sigla iniziale della popolare trasmissione radiofonica \"Gran variet\u00e0, \"dal titolo \"Luglio agosto e settembre.\"\nIl 1973 \u00e8 un'annata molto intensa per i Ricchi e Poveri: all'inizio dell'anno, si presentano a Sanremo per la quarta volta consecutiva con un pezzo scritto da Cristiano Minellono e Umberto Balsamo dal titolo \"Dolce frutto\", che si piazza al 4\u00ba posto confermando armonie e impasti vocali, ormai diventati un marchio di fabbrica del quartetto genovese. In Bulgaria esce un album dal vivo dal titolo \"The Golden Orpheus Festival\"; partecipano poi per la seconda volta a Un disco per l'estate con la canzone \"Piccolo amore mio\"; in autunno, infine, sono a \"Canzonissima\" con il brano \"Penso, sorrido e canto\", che viene dato per favorito ma che, alla finale, si ferma al secondo posto. Il brano, scritto tra gli altri da Amedeo Minghi, \u00e8 presente nelle classifiche per diverse settimane (la posizione massima che raggiunge \u00e8 la numero 13) e viene inserito come traccia di punta nell'album di inediti, dal titolo omonimo, edito dalla Fonit Cetra nel 1974.\nNel 1974, a conclusione della gara canora, entrano a far parte del progetto teatrale \"Teatro Music Hall\", organizzato da Pippo Baudo (il titolo dello spettacolo \u00e8 proprio quello della canzone: \"Penso, sorrido e canto\"). Viene affittato un tendone del circo Medrano, per tre mesi, che viene montato e poi rismontato, ogni due giorni, nelle varie tappe della compagnia, in giro per l'Italia, privilegiando il sud. Durante lo spettacolo, i Ricchi e Poveri hanno la possibilit\u00e0 di esibirsi in numeri musicali e di recitazione, anche singolarmente; quella che riscuote maggiori apprezzamenti \u00e8 Angela nell'interpretazione di Liza Minnelli in \"Cabaret\". \u00c8 in quest'occasione che Angelo e Franco incontrano le gemelle Nadia e Antonella Cocconcelli, cantanti e ballerine scelte da Baudo per lo spettacolo e gi\u00e0 apparse in TV, nel programma \"Foto di gruppo\", che diventeranno poi le loro future consorti. Intanto, partecipano a Un disco per l'estate con il nuovo singolo \"Povera bimba\", che supera la fase eliminatoria e arriva cos\u00ec alle semifinali di Saint Vincent; e alla Mostra internazionale di musica leggera di Venezia guadagnando il terzo posto con i brani \"Amore sbagliato\" e \"Torno da te\".\nSempre nel 1974, Walter Chiari li chiama per lavorare nello spettacolo teatrale \"Chiari di luna\"; poi partecipano alla riduzione TV dell'operetta \"No, no, Nanette\" diretta da Vito Molinari al fianco di Elisabetta Viviani, Claudio Lippi, Gianrico Tedeschi, Ave Ninchi, Gianni Agus, Lisa Gastoni e una giovanissima Loredana Bert\u00e8. In autunno entrano nel \"cast\" del programma TV \"Tante scuse\", condotto da Raimondo Vianello e Sandra Mondaini, cantando canzoni del loro repertorio, inscenando divertenti gag con i conduttori e interpretando anche la sigla di chiusura della trasmissione \"Non pensarci pi\u00f9\". Il variet\u00e0 riceve grandi consensi da parte del pubblico e della critica. Ne consegue la loro partecipazione, nell'anno appena successivo, ad una seconda edizione denominata \"Di nuovo tante scuse\", con una nuova sigla di chiusura, \"Coriandoli su di noi\", composta da Italo Terzoli, Enrico Vaime, Marcello De Martino e Carla Vistarini, che ottiene grande successo.\nInoltre, iniziano a incidere una serie di singoli rivolti ai pi\u00f9 piccoli. Il primo di questa serie \u00e8 \"L'orto degli animali\", che presenta sul retro \"La vecchina\". In realt\u00e0, gi\u00e0 nel 1973 avevano partecipato a \"L'Arca\", un disco per bambini nel quale hanno interpretato il motivo \"L'Arca\" assieme a Sergio Endrigo, Vin\u00edcius de Moraes e The Plagues, mentre la sola voce di Franco ha preso parte al brano \"La foca\" con Vittorio De Scalzi dei New Trolls. Sulla scia di queste canzoni, nel 1976, partecipano a Sanremo senza ottenere un buon successo, con \"Due storie dei musicanti\", due brani intenzionati a promuovere il loro nuovo progetto discografico e teatrale, \"I musicanti\", ossia una favola musicale ispirata al racconto dei fratelli Grimm \"I musicanti di Brema\". I pezzi sono musicati da Luis Bacalov mentre i testi sono opera di Sergio Bardotti. Quell'anno a Sanremo Angela si esibisce in \"premaman\" e alcuni mesi dopo il Festival dar\u00e0 alla luce il suo primogenito. \nNello stesso anno, partecipano alla \"tourn\u00e9e\" teatrale di Walter Chiari \"Chi vuol essere lieto sia\", che vince il \"Biglietto d'oro\" per le repliche fatte. L'esperienza, poi, viene ripetuta anche l'anno successivo. Questo \u00e8 anche l'anno in cui incidono per la prima volta brani in lingua inglese come \"Wonderland\" e \"Love will come\". Cantano, inoltre, la sigla della prima stagione del programma radiofonico \"Pi\u00f9 di cos\u00ec...\", riprendendo il brano \"L'amore \u00e8 una cosa meravigliosa\" gi\u00e0 inciso nel 1970. Vengono scritturati, poi, dalla televisione italo-svizzera per la conduzione di un programma dal titolo \"I Ricchi e Poveri raccontati da...\" in quattro puntate insieme ad Antonella e Nadia Cocconcelli, Nino Castelnuovo, Maria Rosaria Omaggio e Alberto Lupo.\nNel 1977 il gruppo decide di omaggiare la propria terra, la Liguria, e in particolare la citt\u00e0 di Genova, incidendo due singoli in dialetto genovese: una rivisitazione dei classici \"Ma se ghe penso\", \"Piccon dagghe cianin\" e \"Chanson de Cheullia\", composti da Attilio Margutti e Mario Cappello; quest'ultimo motivo porta sul retro l'inedito \"Scigoa\", scritto da Augusto Martelli e Franco Franchi. A luglio dello stesso anno partecipano come ospiti d'onore al \"Rally Canoro itinerante\" condotto da Corrado e a settembre sono in televisione con le sorelle Goggi e Oreste Lionello in uno spettacolo trasmesso sul Programma Nazionale dal titolo \"Stasera con voi\". Ritornano nel mondo della pubblicit\u00e0 con lo spot per la Recoaro.\nNel 1978 rappresentano l'Italia all'Eurofestival di Parigi con \"Questo amore\", tratta dall'omonimo album \"Questo amore\" e scritta da Mauro Lusini e Dario Farina. Inizialmente, la loro partecipazione viene molto criticata dai discografici italiani, ma il brano, poi, riesce a riscuotere notoriet\u00e0 a livello europeo. Portano questo brano anche al Festivalbar. All'interno dell'album vi sono canzoni composte, tra gli altri, da Sergio Bardotti ed Ezio Maria Picciotta. Al termine di tale anno viene pubblicata una raccolta dal titolo \"Ricchi &amp; Poveri\" che include pezzi incisi tra il 1972 e il 1978, alcuni dei quali piuttosto noti (come \"Una musica\" e \"Penso, sorrido e canto\") assieme ad altri passati in secondo piano.\nNel 1979 la canzone \"Mama\", composta da Marina, Angelo e Franco, diventa la sigla del \"Jet Quiz\".\nNel 1980 passano alla Baby Records pubblicando l'ultimo album come quartetto dal titolo \"La stagione dell'amore\", un disco dalle sonorit\u00e0 dance costituito da canzoni con testi inglesi alternati a brani in italiano, di cui sono autori Cristiano Minellono e Toto Cutugno, mentre gli arrangiamenti sono curati da Mats Bjorklund. Ecco alcune tracce: \"La stagione dell'amore\", \"Somebody to love\", \"Jungle beat\", \"Walking love\" e \"Piccolina\", oltre alla \"cover\" della famosa canzone francese \"Et maintenant\" di Gilbert B\u00e9caud rinominata \"E no, e no\", con doppio adattamento, in italiano (curato da Marina Occhiena) e in inglese. L'unico 45 giri estratto da questo LP contiene nel lato A \"E no, e no\" e nel lato B \"La stagione dell'amore\". Nello stesso anno, il gruppo effettua un \"tour\" con Radio Montecarlo, ottenendo un grande successo in Spagna, dove esce la corrispondente versione spagnola dell'album, intitolata \"La estaci\u00f3n del amor\", con alcuni brani in castigliano, tra cui, oltre alla \"title track\", \"Adi\u00f3s mi amor\", adattamento in lingua di \"Goodbye my love\". Contemporaneamente, sempre nei paesi latini, esce l'edizione export di una raccolta omonima del gruppo, del 1978, re-intitolata \"Una musica\" (la copertina riporta i soli titoli tradotti, ma i brani sono tutti in italiano - di fatto, si tratta della stessa identica raccolta del 1978: gli stessi pezzi, nello stesso ordine). Inoltre, Angelo Sotgiu scrive con Cristiano Minellono il brano \"Viva l'amore\" inciso da Dori Ghezzi nel suo disco d'esordio da solista \"Mamadodori\".\nAnni ottanta: l'abbandono di Marina Occhiena e il rinnovato successo.\nNel 1981 Marina lascia i Ricchi e Poveri, a causa di contrasti all'interno del gruppo, specialmente con l'altra componente femminile, Angela Brambati, e decide di proseguire l'avventura da solista. Nonostante la defezione, i Ricchi e Poveri mantengono la loro compattezza e si presentano al Festival di Sanremo come trio conquistando uno dei loro maggiori successi in assoluto, il noto pezzo intitolato \"Sar\u00e0 perch\u00e9 ti amo\", scritto da Pupo, Daniele Pace e Dario Farina. Proprio a Sanremo si rendono protagonisti di una vivace polemica: Marina, infatti, desiderosa di cantare con gli ex compagni, ingaggia un avvocato e ottiene il permesso di cantare, nonch\u00e9 la reintegrazione nel gruppo da parte del pretore dopo aver presentato un esposto al tribunale. Durante le prove della serata finale del Festival, dunque, Marina si esibisce con i compagni, ma alla fine decide comunque di abbandonare il gruppo, lasciando che ad esibirsi siano sempre Angela, Angelo e Franco, come avvenuto la serata precedente. La Occhiena, in un'intervista del 2020 (in seguito alla reunion del gruppo), dichiar\u00f2: \u00ab\"Mi presentai a Sanremo perch\u00e9 volevo lasciare il gruppo. Mi fecero cantare e fu istituita una commissione per stabilire se avessi potuto esibirmi o meno: ma io non volevo cantare\"\u00bb.\nNonostante il quinto posto, la canzone diventa uno dei singoli di maggior successo dell'anno, riuscendo a dare di nuovo popolarit\u00e0 ai Ricchi e Poveri, quella popolarit\u00e0 da qualche anno diminuita, restando alla vetta della classifica per dieci settimane, su diciannove di permanenza nella \"Top Ten\", conquistandosi il titolo di singolo italiano pi\u00f9 venduto del 1981 con ben 7 milioni di copie vendute. Il brano scala i vertici delle classifiche anche all'estero: per cinque mesi in Belgio e Francia (\"Sar\u00e0 perch\u00e9 ti amo\" ha venduto 1.022.000 copie in Francia), tre in Austria, quattro in Germania e ben sei mesi in Spagna. Ci\u00f2 valse ai Ricchi e Poveri il disco d'oro per la canzone, il quale segna l'inizio della \"nuova\" popolarit\u00e0 dei Ricchi e Poveri, confermando vincente la scelta di proseguire la carriera in tre. A guidarli nella realizzazione di singoli e album \u00e8 il discografico Freddy Naggiar.Sempre nel \"fortunato\" 1981, partecipano al Festivalbar con il brano \"M'innamoro di te\", una romantica ballata nello stile pi\u00f9 tipico del gruppo, che diventa un altro pezzo forte della loro carriera. Gli autori sono Cristiano Minellono e Dario Farina, i quali, d'ora in poi, compongono quasi tutte le loro canzoni di maggior successo. I Ricchi e Poveri iniziano, cos\u00ec, a modificare il loro genere musicale: basato fino ad ora sulle parti corali, vanno a privilegiare gli interventi solistici e ritornelli con le tre voci che cantano all'unisono.\nLe canzoni \"Come vorrei\" (1981) e \"Piccolo amore\" (1982) sono altri motivi interpretati in questo periodo dal gruppo come trio e, oltretutto, verranno utilizzati entrambi per la sigla di chiusura di due edizioni del noto programma \"Portobello\", condotto dal presentatore Enzo Tortora, anche lui genovese.\nNasce il loro primo disco senza Marina Occhiena intitolato \"E penso a te\", distribuito dalla Baby Records, anticipato dal brano sanremese e dal singolo gi\u00e0 citato \"M'innamoro di te\", e promosso, oltre che dalla prima delle due sigle di \"Portobello\", \"Come vorrei\" (che rimane nella \"top ten\" dell'hit parade italiana per ben cinque mesi), anche da un quarto singolo: la ballabile e internazionale \"Made in Italy\", un intreccio di tonalit\u00e0 con suggestive alternanze tra le tre voci e un ritornello dal ritmo trascinante. Il \"long-playing\" sbanca le classifiche ma, soprattutto, rappresenta uno dei primi album italiani a tentare, riuscendoci, la carta dell'estrazione multipla di singoli (ben quattro) rompendo la consolidata tradizione italiana, soprattutto di quel periodo, che prevedeva la promozione di un album in quanto lavoro unitario, senza singoli promozionali, o tutt'al pi\u00f9 trainato da non pi\u00f9 di un 45 giri, possibilmente giustificato dalla partecipazione a qualche manifestazione che ne motivi l'uscita, come Sanremo, Festivalbar o altre vetrine dell'epoca. Tra le tracce di questo album sono presenti alcuni motivi tra i pi\u00f9 conosciuti del repertorio della band come trio: \"E penso a te\", \"Stasera canto\" che si differenzia dalle altre per l'intensa interpretazione di Angela in qualit\u00e0 di solista, \"Questa sera\", \"Bello l'amore\" (lato B di \"Sar\u00e0 perch\u00e9 ti amo\") e \"Ninna Nanna\".\nNell'estate del 1981 effettuano un concerto promosso dal Genoa allo \"Stadio Luigi Ferraris\" di Genova Marassi.\nNel 1982 effettuano un lungo \"tour\" in Spagna dove escono le versioni spagnole dei loro singoli del 1981, \"Me enamoro de ti\" e \"Ser\u00e1 porque te amo\" che scalano le classifiche iberiche. Da notare che quest'ultimo brano \u00e8 stato soggetto a varie \"cover\" di interpreti spagnoli e sudamericani, quali i Los Tigrillos con Dinora e i Menudo con i Los Chamos, e in tempi recenti (2008) Thal\u00eda, nonch\u00e9 di adattamenti in lingua di artisti di altre nazionalit\u00e0 (ad esempio la francese Karen Cheryl). Nell'autunno del 1982 esce la gi\u00e0 menzionata \"Piccolo amore\" che ottiene ottimi riscontri e anticipa la pubblicazione del 33 giri \"Mamma Maria\". Nel disco si trovano l'hit internazionale \"Mamma Maria\", da cui prende nome il disco stesso; \"Magnifica serata\", colonna sonora del film \"Scusa se \u00e8 poco\" con Monica Vitti, Ugo Tognazzi e Diego Abatantuono; \"Amarsi un po\"', che esce anche sul lato B del 45 giri \"Cosa sei\" del 1983; \"C'\u00e8 che sto bene\" e \"Venezia\". L'album raggiunge subito le posizioni alte della classifica. Partecipano, poi, alla prima edizione di \"Premiatissima\", \"show\" musicale di Canale 5 che riescono a vincere con la squadra \"Fortissima\" da loro capitanata e composta da Gazebo, Rond\u00f2 Veneziano, Al Bano e Romina Power, Paolo Barabani, Dario Farina, Pink Project, Stephen Schlaks, The Flirts, Kazoo, Nighthawak.\nAngelo Sotgiu si sposa nel 1982. Dal matrimonio nascono tre figli.\nNel 1983 viene inciso l'album \"Voulez vous danser\", che si aggiudica il primo posto in \"hit parade\". Tra i singoli estratti c'\u00e8 anche la \"title-track\" \"Voulez vous danser\", che risulta una delle canzoni italiane pi\u00f9 vendute in Europa nell'estate del 1984. Oltretutto, per due anni consecutivi (dal 1984 al 1986) viene scelta come sigla di coda del gioco di Italia 1 \"Ok, il prezzo \u00e8 giusto!\" condotto da Gigi Sabani. Gli altri singoli sono \"Cosa sei\" e \"Hasta la vista\", che entrano ambedue in hit parade. Altri brani degni di nota provenienti dal disco sono \"Sei la sola che amo\", gi\u00e0 inciso dall'autore Dario Farina qualche tempo prima, con il quale vincono in Spagna il \"Festival dell'Atlantico\" del 1984; \"Acapulco\" e \" Ciao Italy, ciao amore\", promossi per il mercato estero e ben accolti nelle classifiche svizzere e tedesche. I tre, intanto, prendono parte ad una nuova edizione di \"Premiatissima\", in onda su Canale 5, nella quale presentano i pezzi del nuovo album gareggiando nella squadra \"Turbo\". Poi, ripartono con \"tour\" e ospitate televisive dividendosi tra Italia e paesi iberici. La notoriet\u00e0 cresce sempre pi\u00f9 anche nel resto d'Europa: a conferma di ci\u00f2, la Baby Records realizza per il mercato tedesco e svizzero una raccolta dei loro brani di spicco degli ultimi tre anni intitolata \"Made in Italy\", che entra nella Top 20 in entrambi i Paesi. Le loro canzoni approdano sul mercato dell'ex URSS, tramite dei flexi acquistabili in edicola, e in America Latina. I loro dischi \"E penso a te\", \"Mamma Maria\" e \"Voulez vous danser\" escono nei paesi di lingua spagnola interpretati dal terzetto interamente in lingua o quasi.\nIl 12 maggio 1983 si esibiscono in concerto a Dortmund, in Germania, nell'arena \"Westfalenhallen\" con Alice, Al Bano e Romina Power, Antonello Venditti, Gianna Nannini, Loredana Bert\u00e8, Toto Cutugno, Umberto Tozzi.\nNel 1984 parte il loro \"tour\" in Cecoslovacchia e Germania dell'Est, vincono la trasmissione \"Vota la voce\" con l'allegra \"Hasta la vista\" in qualit\u00e0 di miglior gruppo musicale dell'anno, ed esce una raccolta dal titolo \"Ieri e oggi\" nella quale vengono proposti cinque brani eseguiti nella formazione a quattro negli anni settanta e cinque provenienti dall'album \"E penso a te\" del 1981. Vengono chiamati poi, come \"testimonial\" per la Recoaro. Sono invitati in Cile per partecipare al Festival di Vi\u00f1a del Mar come ospiti d'onore, dove si esibiscono per alcune serate intonando le versioni spagnole delle loro \"hit\": \"Ser\u00e1 porque te amo\" (\"Sar\u00e0 perch\u00e9 ti amo\"), \"D\u00f3nde estar\u00e1s\" (\"Come vorrei\"), \"Me enamoro de ti\" (\"M'innamoro di te\"), \"Oh Cherie Cherie\" (\"Made in Italy\"), \"Esta noche\" (\"Questa sera\"), \"Piccolo amore\", \"Y pienso en ti\" (\"E penso a te\"), \"Voulez vous dancer - \u00bfQuieres bailar?\", \"Esta noche canto para ti\" (\"Stasera canto\") e \"Mamma Maria\".\nLa vittoria a Sanremo (1985).\nNel 1985 i Ricchi e Poveri vincono il Festival della canzone italiana di Sanremo con \"Se m'innamoro\", altro pezzo che riconferma la loro popolarit\u00e0. A questo premio si aggiungono i Telegatti d'argento, un disco di platino, e il premio Medien per il maggior numero di dischi venduti in Francia. Sempre in questo periodo, Angelo collabora con Massimiliano Pani alla stesura del brano \"C'aggio a ff\u00e0\" interpretato da Mina nel suo \"long playing\" \"Finalmente ho conosciuto il conte Dracula...\". Nelle sale cinematografiche esce la commedia di Claude Miller \"L'effront\u00e9e - Sar\u00e0 perch\u00e9 ti amo?\", che vede nella colonna sonora la presenza dell'hit \"Sar\u00e0 perch\u00e9 ti amo\". In autunno entrano nel \"cast\" della trasmissione del sabato sera di Canale 5, \"Premiatissima\", gara musicale in cui hanno modo di rivisitare alcune delle pagine pi\u00f9 significative del cantautorato italiano come \"Buonanotte fiorellino\" di Francesco De Gregori, \"La luce dell'est\" di Lucio Battisti, \"Samarcanda\" di Roberto Vecchioni, \"Casa mia\" portata al successo dagli Equipe 84 e \"L'anno che verr\u00e0\" di Lucio Dalla, canzone con la quale vincono l'edizione. Al termine della trasmissione esce \"Dimmi quando\", lavoro discografico nel quale vengono accolte sette \"cover\" tra quelle eseguite nel corso di \"Premiatissima\" e tre inediti, fra cui l'omonima \"Dimmi quando\", intonata durante lo show, che diventer\u00e0 oltretutto la sigla del \"Festival di Primavera 1986\", in onda su Italia 1. Tutti i brani vengono arrangiati da Fio Zanotti.\nIl 1986 \u00e8, soprattutto, l'anno del \"tour\" in Unione Sovietica, dove in 44 concerti sold-out accolgono 780.000 persone. Successivamente partono anche per il \"tour\" in Australia.\nFranco Gatti si sposa nello stesso anno e in seguito ha avuto due figli.\nNel 1987 partecipano nuovamente al Festival di Sanremo con la nota \"Canzone d'amore\", composta da Toto Cutugno, e arrivano settimi. Esce l'album \"Pubblicit\u00e0\", per l'etichetta Fonit Cetra, che contiene \"Cocco bello Africa\", \"C'\u00e8 che luna c'\u00e8 che mare\" e \"Lascia libero il cielo\" con le quali gareggiano a Un disco per l'estate, condotto da Loretta Goggi, classificandosi al terzo posto. Nell'album sono presenti anche \"Voglio stringerti ancora\" e la canzone sanremese. Con il Quartetto Cetra sono ospiti del variet\u00e0 musicale \"Fantastico bis\" su Rai 1.\nNel 1988 tornano a Sanremo proponendo \"Nascer\u00e0 Ges\u00f9\". Il brano, composto da Umberto Balsamo, suscita diverse critiche tra gli addetti ai lavori e i giornalisti per il modo con cui si pone contro l'ingegneria genetica, e anche il pubblico non lo accoglie con entusiasmo. Nella stessa edizione, Angela partecipa anche come autrice, con Depsa e Gian Piero Ameli, del pezzo \"La notte delle favole,\" affidato alla giovane cantante Tania Tedesco, in gara nella categoria \"Nuove Proposte\". Un altro inedito proposto dal trio nel medesimo anno \u00e8 \"Questa lontananza brucia\" contenuto insieme a \"Nascer\u00e0 Ges\u00f9\" nell'album Nascer\u00e0 Ges\u00f9 - Ricchi &amp; Poveri '88 uscito quell'anno. Durante il mese di maggio organizzano una serie di concerti al Royal Albert Hall di Londra facendo il tutto esaurito. Le loro canzoni \"Sar\u00e0 perch\u00e9 ti amo\", \"M'innamoro di te\", \"Se m'innamoro\" e \"Made in Italy\" vengono scelte per far parte della colonna sonora del film statunitense \"Mafia kid\" diretto da Paul Morrissey.\nNel 1989 li ritroviamo sul palco dell'Ariston con \"Chi voglio sei tu\", duetto interpretato da Angelo e Angela, scritto per loro da Piero Cassano e Adelio Cogliati, autori e produttori di Eros Ramazzotti. La canzone si ferma all'ottava posizione della gara. Nel corso dell'anno eseguono anche \"Lasciami provare un'emozione\".\nAnni novanta: tra televisione e \"tourn\u00e9e\" all'estero.\nNel 1990 partecipano nuovamente alla kermesse sanremese in coppia con Jorge Ben portando il brano \"Buona giornata\", divenuta una sigla televisiva. Gli arrangiamenti musicali sono curati da Rocco Tanica, il quale, successivamente, reinterpreta tale brano con Elio e le Storie Tese in chiave ironica. La EMI pubblica il loro album \"Buona giornata e...\". In questo lavoro si celebrano i primi vent'anni trascorsi da \"La prima cosa bella\", il loro primo pezzo vincente. Per questo motivo vengono rieseguiti, in una nuova versione, alcuni brani importanti della loro carriera, alcuni dei quali conosciuti per l'interpretazione da quartetto negli anni settanta e mai pi\u00f9 riproposti su LP in veste di trio finora. Tra questi: \"Che sar\u00e0\", \"La prima cosa bella\", \"In questa citt\u00e0\" e \"Una musica\", facenti parte del repertorio degli anni settanta, \"Se m'innamoro\", \"M'innamoro di te\" e \"Sei la sola che amo\", risalenti agli anni ottanta. Il 33 giri \u00e8 completato da una rivisitazione del loro primo singolo, \"L'ultimo amore\", inciso nel 1968, dal pezzo eseguito l'anno prima a Sanremo, \"Chi voglio sei tu\", oltre a \"Buona giornata\". Inoltre, incidono \"Una domenica con te\", sigla di \"Domenica In\", trasmissione della domenica di Rai 1 che li vede alla conduzione nella stagione televisiva 1990/91 al fianco di Gigi Sabani e Simona Tagli.\nNel 1991 un terzetto musicale canadese chiamato Collage incide un album che comprende undici brani italiani, nove dei quali appartengono ai Ricchi e Poveri, adattati in francese. Fra questi, riesce ad avere successo \"Hasta la vista\".\nNel 1992 i Ricchi e Poveri salgono sul palco di Sanremo (e questa, ad oggi, risulta essere l'ultima delle dodici partecipazioni festivaliere) con la canzone \"Cos\u00ec Lontani\", scritta, musica e parole, da Toto Cutugno. Nonostante la loro buona prestazione vocale, il brano non accede alla finale. A seguito della manifestazione esce il doppio album \"Allegro italiano\", che li vede cimentarsi nell'interpretazione di alcune tra le canzoni italiane pi\u00f9 conosciute, tra cui \"La mia banda suona il rock\" di Ivano Fossati, \"Senza una donna\" di Zucchero Fornaciari, \"Io che non vivo\" di Pino Donaggio, \"Caruso\" di Lucio Dalla, \"Grande grande grande\" di Mina, \"Ti amo\" e \"Gloria\" di Umberto Tozzi.\nSono continue le loro partecipazioni televisive, a volte anche come presentatori, anche l'anno successivo. Nel 1993, per l'appunto, concludono un contratto come conduttori per 200 puntate su Mediaset del programma \"Domenica a casa nostra\" con Patrizia Rossetti. Prendono parte alla parodia musicale de \"La donna del mistero\" su Rete 4, al fianco di Davide Mengacci, Sandra Milo, Andrea Roncato ed Orietta Berti e vengono chiamati ad interpretare \"Dicitencello vuje\" per la sigla TV del telefilm \"Renzo e Lucia - Storia d'amore di un uomo d'onore\".\nNel 1994 incidono un CD per la Pull dal titolo \"Los grandes exitos\", in distribuzione per il mercato spagnolo, contenente il loro \"hit\" \"Bes\u00e9monos\", cantato in lingua. Poco dopo incidono anche la versione italiana dell'album, \"I pi\u00f9 grandi successi\", contenente il nuovo pezzo \"Baciamoci\" e dieci nuove versioni di hit che li hanno visti scalare le classifiche di vendita negli anni ottanta.\nNel 1995 sono ospiti nell'album \"Belinlandia\" del gruppo genovese Buio Pesto, col quale cantano il brano \"A vitta insemme\" (La vita insieme), scritto da Angelo Sotgiu e da Massimo Morini.\nDal 1994 al 1998 alternano, con riscontri sempre positivi, tour in Italia e all'estero, partecipando anche a show televisivi, in Francia, Germania, Belgio, Spagna, Regno Unito, Australia, Moldavia, Georgia, Lituania, Albania, Slovenia, Ungheria, Bulgaria, Turchia, Israele, Russia, Argentina, Canada, USA. New York, Los Angeles, Boston, Atlantic City, Niagara Falls, Toronto, Sydney, Melbourne, Pietroburgo, lo \"Stadio Olimpico\" di Berlino, il \"Royal Albert Hall\" di Londra, l\"'Olympia\" di Parigi e il \"Cremlino\" di Mosca sono alcune delle localit\u00e0 e dei palchi calcati negli anni dal complesso genovese. Inoltre, si susseguono ad un ritmo incalzante le produzioni, ufficiali e non ufficiali, italiane ed estere, di album, singoli e raccolte che rendono praticamente impossibile stabilire una discografia esatta.\nIl 1999 li vede ritornare con un nuovo lavoro discografico prodotto dall'etichetta BMA di Giorgio Tani e distribuito in Italia dalla RTI Music e in Austria e Germania dalla Koch Record, \"Parla col cuore\", album ibrido, che contiene alcuni successi come \"Mamma Maria\", \"Sar\u00e0 perch\u00e9 ti amo\" e \"Made in Italy\" in una nuova veste, e sei brani inediti, ossia \"Parla col cuore\", \"La stella che vuoi\", \"Ciao Ciao\", \"Se mi ami\", \"Il meglio di noi\" e \"Mai dire mai\", da loro composti collaborando con Fabrizio Berlincioni e Mario Natale. Questo nuovo disco viene anticipato dal singolo \"Ciao ciao\" e presentato nella trasmissione di Rai Radio 1 \"Per noi\", condotta da Dario Salvatori.\nContemporaneamente, viene messo in commercio sul mercato statunitense il cd \"Ricchi &amp; Poveri and Friends\", raccolta dei loro successi con l'aggiunta di alcune canzoni di altri artisti italiani, come Adriano Celentano, Gianna Nannini, Edoardo Bennato, Tullio De Piscopo e Drupi.\nAnni duemila: \"Music Farm\" e la crescente popolarit\u00e0 nell'Est Europa.\nNel 2000 partecipano allo \"show\" di Canale 5 \"Premiata Teleditta\", nel quale si prestano ironicamente alle battute e ai travestimenti dei comici della Premiata Ditta, cantando, tra l'altro, anche la sigla dei \"Pok\u00e9mon\", che nella parodia vengono rinominati \"Dittamon\".\nNell'estate del 2001 prendono parte alla trasmissione di Canale 5 \"La notte vola\", gara musicale condotta da Lorella Cuccarini, nella quale si sfidano i cantanti e i pezzi pi\u00f9 famosi degli anni ottanta, votati dal pubblico in sala: loro conquistano il secondo posto con \"Sar\u00e0 perch\u00e9 ti amo\".\nNel 2002 Angela Brambati \u00e8 ospite su Rete 4 nel variet\u00e0 canoro \"Testarda Io\" di Iva Zanicchi insieme ad altre voci femminili della musica italiana, nel quale ha occasione di interpretare \"Che sar\u00e0\", \"Hey Jude\" dei Beatles, \"Almeno tu nell'universo\" di Mia Martini, e canzoni di Fabrizio De Andr\u00e9 e della stessa Zanicchi.\nNel 2004 partecipano alla prima edizione del \"reality show\" di Rai 2 \"Music Farm\", condotto quell'anno da Amadeus, vincendo a sorpresa la sfida contro Loredana Bert\u00e8 e arrivando terzi nella graduatoria finale. Molto apprezzate le \"cover\" del brano \"Salir\u00f2\" di Daniele Silvestri e del classico \"Poster\" di Claudio Baglioni, entrambe rielaborate dal trio durante il programma, e poi inserite nella \"compilation\", realizzata in occasione della conclusione della trasmissione, assieme al duetto con la stessa Loredana Bert\u00e8 in \"Sar\u00e0 perch\u00e9 ti amo\". Loredana, poi, ha insistito fortemente per la pubblicazione della reinterpretazione del pezzo nella nuova versione assieme ai colleghi su formato singolo, che ha riportato il brano in classifica al 15\u00ba posto.\nAll'uscita dal programma, effettuano un cameo insieme ad altri personaggi noti dello spettacolo nel film satirico \"InvaX\u00f6n - Alieni in Liguria\", per la regia di Massimo Morini (\"leader\" dei Buio Pesto) ed Enzo Pirrone e per la sceneggiatura di Bruno Lauzi.\nA seguito di tale esperienza, tornano in \"tour\" per l'Europa, e non solo. Negli anni riscontrano sempre pi\u00f9 apprezzamenti dal pubblico dell'est europeo, perci\u00f2 hanno appuntamenti sempre pi\u00f9 frequenti in Russia, Romania, Polonia, Bulgaria, ecc. In questi Paesi hanno l'opportunit\u00e0 di collaborare con alcuni artisti in duetti vari, tra i quali spicca la \"performance\" canora realizzata con le Fabrika, \"girl band\" russa, in una rivisitazione di \"Acapulco\". Non si fanno mancare, per\u00f2, anche dei concerti nel continente americano (Canada, Stati Uniti e Paesi latini).\nNel 2006 sono fra gli ospiti del Mard\u00ec Gras al Friendly Versilia, il pi\u00f9 rilevante fenomeno di turismo gay in Italia.\nNell'estate del 2007 presentano un nuovo pezzo, intitolato \"Balla\", in Russia al \"Festival Petpo\".\nTra le molteplici partecipazioni ai variet\u00e0 \"revival\" si citano l'esibizione del 7 marzo 2008 sul palco dell'Ariston per lo \"show\" di Rai 1 \"Sanremo dalla A alla Z - Emozioni\", durante il quale eseguono \"Sar\u00e0 perch\u00e9 ti amo\" e \"Che sar\u00e0\"; mentre il 26 luglio dello stesso sono ospiti della trasmissione televisiva \"Ciak... si canta!\" sempre su Rai 1. In questa occasione realizzano un divertente videoclip della loro indimenticabile \"Che sar\u00e0\".\nNel 2009 Angela partecipa a \"Di Domenico plays Morricone - Sama Dom\u00e8\", un lavoro discografico del compositore e chitarrista napoletano Mauro Di Domenico (ex componente della Nuova Compagnia di Canto Popolare e degli Inti Illimani), interpretando in dialetto genovese il brano \"Genova valparaiso\" come voce di sottofondo. Nello stesso, il terzetto viene imitato da Corrado Guzzanti, Victoria Cabello e Lillo nell'esecuzione di \"Mamma Maria\", parodia andata in onda su LA7 nello show \"Victor Victoria - Niente \u00e8 come sembra\".\nAnni duemiladieci: l'uscita di Franco Gatti e i cinquant'anni di carriera.\nNel 2012 assistiamo al ritorno del gruppo con un nuovo album per celebrare i 45 anni di carriera chiamato \"Perdutamente amore\" (Azzurra Music) e contenente 4 nuovi brani: \"Amore odio\", \"Musica vita mia\", \"Dimmi che mi ami\" e l'omonima canzone tratta dal titolo dell'album. Inoltre vi sono nuove versioni di alcune canzoni che hanno fatto la storia del gruppo, come \"Cosa sei\", \"Come vorrei\" e \"Piccolo amore\". Due delle nuove canzoni, \"Amore odio\" e \"Perdutamente amore\", sono nate dal connubio tra il compositore genovese Andrea Vialardi e il componente del gruppo Angelo Sotgiu, autore delle parole.\nNel 2013 il conduttore Fabio Fazio li contatta con l'intenzione di invitarli come ospiti d'onore alla 63\u00aa edizione del Festival di Sanremo, che condurr\u00e0 a fianco della comica torinese Luciana Littizzetto, per ritirare un premio alla carriera. Improvvisamente, il 13 febbraio, giorno stesso in cui si devono esibire, annullano la loro partecipazione per un grave lutto che li ha colpiti nella notte: viene trovato morto a Genova il figlio di Franco Gatti, Alessio, appena ventiduenne. Ai funerali, i Ricchi e Poveri, per una volta, tornano a essere in quattro. Infatti, con Franco Gatti, oltre ai compagni di viaggio Angelo Sotgiu e Angela Brambati, c'\u00e8 Marina Occhiena, che li aveva lasciati nel 1981.\nA seguito di questo dolore, annullano anche le date del loro \"tour\" del mese di febbraio. Riprendono, poi, a marzo con serate in giro per l'Italia e all'estero.\nIl 13 settembre il comico Gabriele Cirilli li imita durante una puntata del variet\u00e0 di Rai 1 \"Tale e quale show\" condotto da Carlo Conti. Nel corso dell'esibizione intervengono anche gli stessi Ricchi e Poveri. Nelle serate del 17, 18 e 19 ottobre dello stesso anno sono ospiti insieme ad altri interpreti della canzone italiana, tra i quali Gianni Morandi, Toto Cutugno, Riccardo Fogli, Umberto Tozzi e i Matia Bazar, del concerto in onore dei settant'anni di Al Bano organizzato dall'imprenditore russo Andrej Agapov e svoltosi presso il \"Crocus City\" di Mosca. L'ospite d'onore della serata \u00e8 Romina Power. Sempre nel 2013, Angela fa un cameo in uno spot pubblicitario della \"Unipol Assicurazioni\", mentre il 23 dicembre Rai 2 rende omaggio al gruppo ripercorrendone la carriera artistica, dagli inizi sino ad oggi, e i retroscena del successo nella trasmissione \"Emozioni\", che di puntata in puntata racconta la vita dei maggiori interpreti della musica italiana. In questo mese esce \"Un fidanzato modello\", un cortometraggio indipendente con Carmen Russo ed Enzo Paolo Turchi, per la regia di Andrea Vialardi e la sceneggiatura di Silvia Monga, nel quale Angelo Sotgiu appare in un cameo nel ruolo di se stesso.\nIl 20 febbraio del medesimo anno, alcuni mezzi di comunicazione informano che Angelo Sotgiu ha avuto un infarto. In seguito il biondo del trio conferma di essere stato ricoverato in ospedale, specificando per\u00f2 che non si \u00e8 trattato di un infarto ma di un malore minore.\nNel mese di dicembre il terzetto sostiene la maratona Telethon partecipando ad una puntata speciale di \"Affari tuoi\" assieme ad altri personaggi famosi come Fabrizio Frizzi, Nino Frassica, Alessandra Amoroso e Aldo Giovanni e Giacomo; e prende parte alla serata musicale benefica \"\u00c8 Natale, insieme si pu\u00f2\" a favore della popolazione colpita dall'alluvione di Genova e per la ricerca contro la SMA, organizzata da Eco Eridania SpA e svoltasi il 13 dicembre a Palazzo Ducale nel capoluogo ligure.\nIl 6 marzo 2015 debutta con successo al Teatro Nazionale di Milano il musical \"Sar\u00e0 perch\u00e9 ti amo ...una canzone e molto di pi\u00f9!\", scritto e diretto da Alfonso Lambo, con le coreografie di Andrea Verzicco, prodotto da Kansas Dj Produzioni. Le protagoniste di questo spettacolo sono alcune delle principali canzoni dei Ricchi e Poveri. Tali brani vengono contenuti nell'album \"Sar\u00e0 perch\u00e9 ti amo (il musical)\", uscito il 10 marzo, prodotto da Mario Allione per le edizioni musicali FMA e distribuito da Self. A pochi giorni dalla pubblicazione, il disco si \u00e8 piazzato alla decima posizione della Top 10 degli album pi\u00f9 venduti su iTunes.\nIl 25 maggio sono intervistati da Bruno Vespa in una puntata di \"Porta a Porta\" a loro dedicata per ripercorrere la quasi cinquantennale carriera, mentre il 29 maggio sono ospiti del primo concerto italiano di Al Bano e Romina Power, a seguito della loro reunion, tenutosi all'Arena di Verona e trasmesso in diretta su Rai 1.\nL'abbandono di Franco Gatti e la continuazione in due (2016).\nIl 4 maggio 2016 \u00e8 stato annunciato ufficialmente l'abbandono da parte di Franco Gatti, dopo 48 anni di attivit\u00e0 insieme, per dedicarsi appieno alla sua famiglia: \u00abL'et\u00e0 avanza e non me la sento pi\u00f9 di girare il mondo... Poi, da quando \u00e8 mancato mio figlio \u00e8 cambiato tutto\u00bb. Angela Brambati e Angelo Sotgiu hanno compreso le motivazioni del \"baffo\" ma sono intenzionati a proseguire l'attivit\u00e0 del gruppo: \u00abLo ringraziamo per la professionalit\u00e0 e l'amicizia dimostrata in quasi cinquant'anni di vita artistica insieme. Noi restiamo sul palco perch\u00e9 questa \u00e8 la nostra vita\u00bb, hanno dichiarato. La prima partecipazione televisiva in due avviene il 6 maggio allo show di Carlo Conti \"I migliori anni\". Il 3 giugno il duo \u00e8 tra gli artisti presenti alla serata musicale benefica \"Con il cuore - Nel nome di Francesco\", avente luogo davanti alla Basilica di San Francesco ad Assisi e trasmessa in diretta su Rai 1. Il 17 giugno esce \"Liguri\", il nuovo videoclip dei Buio Pesto, i cui proventi andranno al progetto \"Ambulanza Verde\" e nel quale compaiono i Ricchi e Poveri e molti altri personaggi noti genovesi a sostegno dell'iniziativa.\nIl 23 dicembre 2016 partecipano alla seconda puntata del variet\u00e0 \"Music Quiz\", condotto da Amadeus, dove presentano il loro nuovo singolo, \"Marikita\", primo inedito inciso dal gruppo dopo l'abbandono di Franco. La canzone, dal ritmo latino, viene eseguita in spagnolo ed \u00e8 compresa nella colonna sonora della pellicola natalizia \"Poveri ma ricchi\", diretta da Fausto Brizzi e interpretata da Christian De Sica, Enrico Brignano e Lucia Ocone. Il 20 gennaio 2017 viene pubblicato su YouTube da Vevo il videoclip ufficiale, mentre il 27 marzo parte la rotazione radiofonica e la conseguente promozione nei principali network.\nDal 16 febbraio al 16 marzo 2018 sono fra i giurati della prima edizione del \"teen talent\" \"Sanremo Young\", condotto da Antonella Clerici in prima serata su Rai 1. Il 16 aprile 2018 sono ospiti su Rai 1 a \"Che fuori tempo che fa\" dove annunciano un concerto speciale per celebrare i loro 50 anni di carriera, \"Ricchi e Poveri: 50 anni di successi\", che si terr\u00e0 il 21 aprile seguente al Teatro Colosseo di Torino. A ottobre del medesimo anno cantano la sigla del programma radiofonico \"Lo Zoo di 105\", e nel 2019 sono anche ospiti della festa per il ventennale del famoso programma, eseguendo quattro pezzi storici.\nNel 2019 partecipano alla seconda edizione del programma \"Ora o mai pi\u00f9\", condotto da Amadeus su Rai 1, in qualit\u00e0 di coach del cantante Michele Pecora.\nAnni duemilaventi.\nLa reunion: il ritorno di Franco Gatti e Marina Occhiena.\nIl 25 gennaio 2020 Danilo Mancuso, manager del gruppo, ha riunito Angela Brambati, Franco Gatti, Marina Occhiena e Angelo Sotgiu per una \"reunion\", in formazione originale, del gruppo; il 5 febbraio hanno partecipato alla seconda serata del Festival di Sanremo in veste di ospiti. Nel corso dell'esibizione hanno cantato oltre ai brani di maggior successo del gruppo (\"La prima cosa bella\", \"Che sar\u00e0\", \"Sar\u00e0 perch\u00e9 ti amo\", \"Mamma Maria\"), la cover del brano \"Everlasting Love\" dei Love Affair, col titolo \"L'Ultimo Amore\", che gi\u00e0 avevano cantato agli inizi della loro carriera, nel 1968, questa volta per\u00f2 con una rivisitazione in chiave pi\u00f9 moderna. Il 26 settembre, i quattro componenti del gruppo si presentano, in qualit\u00e0 di ballerini per una notte, allo show del sabato sera di Rai 1 \"Ballando con le stelle\" esibendosi con una coreografia realizzata per loro sulle musiche dei loro successi. Il 29 gennaio 2021 partecipano come concorrenti alla seconda edizione de \"Il cantante mascherato\" con la maschera di Baby Alieno 1, ritirandosi alla prima puntata. Il 23 febbraio 2021 tornano in Rai, al mattino nella trasmissione radiofonica \"Radio 2 Social Club\" e alla sera su Rai 1 nello speciale \"Che sar\u00e0 sar\u00e0\" (terza serata del programma \"A grande richiesta\") per ripercorrere i loro 50 anni di carriera. Il 26 febbraio 2021 esce il nuovo album \"ReuniON\", prodotto da Danilo Mancuso, su etichetta \"Sony Music\".\nCuriosit\u00e0.\nQueste curiosit\u00e0 sono state affermate dai Ricchi e Poveri in un'intervista realizzata da Rai 2 per la trasmissione \"Emozioni\", in cui viene ripercorsa l'intera carriera del complesso genovese."}
{"id": "94039", "revid": "2519", "url": "https://it.wikipedia.org/wiki?curid=94039", "title": "Romsdal", "text": "Romsdal \u00e8 una valle e uno dei distretti tradizionali nella contea di M\u00f8re og Romsdal, nella Norvegia centrale. \nGli altri due territori nella contea sono Nordm\u00f8re, \"M\u00f8re del nord\", e Sunnm\u00f8re, \"M\u00f8re del sud\".\nLa principale citt\u00e0 del Romsdal \u00e8 Molde che ospita l'amministrazione di tutta la contea. Il territorio di Romsdal comprende Aukra, Eide, Fr\u00e6na, Gjemnes, Midsund, Molde, Nesset, Rauma, Sand\u00f8y, e Vestnes.\nNella prima epoca vichinga prima di Erik il Rosso, Romsdal era un regno piccolissimo."}
{"id": "94040", "revid": "1632387", "url": "https://it.wikipedia.org/wiki?curid=94040", "title": "Batteria elettronica", "text": "La batteria elettronica \u00e8 uno strumento musicale elettronico, suonato da un batterista. La disposizione dei \"pad\" (tamburi muti) che sostituiscono tamburi e piatti \u00e8 solitamente corrispondente alla disposizione di una batteria acustica.\nIn origine la batteria elettronica \u00e8 stata perlopi\u00f9 utilizzata nella musica elettronica.\nI modelli pi\u00f9 recenti offrono tuttavia all'esecutore un buon \"feeling\" (la risposta fisica \u00e8 molto simile a quella dello strumento acustico) e ottima qualit\u00e0 sonora, quindi non ne \u00e8 raro l'utilizzo in ambiti pi\u00f9 tradizionali.\nLe origini.\nNei primi anni ottanta costruttori come Yamaha, Simmons, Roland ed altri hanno cominciato a produrre batterie costituite da \"pad\" in gomma, contenenti sensori elettronici (trigger) che, quando colpiti, inviano un impulso ad un processore elettronico, chiamato modulo sonoro. Quest'ultimo, mediante un sintetizzatore, riproduce il suono campionato degli strumenti a percussione che diventa udibile tramite un amplificatore acustico o le cuffie.\nNonostante la diffusione su larga scala sia da attribuire alle sopracitate compagnie, le percussioni elettroniche furono inventate da Wolfgang Fl\u00fcr durante i primi anni settanta, quand'egli era appena entrato a far parte dei Kraftwerk."}
{"id": "94041", "revid": "519435", "url": "https://it.wikipedia.org/wiki?curid=94041", "title": "Sile", "text": "Il Sile (\"Sil\" /'sil/ o \"Si\u0142e\" /'si\u02d0e/ in veneto) \u00e8 un fiume di risorgiva del Veneto.\nPercorso.\nNasce da varie risorgive distribuite tra Casacorba di Vedelago (TV) e Torreselle di Piombino Dese (PD); il \"fontanasso dea Coa Longa\", considerato la sorgente principale, si trova nel territorio di quest'ultima.\nScorre con una certa sinuosit\u00e0 da ovest verso est e, una volta bagnato il capoluogo della Marca, piega in direzione sud-est verso la Laguna.\nUn tempo sfociava a Portegrandi di Quarto d'Altino, ma nel 1683 la Serenissima ne devi\u00f2 il corso tramite il canale Taglio del Sile, che ne trasferisce le acque sul vecchio letto del Piave, a sua volta deviato pi\u00f9 ad est (per cui l'ultimo tratto viene detto anche \"Piave Vecchia\"). Sfocia infine nell'Adriatico, andando a dividere il Lido di Jesolo dal Litorale del Cavallino (\"porto di Piave Vecchia\").\nA Portegrandi, comunque, il vecchio corso \u00e8 ancora seguito da una diramazione, detta \"Silone\", che d\u00e0 accesso alla Laguna (il traffico nautico \u00e8 regolato da chiuse). Il Silone procede tra le paludi ed \u00e8 prolungato dal canale dei Borgognoni-canale di Burano, il quale conduce al canale di Treporti e, infine, al porto del Lido.\nL'intero corso \u00e8 protetto dal Parco naturale regionale del Fiume Sile. Per quanto riguarda i consorzi di bonifica, il suo bacino idrografico \u00e8 suddiviso tra il Piave e il Acque Risorgive.\nOrigine del nome.\nIl corso d'acqua \u00e8 citato per la prima volta nel terzo libro della \"Naturalis historia\" di Plinio il Vecchio (\"Silis\"); qualche secolo dopo compare nella Cosmografia ravennate (\"Sile\").\nSecondo Bartolomeo Burchiellati, l'idronimo deriva dal latino \"silens\" \"silenzioso\", in riferimento alle acque tranquille del fiume. Studi pi\u00f9 recenti lo avvicinano a un probabile termine prelatino (*\"sila\") con il significato di \"canale\", o altrimenti alla radice indoeuropea *\"sel-\" \"sprizzare\", \"scaturire\".\nMulini.\nIl Sile e alcuni suoi affluenti, per la loro portata costante, sono sempre stati ideali per l'insediamento di mulini. Ancora nel XIX secolo nella sola Treviso se ne contavano sessantuno. Attualmente nessun mulino sfrutta pi\u00f9 le acque del fiume, ma molti sopravvivono come pregevoli esempi di archeologia industriale."}
{"id": "94043", "revid": "228587", "url": "https://it.wikipedia.org/wiki?curid=94043", "title": "Nordm\u00f8re", "text": "Nordm\u00f8re (lett. \"M\u00f8re del Nord\") \u00e8 uno dei distretti tradizionali della Norvegia centrale, nella contea di M\u00f8re og Romsdal e comprende le municipalit\u00e0 di Kristiansund, Aver\u00f8y, Frei, Tingvoll, Surnadal, Rindal, Aure, Halsa, Tustna, e Sm\u00f8la. Il suo centro principale \u00e8 Kristiansund.\nNella prima epoca vichinga, prima di Harald I di Norvegia, Nordm\u00f8re era un regno minuscolo."}
{"id": "94044", "revid": "1529788", "url": "https://it.wikipedia.org/wiki?curid=94044", "title": "Nutella", "text": "Nutella \u00e8 un marchio commerciale creato ad Alba nel 1964. Il prodotto \u00e8 una crema gianduia contenente zucchero, olio di palma, cacao, nocciole, latte, lecitina di soia e vanillina.\nStoria.\nPreparata nel 1964 dall'industria dolciaria piemontese Ferrero di Alba (CN), a partire da una precedente crema denominata \"Pasta Giandujot\" e poi \"SuperCrema\". Il nome deriva dal sostantivo \"nut\", che significa \u00abnocciola\u00bb in inglese, e il suffisso italiano -\"ella\", per ottenere un nome orecchiabile, e rappresenta di fatto la crema spalmabile pi\u00f9 venduta al mondo, con una produzione di 365.000 tonnellate l'anno.\nL'origine della Nutella \u00e8 legata al cioccolato Gianduia che contiene pasta di nocciole. Il gianduia prese piede in Piemonte nel momento in cui le tasse eccessive sull'importazione dei semi di cacao cominciarono a scoraggiare la diffusione del cioccolato convenzionale. Pietro Ferrero possedeva una pasticceria ad Alba, nelle Langhe, area nota per la produzione di nocciole. Durante il secondo conflitto mondiale, a causa della mancanza di cacao destinato principalmente alle scorte belliche, Ferrero decise di sostituire il cacao con le nocciole e lo zucchero, e cos\u00ec invent\u00f2 la \"prima versione\" del \"Giandujiot\". Nel 1946 vendette il primo lotto, costituito da di \"Pasta Giandujot\". Si trattava di una pasta di cioccolato e nocciole venduta in blocchi da taglio.\nNel 1951 nasceva invece la \"Supercrema\", conserva vegetale venduta in grandi barattoli. Nel 1963 Michele Ferrero, figlio di Pietro, decise di rinnovare la Supercrema con l'intenzione di commercializzarla in tutta Europa. La composizione venne modificata, cos\u00ec come l'etichetta e il nome: la parola \"Nutella\" (basata sull'inglese \"nut\", \u00abnocciola\u00bb) e il logo vennero registrati verso la fine dello stesso anno, restando immutati fino ad oggi.\nIl primo vasetto di Nutella usc\u00ec dalla fabbrica di Alba il 20 aprile del 1964. Il prodotto ebbe successo istantaneo: nel 1965 usc\u00ec in Germania dove riscosse subito un enorme successo e l'anno successivo usc\u00ec in Francia. Rimane a tutt'oggi estremamente popolare e viene spesso citato in romanzi, canzoni e opere cinematografiche.\nNel giugno del 2010 il Parlamento europeo ha approvato una normativa in base alla quale tutti gli alimenti contenenti molti grassi e zuccheri devono inserire nella loro etichetta l'avviso del \u00abmiglior profilo nutrizionale\u00bb. L'iniziativa, volta a combattere l'obesit\u00e0 offrendo pi\u00f9 informazione ai consumatori, \u00e8 stata criticata dal vicepresidente della Ferrero SpA Francesco Paolo Fulci, che ha creato il comitato \u00abGi\u00f9 le mani dalla Nutella\u00bb, sostenuto dalla regione Piemonte e dall\u2019ex ministro per le Politiche europee Andrea Ronchi, che ha invitato l'Unione europea a non cadere nel \u00abfondamentalismo nutrizionista\u00bb.\nIl 5 febbraio 2021, in occasione del World Nutella Day, per omaggiare il 75\u00ba anniversario dalla fondazione della Ferrero, il Ministero dell'economia e delle finanze ha fatto emettere una moneta d'argento, coniata dall'Istituto Poligrafico e Zecca dello Stato, dedicata alla Nutella ed alla Ferrero, all'interno della Serie \u201cEccellenze italiane\u201d, con un valore nominale di 5 euro. Sul retro vi \u00e8 rappresentato il classico barattolo della crema spalmabile e sul fronte la facciata della sede storica della Ferrero ad Alba.\nImpatto nel mondo.\nNutella \u00e8 la crema spalmabile pi\u00f9 diffusa al mondo. L'Ocse ha definito la crema un prodotto esemplare nell'economia di globalizzazione: le 9 fabbriche sono distribuite in tutti i continenti e gli ingredienti utilizzati provengono da diverse parti del mondo. Questa crema \u00e8 utilizzata soprattutto come accompagnamento per pane, biscotti, dolci e frutta, anche se negli anni sono state ideate numerose ricette che ne prescrivono l'uso in torte, pasticcini e cr\u00eapes.\nUn fenomeno di costume.\nIn molte nazioni europee la crema cioccolato non \u00e8 solamente un alimento o una golosit\u00e0, bens\u00ec un consolidato fenomeno di costume. Nel corso degli anni e al mutare dei tempi e delle mode .\nI Negrita usarono nell'album XXX il nome della crema nella canzone \"Sex\".\nIl cantautore Ivan Graziani le dedic\u00f2 un'intera canzone, a met\u00e0 strada tra l'elogio incondizionato, con alcuni consigli su come gustarla meglio, e una serie di metafore a sfondo sessuale che derivano dal diffuso binomio cibo-sesso. La canzone si intitola \"Lanutella [sic] di tua sorella\" ed \u00e8 stata cantata insieme a Renato Zero, inserita nell'album \"Fragili fiori\" del 1996.\n\"Nutella Nutell\u00e6\" \u00e8 il titolo di un libro umoristico di Riccardo Cassini del 1995, dove vengono riviste parti di celebri opere in chiave Nutella.\nI marchi concorrenti.\nI produttori di crema cioccolato concorrenti sono numerosi, in Italia e all'estero. Sinora nella penisola italiana nessun concorrente \u00e8 mai riuscito a imporre il proprio marchio come concreta alternativa a Nutella Ferrero, mentre \"Nutella\" \u00e8 diventato nel mondo intero, per estensione, nome comune, pi\u00f9 che \"sinonimo\" di crema gianduia.\nIn Italia, a partire dal decennio dal 1975 - 1985 furono messe in commercio molte le creme concorrenti, alcune delle quali tuttora in vendita. Tra queste:\nNel mondo, prodotti \"simili\" con altri marchi godono di largo successo. Tra questi:\nColonne sonore delle campagne pubblicitarie.\nAd ottobre 2010 us\u00f2 la canzone \"Go Do\" di J\u00f3nsi. Per tre anni e due mesi, da febbraio 2015 ad aprile 2018 us\u00f2 \"I Want You Back\" dei Jackson 5; a gennaio e a febbraio del 2017 us\u00f2 \"Come te non c'\u00e8 nessuno\" di Rita Pavone. A febbraio 2019 per il Festival di Sanremo fece una campagna pubblicitaria con scritto \"La vita \u00e8 bella\" con una cover di Lo Stato Sociale della canzone \"E la vita, la vita\" di Cochi e Renato. Nel 2018 e nel 2019 us\u00f2 \"Run\" dei Tiggs Da Author; ha utilizzato anche un'altra canzone per un'altra campagna pubblicitaria e una campagna di Natale con jingle realizzato appositamente per lo spot.\nIngredienti.\nDi seguito si riporta la composizione:\nNutella e i bambini del mondo.\nNutella e i bambini del mondo \u00e8 una storica campagna pubblicitaria costituita da 12 foto rappresentanti bambini di altrettanti paesi diversi, pubblicata dal 1979 al 1984 su Topolino e Il giornalino. La frase \"Nutella \u00e8 buona\" \u00e8 riportata nelle lingue dei bambini, di seguito elencate:\nLa questione dell'olio di palma.\nIn seguito alla campagna di Greenpeace Italia \"Nutella salva la foresta\" e alla raccolta di 10\u00a0000 firme, Ferrero ha aderito alla moratoria sull'espansione delle coltivazioni di palma da olio che distruggono le ultime foreste del Sud est asiatico.\nIn una lettera inviata a Greenpeace il 10 luglio del 2008 Ferrero ha dichiarato di essere pronta a muoversi per raggiungere in un lasso di tempo ragionevole i seguenti obiettivi:\nProdotti contenenti Nutella.\nL'azienda Ferrero commercializza diversi snack contenenti Nutella:\nWorld Nutella Day.\nAnche la Nutella ha un suo giorno celebrativo: il 5 febbraio si festeggia infatti il \"World Nutella Day\"."}
{"id": "94046", "revid": "466539", "url": "https://it.wikipedia.org/wiki?curid=94046", "title": "Romina Power", "text": "Biografia.\nInfanzia e adolescenza.\nFiglia degli attori cinematografici hollywoodiani Tyrone Power (1914-1958) e Linda Christian (1923-2011), per i primissimi anni della sua vita visse negli Stati Uniti ma, dopo la morte del padre alla fine del 1958, venne in un primo momento accudita dalla nonna materna in Messico, insieme alla sorella minore Taryn (1953-2020). (i suoi genitori si erano sposati a Roma, nella basilica di Santa Francesca Romana, nel 1949). Grazie a lei il nome si diffuse in tutta Italia.\nA nove anni insieme a sua sorella, sua madre e il suo patrigno, l'attore cinematografico Edmund Purdom, arriv\u00f2 in Italia, dove concluse l'ultimo anno di studi elementari. Studi\u00f2 poi in Inghilterra dove, verso la met\u00e0 degli anni sessanta, si trasfer\u00ec con sua madre.\nIl debutto come attrice.\nDebutt\u00f2 al cinema a 13 anni e in quattro anni partecip\u00f2 a ben 14 film, interpretando, tra l'altro, alcuni ruoli erotici (come ad esempio in \"Justine, ovvero le disavventure della virt\u00f9\" di Jes\u00fas Franco, che aveva girato all'et\u00e0 di 16 anni). Ebbe modo di frequentare la vivace scena artistica di Roma, Londra e Los Angeles e per un certo periodo assunse regolarmente LSD. A Roma, nel 1967, durante la lavorazione del film \"Nel sole\", un \"musicarello\", realizzato sulla scia del notevole successo discografico dell'omonimo brano, incontr\u00f2 sul set il giovane Albano Carrisi, che da poco aveva spopolato nelle vendite discografiche del brano, con quasi un milione e mezzo di copie vendute del 45 giri dell'omonimo pezzo.\nCantante.\nNel 1966, ottenuto un contratto discografico con la \"ARC\", debutt\u00f2 con il 45 giri \"Quando gli angeli cambiano le piume\", in stile \"beat\"; pass\u00f2 poi alla EMI/Parlophone. Nel 1969 vince il \"Festivalbar\" nella sezione \"Disco Verde\" con \"Acqua di mare\", una delle sue canzoni pi\u00f9 famose (l'autore \u00e8 Al Bano e in tale canzone egli stesso compare come cantante a sostegno); la canzone sul retro, \"Messaggio\", \u00e8 una ballata in stile \"folk\", genere che la Power suoner\u00e0 anche in seguito. In quello stesso anno incise anche il suo primo album, intitolato \"12 canzoni e una poesia\". Dopo il matrimonio con Al Bano, partecip\u00f2 con \"Armonia\" ad \"Un disco per l'estate\" 1970 e tale canzone si qualifi\u00f2a per la finale, arrivando al sesto posto; con la stessa canzone partecip\u00f2 anche al \"Festivalbar\" 1970.\nRitorn\u00f2 a \"Un disco per l'estate\" 1972 con \"Nostalgia\"; con \"E le comete si distesero nel blu\" si qualific\u00f2 per la finale di \"Un disco per l'estate\" 1974. Nel 1976 partecip\u00f2 al \"Festival di Sanremo\" con la canzone \"Non due\", venendone eliminata. Pubblic\u00f2 il secondo album nel 1974, \"Ascolta, ti racconto di un amore...\", in stile \u00abcantautore\u00bb, non commerciale, che ottenne scarso successo, e il terzo l'anno successivo, con una reinterpretazione di \"Here, There and Everywhere\" dei Beatles; ottenne in particolare successo la \"title track\", gi\u00e0 pubblicata su \"45 giri\" due anni prima, \"Con un paio di blue-jeans\", e che verr\u00e0 reincisa dalla Power in versione inglese nel 1979 con il titolo \"U.S. America\". Il suo pi\u00f9 grande successo \u00e8 stato \"Il ballo del qua qua\", del 1982, canzone molto popolare per la musicalit\u00e0, particolarmente gradita ai bambini, con un testo che dietro l'apparente frivolezza nasconde una bonaria satira del potere politico.\nIl matrimonio con Al Bano e la formazione del duo.\nSpos\u00f2 il 26 luglio 1970 il cantante pugliese Al Bano, con cui ha condiviso quasi interamente la carriera artistica e con il quale ha avuto quattro figli:\nLa primogenita Ylenia scomparve tra il 31 dicembre 1993 e il 1\u00ba gennaio 1994 in circostanze misteriose mentre si trovava a New Orleans. Nel febbraio 1999, dopo tre anni dal ritorno alla carriera da solista, Al Bano si separ\u00f2 legalmente, dopo 29 anni di matrimonio, dalla moglie e compagna artistica Romina Power, e la sentenza definitiva di divorzio \u00e8 stata ufficializzata il 20 luglio 2012 dal tribunale di Brindisi.\nCon Albano ha partecipato a due Eurovision Song Contest nel 1976 a L'Aia con \"We'll Live It All Again (Lo rivivrei)\" e nel 1985 a G\u00f6teborg con \"Magic, oh magic\", terminando entrambe le volte al settimo posto e vincendo un Festival di Sanremo nel 1984 con \"Ci sar\u00e0\". Sempre al Festival ha collezionato un secondo posto nel 1982, due terzi posti nel 1987 e 1989 e un ottavo posto nel 1991. Nel 1985 ha partecipato alla parodia de \"I promessi sposi\" realizzata dal Quartetto Cetra, interpretando Lucia. Con la separazione da Al Bano, avvenuta nel 1999, e la sentenza definitiva di divorzio ufficializzata il 20 luglio 2012 dal tribunale di Brindisi, ha ridotto drasticamente l'attivit\u00e0 di cantante e le apparizioni tv, preferendo una vita pi\u00f9 privata. Nell'ottobre 2007, dopo aver comprato una casa a Sedona in Arizona, ha lasciato l'Italia per tornare negli Stati Uniti, la sua terra d'origine. Nel 2020 a causa del COVID-19, \u00e8 ritornata ad abitare in Italia stabilendosi in Puglia, regione a cui \u00e8 rimasta fortemente legata.\nIl graduale ritiro annunciato dalle scene.\nRomina \u00e8 rimasta nel mondo artistico e dello spettacolo grazie alla sua attivit\u00e0 di pittrice e scrittrice e con la partecipazione a spettacoli televisivi. \u00c8 infatti molto amata dal pubblico. Ha pi\u00f9 di una volta dichiarato di non avere alcun ricordo dei suoi primi sette anni di vita e in particolar modo di suo padre, ritenendo questo vuoto mnemonico un meccanismo di difesa per proteggersi dal dolore della perdita, in quanto da bambina aveva un profondo legame affettivo con lui. Proprio questo, insieme alla somiglianza sia interiore sia esteriore, la spinse fin da giovane a raccogliere informazioni sul famoso attore, nel tentativo di ricreare un'immagine pi\u00f9 realistica possibile dell'uomo, che morendo a soli quarantaquattro anni di et\u00e0 segn\u00f2 inevitabilmente la vita e l'animo di una Romina ancora bambina. La personale e minuziosa ricerca, durata circa venticinque anni, sfocia nel libro \"Cercando mio padre\", pubblicato nel 1998 da Gremese, che contiene interviste a persone facenti parte della vita di Tyrone Power, compresi celebri colleghi.\nTra il 1998 e il 2000 ha condotto \"Per tutta la vita...?\", il sabato sera su Rai 1 a fianco di Fabrizio Frizzi. Il 5 gennaio 2002 \u00e8 stata chiamata ad affiancare Mara Venier nella conduzione dello spettacolo televisivo \"Un ponte fra le stelle - La befana dei bambini vittime delle guerre e del terrorismo\", trasmesso su Rai 1 dal Teatro Rendano di Cosenza. Durante lo spettacolo ha anche cantato la versione italiana della colonna sonora del film \"La vita \u00e8 bella\". Dopo l'incontro con l'India, ha iniziato a praticare yoga e meditazione,\nNel 2007 ha recitato in un cameo nell'ultimo film di Abel Ferrara, \"Go Go Tales\", presentato fuori concorso al festival di Cannes. Nell'ottobre del 2008 ha annunciato il suo trasferimento negli Stati Uniti, dove ha vissuto fino al 2020 per poi trasferirsi nuovamente in Italia. Il 7 maggio 2010 ha vinto con la canzone \"Acqua di mare\" la seconda edizione di \"Ciak... si canta!\", variet\u00e0 musicale condotto da Pupo, Emanuele Filiberto di Savoia e Cristina Chiabotto su Rai 1. Per circa tre anni, a Palm Springs, ha assistito la madre Linda Christian, affetta da tumore al colon, annunciandone infine la morte il 22 luglio 2011; l'esperienza sar\u00e0 poi raccontata nel romanzo autobiografico \"Ti prendo per mano\". Nell'ottobre del 2012, tramite la \"Creative and Dreams\" Romina \u00e8 tornata a pubblicare un album, intitolato \"Da Lontano\" e registrato diversi anni prima, nel 1998-1999 in collaborazione con Maurizio Fabrizio e Yari Carrisi. Lo ha fatto totalmente in sordina, senza dedicare alcuna promozione al lavoro sia in Europa che negli Stati Uniti: \u00e8 infatti acquistabile solo nei siti Amazon.com e iTunes.\nRiunione artistica con Al Bano e ritorno a Sanremo.\nNel mese di ottobre 2013 ha cantato con Al Bano per la prima volta dopo 16 anni (l'ultima esibizione insieme era avvenuta nel 1997 in Brasile a Rio de Janeiro al Maracan\u00e3 davanti a papa Giovanni Paolo II con la canzone \"Al mondo siamo noi\"), in occasione dei tre concerti organizzati in Russia a Mosca. Al Bano e Romina cantarono dal vivo sette canzoni del loro repertorio: \"Libert\u00e0\", \"Ci sar\u00e0\", \"Acqua di mare\", \"Dialogo\", \"Che angelo sei\", \"Sharazan\" e \"Felicit\u00e0\". Ai tre concerti parteciparono anche Toto Cutugno, Pupo, i Matia Bazar, i Ricchi e Poveri, Riccardo Fogli, Gianni Morandi e Umberto Tozzi. Dopo Mosca, venne organizzato un \"tour\" chiamato \"Al Bano &amp; Romina Power Reunion Tour 2014\", che comprendeva due concerti a fine aprile 2014 ad Atlantic City (Stati Uniti) e altri tre concerti a Montr\u00e9al (Canada) e a Niagara Falls (sempre in Canada) nel maggio 2014. La \"tourn\u00e9e\" continu\u00f2 poi anche per tutto il 2015 e per il 2016.\nNello stesso anno torn\u00f2 a recitare sul grande schermo nel film \"Il segreto di Italia\", che racconta i tragici eventi dell'eccidio di Codevigo: per questa sua interpretazione l\"'ANPI\" ha fermamente attaccato il film e l'attrice accusandola di essere fascista.\nIl 10 febbraio 2015 torn\u00f2 a calcare il teatro Ariston dopo 24 anni, esibendosi con Al Bano durante la prima serata del Festival con le canzoni \"Cara terra mia\", \"Felicit\u00e0\" e \"Ci sar\u00e0\" registrando il picco di ascolti con il 58,56%. Ricevettero anche il premio \"Targa Ambasciatore del Festival di Sanremo nel mondo\".\nIl 29 maggio dello stesso anno torn\u00f2 a esibirsi in Italia con Al Bano in un concerto all'Arena di Verona; la serata fu trasmessa in diretta da Rai 1, con il titolo \"Signore e signori: Al Bano &amp; Romina Power\". Sempre in coppia con Al Bano, dal 22 gennaio al 4 marzo 2016 ha condotto su Rai 1 la terza edizione di \"Cos\u00ec lontani cos\u00ec vicini\".\nIl 4 febbraio 2020 partecip\u00f2 con Al Bano, entrambi ospiti d'onore, al Festival di Sanremo 2020 dove, oltre a interpretare un \"medley\" dei loro successi, presentarono il nuovo singolo inedito (dopo ben venticinque anni) \"Raccogli l'attimo\" scritto da Cristiano Malgioglio, che anticipa l'omonimo album \"Raccogli l'attimo\", uscito il 7 febbraio.\nNel 2020 ha partecipato con Albano alla 19\u00aa edizione di \"Amici di Maria De Filippi\".\nProgrammi televisivi.\nHa inoltre partecipato nel 1971 a una serie di \"sketch\" per la rubrica pubblicitaria televisiva della prima rete nazionale, \"Carosello\", pubblicizzando i panettoni della Motta."}
{"id": "94048", "revid": "2184720", "url": "https://it.wikipedia.org/wiki?curid=94048", "title": "Al Bano", "text": "Nel corso della sua carriera ha vinto 26 dischi d\u2019oro e 8 dischi di platino.\nBiografia.\nGli inizi.\nFiglio di Carmelo Carrisi (1914-2005) e Jolanda Ottino (1923-2019), agricoltori, si diletta sin da piccolo a suonare la chitarra e a cantare stornelli e canzoncine della sua terra d'origine. Scrive a dodici anni le parole di una canzone da lui improvvisata con la chitarra, \"Addio Sicilia\". Frequenta l'istituto magistrale \"Pietro Siciliani\" di Lecce, che lascia a diciassette anni per emigrare a Milano. Lavorando nel ristorante \"Il dollaro\" del capoluogo lombardo, frequentato da personaggi dello spettacolo, ha l'opportunit\u00e0 di farsi conoscere dal produttore maestro Pino Massara, che lo invita a sottoporsi a un provino alla Celentano-Massara, casa di produzione affiliata aperta alla ricerca di nuovi talenti.\nAl Bano incide il suo primo disco, \"La strada\", cover di un brano di Gene Pitney nel 1965 per la Fantasy, e comincia a esibirsi come spalla negli spettacoli di Adriano Celentano, senza per\u00f2 abbandonare il lavoro. Nell'autunno 1965 partecipa alla manifestazione \"Ribalta per Sanremo\" e Pino Massara lo propone a La voce del padrone, che lo fa debuttare al Festival delle rose nel 1966 in coppia con Pino Donaggio, con un brano scritto da Donaggio. Debutta anche in televisione, a \"Settevoci\", gioco musicale condotto da Pippo Baudo, dove riesce a vincere per quattro settimane consecutive la prova dell'applausometro.\nNel 1967 ottiene il suo primo successo con la canzone \"Nel sole.\" La sua voce lo mette in luce e lo fa apprezzare dal pubblico e dalla stampa che parla di un \"secondo Claudio Villa\". \"Nel sole\" diventa anche un film, che avr\u00e0 per protagonista lui e una giovane Romina Power: tra i due si crea un legame sentimentale che porter\u00e0 pi\u00f9 tardi, al matrimonio.\nNel 1968 partecipa per la prima volta al Festival di Sanremo con \"La siepe\", ottiene il premio speciale della critica e arriva al nono posto; nel 1969 vince il Disco per l'estate con \"Pensando a te\" che arriva prima in classifica; da tale disco sar\u00e0 poi tratto pure il film \"omonimo\" dello stesso anno. Ancora nell'estate del 1969 Al Bano otterr\u00e0 successo come autore con il brano \"Acqua di mare\", interpretato da Romina Power e nel quale egli stesso compare come cantante a sostegno.\nAnni settanta e ottanta.\nIl matrimonio e i figli.\nIl 26 luglio 1970 sposa \nRomina Power, da cui avr\u00e0 quattro figli: Ylenia (nata il 29 novembre 1970 e scomparsa nel 1993 con ), Yari Marco (1973), Crist\u00e8l (1985) e Romina Jr. Jolanda (1987). La primogenita Ylenia scomparve a cavallo tra il 31 dicembre 1993 e il 1\u00ba gennaio 1994 in circostanze misteriose mentre si trovava a New Orleans.\nCon Romina, Al Bano aveva gi\u00e0 cominciato a condividere la carriera artistica, incidendo nel 1969 i cori di \"Acqua di mare\" e, nel 1970, \"Storia di due innamorati.\"\nIl sodalizio artistico con Romina.\nDal 1974 comincia una stabile collaborazione con la moglie con la quale fonda una casa discografica, la Libra; insieme propongono il brano \"Dialogo\" e, nel 1976, partecipano all'Eurovision Song Contest con \"We'll live it all again (Lo rivivrei)\" arrivando settimi ma raggiungendo la seconda posizione in Francia.\nIn quest'occasione, si dimentica alcune parole verso met\u00e0 canzone nell'esibizione in diretta. Nel 1982 \u00e8 la volta di \"Felicit\u00e0\", che si classifica al secondo posto. Inoltre Al Bano \u00e8 fra i coristi nel brano \"Il ballo del qua qua\" della moglie Romina. Nel 1984 vincono il Festival di Sanremo con \"Ci sar\u00e0\". \u00c8 un periodo di grandi successi: \"Libert\u00e0\" (1987), \"Nostalgia canaglia\" e \"Cara terra mia\" raggiungono i primi posti in classifica. Nel 1991 si presentano per l'ultima volta al Festival di Sanremo con \"Oggi sposi\".\nAnni novanta.\nNel 1995 si conclude la collaborazione stabile con la moglie Romina, dopo vent'anni di carriera artistica e discografica insieme. La coppia continua a esibirsi frequentemente sia in Italia che all'estero (in particolare nell'America latina); l'attivit\u00e0 discografica in comune si conclude a fine anno. In uno dei loro ultimi album prodotto insieme si avvalgono della collaborazione del soprano spagnolo Montserrat Caball\u00e9 e del chitarrista di flamenco spagnolo Paco de Luc\u00eda).\nLa separazione e la carriera da solista.\nAl Bano, senza la moglie, nel febbraio del 1996 si presenta al Festival di Sanremo. e ci\u00f2 \u00e8 evidente nella canzone che presenta nello stesso anno a Sanremo, \"\u00c8 la mia vita\", scritta da Maurizio Fabrizio e Pino Marino che arriva settima, in cui nel testo viene tracciato un bilancio della vita in cui appaiono velate allusioni alla triste vicenda familiare che lo ha coinvolto (la scomparsa della figlia Ylenia).\nTorna al Festival con \"Verso il sole\" nel 1997 che arriva Finalista e \"Ancora in volo\" nel 1999 che arriva al sesto posto. Nel 1999 si separa dalla moglie Romina. Risale al 1998 una esibizione in Austria a Bad Ischl con Pl\u00e1cido Domingo e Jos\u00e9 Carreras in un inedito terzetto in cui ai tre tenori, Al Bano sostituiva Luciano Pavarotti.\nAnni 2000.\nNel 2000 conduce con Annalisa Minetti e Giovanna Milella il \"Giubileo dei disabili\" su Rai 3.\nNel 2000 ha fatto la parte di corista a Jane Bogaert all'Eurovision Song Contest 2000 con la canzone \"La vita cos'\u00e8\".\nNel novembre del 2006 esce presso Mondadori la sua autobiografia, scritta a quattro mani con Roberto Allegri, dal titolo \"\u00c8 la mia vita\". Nello stesso anno, sposa il progetto di Massimo Ferrarese, presidente di Confindustria Brindisi, sponsorizzando la squadra New Basket Brindisi, che partecipa al campionato di serie A. Nel 2008 pubblica una compilation di successi in coppia con lo stesso presidente di Assindustria Brindisi, dal titolo \"Dai il meglio di te...\".\nLa compilation ha riscosso successo gi\u00e0 nel primo mese d'uscita, esaurendo le 10.000 copie iniziali. Tutti proventi dell'opera sono devoluti in beneficenza alla fondazione \"Puglia per la vita\". Dopo circa 25 anni, nel luglio 2007, Al Bano ritorna a cantare a Cellino San Marco, consacrando l'amore per il suo paese e per la sua terra. Infatti, in occasione dei festeggiamenti del Santo Patrono San Marco, decide di organizzare un concerto che vedr\u00e0 sul palco, oltre ad Al Bano, i vincitori dell'edizione 2007 di Sanremo, Simone Cristicchi tra i big e Fabrizio Moro tra i giovani e l'attore Michele Placido, amico di Al Bano. Dopo un periodo in cui si \u00e8 parlato di lui pi\u00f9 per la cronaca rosa sulla sua vita privata che per le sue attivit\u00e0 musicali, nel 2007 ha partecipato al Festival di Sanremo con la canzone \"Nel perdono\" (scritta, tra gli altri, dal figlio Yari e da Renato Zero), con cui si \u00e8 piazzato al secondo posto, alle spalle del vincitore Simone Cristicchi.\nNel 2008 partecipa al singolo di Caparezza \"Vieni a ballare in Puglia\" all'inizio del video. Partecipa al Festival di Sanremo 2009 con il brano \"L'amore \u00e8 sempre amore\" (scritto da Maurizio Fabrizio e Guido Morra), che arriva finalista, e all'edizione del 2011, classificandosi terzo, con il brano \"Amanda \u00e8 libera\". Il 6 luglio 2008 Albano Carrisi ha tenuto un concerto in onore di Domenico Modugno - al quale si \u00e8 ispirato subendone una forte influenza - a San Pietro Vernotico, paese dello stesso Domenico Modugno in cui \u00e8 vissuto dall'infanzia alla giovinezza, distante solo 2 chilometri da Cellino San Marco. Nel 2009 torna sul palco dell'Ariston di Sanremo con il brano \"L'amore \u00e8 sempre amore\", interpretato nella serata dei duetti con la partecipazione di Michele Placido. Anche Al Bano ha partecipato alla realizzazione della canzone Domani 21.04.2009 a cui hanno preso parte altri suoi 56 colleghi; il ricavato \u00e8 stato devoluto in beneficenza alla regione Abruzzo colpita dal devastante terremoto del 6 aprile 2009.\nAnni 2010.\nIl 20 ottobre 2010 visita la repubblica de facto del Nagorno Karabakh, non riconosciuta dall'Azerbaigian. Per questo motivo le autorit\u00e0 azere lo inseriscono nella lista delle persone indesiderate nella Repubblica dell'Azerbaigian. Al Bano ha partecipato a una manifestazione folkloristica nella citt\u00e0 di Vanq, ha cantato la canzone \"Felicit\u00e0\" sul palco che aveva come sfondo le targhe delle auto abbandonate dalla popolazione azera scappata da Vanq a seguito dell'occupazione da parte dell'esercito armeno durante la Guerra del Nagorno-Karabakh Nel 2011 torna al Festival di Sanremo con la canzone \"Amanda \u00e8 libera\", classificandosi al terzo posto e vincendo anche il premio \"Miglior canzone per il 150\u00ba dell'Unit\u00e0 d'Italia\" con il \"Va pensiero\" di Giuseppe Verdi. Sempre nel 2011 ottiene 15 dischi di platino in Grecia per le vendite del CD \"Dyo fones mia psihi\", registrato in duetto con il cantante greco Giannis Ploutarhos. Nel maggio 2011, dopo 5 anni di semplice sponsorizzazione, entra a far parte del consiglio di amministrazione della New Basket Brindisi, maggiore societ\u00e0 di pallacanestro pugliese. Al Bano ha acquistato, insieme con altri 14 soci, alcune quote della societ\u00e0 e avr\u00e0 diritto di voto nelle decisioni del consiglio.\nNel 2011 Al Bano partecipa come ospite speciale in un messaggio registrato cantando una canzone \"demenziale\" nel corso del primo tour del suo corregionale Checco Zalone, il \"Resto umile world Tour 2011\". Il 21 settembre 2011, giorno della festa patronale, riceve la cittadinanza onoraria di San Marco in Lamis, un piccolo paese in provincia di Foggia, e oltre a ci\u00f2 gli viene consegnata un riconoscimento raffigurato da una Fracchia d'argento per il suo essere portatore e rappresentante del nome della Puglia in tutto il mondo.\nIl 14 febbraio 2013 partecipa come ospite alla terza serata del Festival di Sanremo, condotto da Fabio Fazio, dove canta tre brani (\"Nostalgia canaglia\", \"\u00c8 la mia vita\" e \"Felicit\u00e0\") e riceve un premio alla carriera conferitogli dall'attrice Laura Chiatti. Ha partecipato alla prima puntata della nuova stagione de \"Un medico in famiglia\", andata in onda dal 3 marzo 2013, interpretando se stesso.\nNel novembre del 2013 ha inciso in coppia con il suo grande amico Massimo Ferrarese il secondo cd dal titolo \"Canzoni per la vita\". Nonostante abbiano deciso di vendere le copie solo in Puglia (i cui ricavi sono stati devoluti interamente in beneficenza) anche questa iniziativa ha riscosso un gran successo con decine di migliaia di copie vendute.\nIl 4 dicembre 2013 ha partecipato al programma televisivo \"Mission\" raccontando in prima serata su Raiuno la propria esperienza, insieme alle figlie Crist\u00e8l e Romina Jolanda, all'interno dei campi profughi \ndell'UNHCR in Giordania.\nLa reunion con Romina (2013).\nNel mese di ottobre 2013 torna a cantare con Romina Power per la prima volta dopo 16 anni (l'ultima esibizione insieme era stata del 1997 in Brasile a Rio de Janeiro all'Est\u00e1dio do Maracan\u00e3 davanti a papa Giovanni Paolo II con la canzone \"Al mondo siamo noi\") in occasione dei tre concerti organizzati in Russia a Mosca alla Crocus Hall dall'impresario russo Andrej Agapov. Al Bano e Romina cantano dal vivo sette canzoni del loro repertorio: \"Libert\u00e0\", \"Ci sar\u00e0\", \"Acqua di mare\", \"Dialogo\", \"Che angelo sei\", \"Sharazan\" e \"Felicit\u00e0\". Ai tre concerti partecipano anche Toto Cutugno, Pupo, Matia Bazar, Ricchi e Poveri, Riccardo Fogli, Gianni Morandi e Umberto Tozzi.\n\"Al Bano &amp; Romina Reunion Tour 2014\".\nDopo Mosca, viene organizzato un tour chiamato \"Al Bano &amp; Romina Power Reunion Tour 2014\", che comprende due concerti a fine aprile 2014 ad Atlantic City (Stati Uniti) e altri tre concerti a Montr\u00e9al (Canada) e a Niagara Falls (sempre in Canada) nel maggio 2014. Successivamente, in estate, la tourn\u00e9e con Romina continua a Gerona (Spagna) e a novembre a Bucarest (Romania) per poi tornare di nuovo in Russia (Mosca e San Pietroburgo) e Bielorussia (Minsk). Nel 2014 apre il suo canale ufficiale di YouTube: Al Bano Carrisi Official.\nSanremo e il concerto a Verona (2015).\nIl 10 febbraio 2015 torna a calcare il teatro Ariston con Romina Power dopo 24 anni, esibendosi durante la prima serata del Festival di Sanremo 2015 con le canzoni \"Cara terra mia\" e \"Felicit\u00e0\" e \"Ci sar\u00e0\" mentre da solo canta \"\u00c8 la mia vita\" registrando il picco di ascolti con il 58,56%. Ricevono anche il premio \"Targa Ambasciatore del Festival di Sanremo nel mondo\".\nIl 29 maggio 2015 fanno il loro primo concerto in Italia all'Arena di Verona con la partecipazione di Pippo Baudo, Ricchi e Poveri, Umberto Tozzi, Massimo Lopez, Tullio Solenghi, Kabir Bedi, Tyrone Power Jr. e Yari Carrisi.\nA settembre 2015 Al Bano pubblica in Germania insieme a Romina Power il CD \"The very best - Live aus Verona\", il loro primo materiale discografico dopo 19 anni dall'ultima raccolta ufficiale \"Ancora...zugabe\". Contiene alcune canzoni registrate dal vivo durante il concerto di Verona e alcune nuove canzoni registrate in studio, tra le quali \"Qualche stupido: \"ti amo\"\" (cover in italiano del brano Somethin' Stupid) e una nuova versione per la prima volta in duetto di \"Quel poco che ho\", canzone del 1969 tratta dal repertorio solista di Al Bano. Lo stesso album viene pubblicato due anni dopo anche in Italia con una tracklist leggermente diversa e con il titolo \"Magic Reunion Live\".\nIl 10 dicembre 2016 viene colpito da un infarto durante le prove del concerto di Natale. Viene subito operato e dimesso dopo pochi giorni.\nNel febbraio 2017 ha partecipato al sessantasettesimo Festival di Sanremo con il brano \"Di rose e di spine\", venendo eliminato durante la semifinale. Il brano ha vinto il premio \"Giancarlo Bigazzi\" per il miglior arrangiamento.\nNel luglio 2018 partecipa al singolo Faccio quello che voglio di Fabio Rovazzi, assieme a Emma Marrone e Nek, seppur senza essere accreditati nel singolo.\nNel marzo 2019, l'Ucraina inserisce Al Bano in una lista di individui considerati di minaccia alla sicurezza nazionale, a causa delle sue prese di posizione ritenute filo-russe. Il cantante pugliese non ha mai nascosto la sua ammirazione per Putin e si \u00e8 esibito a Mosca in occasione del centenario del Kgb.\nAnni 2020.\nNel gennaio 2020 partecipa come concorrente nel programma Il cantante mascherato.\n\"Raccogli l'attimo\".\nIl 4 febbraio 2020 partecipa insieme a Romina Power in qualit\u00e0 di ospite al Festival di Sanremo 2020, dove presentano il loro nuovo singolo \"Raccogli l'attimo\" scritto da Cristiano Malgioglio, che anticipa l'omonimo album uscito il 7 febbraio. Quest'ultimo \u00e8 il primo a contenere canzoni inedite registrate dalla coppia dopo 25 anni.\nTra febbraio ed aprile 2020 partecipa alla diciannovesima edizione di Amici, in coppia con Romina, in qualit\u00e0 di ospite fisso.\nSempre nel 2020 prende parte alla versione spagnola de \"Il cantante mascherato\" con la maschera del Girasole (nello stesso anno aveva gi\u00e0 partecipato alla versione italiana con la maschera del Leone), dove verr\u00e0 eliminato in semifinale.\nDal 27 novembre al 20 dicembre 2020 partecipa al nuovo programma \"The Voice Senior\" in qualit\u00e0 di giudice con la figlia Jasmine.\nDal 16 ottobre 2021 \u00e8 uno dei concorrenti della sedicesima edizione di \"Ballando con le stelle\".\nIl caso Michael Jackson.\nNel maggio 1992 Al Bano ricorreva al Pretore di Roma per il presunto plagio dell'artista statunitense Michael Jackson con la sua canzone \"Will You Be There\", inclusa nell'album \"Dangerous\", che, secondo il cantante pugliese, aveva copiato \"I cigni di Balaka\", suo brano del 1987. Da quel Giudice venne emessa un'ordinanza di provvisoria cautela il 21 dicembre del 1994 in base alla quale l'album di Michael Jackson venne sequestrato in tutta Italia. Nel gennaio 1995, la Sony (titolare con Mijac e Fortissimo dei diritti del brano di Jackson) conveniva dinanzi al Tribunale di Milano Al Bano, Michael Jackson, la Fortissimo, la Mijac e la SIAE chiedendo, previo accertamento dell'insussistenza del plagio, la revoca del provvedimento cautelare. Tutti i convenuti si costituivano in giudizio all'udienza dell'11 aprile 1995.\nRespinta dal giudice istruttore la richiesta di sospensione del procedimento, da un lato Al Bano proponeva la causa di merito innanzi al Tribunale di Roma, dall'altro Michael Jackson veniva raggiunto da un decreto di citazione a giudizio per il reato di plagio, il cui dibattimento incominciava dinanzi al Pretore Penale di Roma il 25 settembre 1995. Jackson nel 1997 si present\u00f2 al processo in corso a Roma, nell'aula numero cinque della Pretura di piazzale Clodio, rispondendo alle domande delle due parti. Nel marzo 1997 la prima sezione del Tribunale di Roma revocava l'ordinanza cautelare di tre anni prima: nella motivazione del provvedimento, i giudici scrissero: \u00abManca, allo stato degli atti, una prova attendibile e convincente che Jackson abbia avuto conoscenza del brano musicale realizzato da Al Bano. Enti statunitensi deputati al deposito delle opere musicali, conformi sostanzialmente alla SIAE, hanno escluso che il brano di Al Bano Carrisi sia mai stato pubblicato e diffuso negli U.S.A.\u00bb.\nLa decisione del Tribunale annull\u00f2 il sequestro dell'album di Michael Jackson, lasciando sospesa la decisione rispetto al reato di plagio. Il 20 novembre 1997 la prima sezione del Tribunale civile di Milano stabil\u00ec che non c'era stato alcun plagio vero e proprio da parte di Jackson, ma che il suo pezzo e quello di Al Bano erano \"privi di originalit\u00e0\" in quanto entrambi vagamente ispirati da vecchi pezzi blues americani. I tecnici indicarono anche i titoli \"ispiratori\" di Jackson e di Al Bano: \"Tell Hope\", \"Bless You\" e soprattutto \"Just Another Day Wasted Away\", brano quest'ultimo considerato come la pi\u00f9 probabile fonte d'ispirazione dei due artisti, all'epoca non protetto dai diritti di copyright.\nAl Bano fu condannato a pagare le spese della causa sostenute dalla multinazionale Sony. L'11 maggio 1999 il Pretore Penale di Roma Mario Frigenti condann\u00f2 Michael Jackson per il delitto di plagio attribuendo finale e decisivo rilievo al criterio \"statistico\". Jackson fu multato per una somma di 4 milioni di lire, ma gli furono concesse le attenuanti, la sospensione della pena e la non menzione. Alla pop star furono addebitate le sole spese processuali e tutto fu riversato a carico di Al Bano. Il 24 novembre 1999 la Corte di Appello civile di Milano conferm\u00f2 la sentenza emessa nel 1997 impugnata da Al Bano: proprio nell'ottica del criterio adottato a Roma, un esame completo dei brani precedenti a entrambe le canzoni, trascurati dal Giudice Penale, mostravano le alternative della possibile derivazione della canzone di Jackson e in essa gli specifici elementi musicali della canzone di Al Bano non possedevano neppure un modesto grado di originalit\u00e0 richiesto per la tutela del diritto d'autore.\nSi giunse a una conclusione nella quale i due artisti, a loro reciproca insaputa, avrebbero creato il loro rispettivo pezzo tramite delle normali conoscenze di ascolto personale. Pertanto, tutte le spese processuali furono poste a carico del soccombente Al Bano, che aveva inaugurato il contenzioso. A questo punto la strada del contenzioso che avrebbe portato al passo finale della Cassazione fu interrotta da un accordo. Secondo quanto aveva affermato lo stesso Al Bano, i due avevano in programma di realizzare un concerto insieme a favore dei bambini maltrattati nel mondo. Il concerto non ebbe mai luogo in quanto poco dopo Michael Jackson fu colpito dalle accuse di pedofilia.\nIl 14 marzo 2001 si concluse anche il procedimento penale di Roma: i giudici della III sezione della Corte d'Appello di Roma ribaltarono la sentenza di primo grado del maggio 1999, assolvendo Michael Jackson dal reato di plagio \u00abperch\u00e9 il fatto non sussiste\u00bb.\nVita privata.\nIl 26 luglio 1970 sposa Romina Power, figlia degli attori Tyrone Power e Linda Christian, da cui avr\u00e0 quattro figli: Ylenia (1970-1993 - ), Yari Marco (1973), Crist\u00e8l (1985) e Romina Jr. Jolanda (1987). La primogenita Ylenia scomparve il 1\u00ba gennaio 1994 in circostanze misteriose mentre si trovava a New Orleans. Nel febbraio 1999, dopo tre anni dal ritorno alla carriera da solista, Al Bano si separa legalmente, dopo 29 anni di matrimonio, dalla moglie e compagna artistica Romina Power.\nTra la fine degli anni novanta e l\u2019inizio dei duemila conosce Loredana Lecciso, con la quale va a convivere nel 2001, e dalla quale ha altri due figli, Jasmine (2001) e Albano Jr., detto Bido (2002).\nNel 2004 Loredana Lecciso e la sua gemella Raffaella ottengono grande visibilit\u00e0 partecipando a varie trasmissioni; ci\u00f2 porta Al Bano ad apparire spesso in TV e nelle riviste di cronaca rosa. Nel 2005, quando insieme alla figlia Romina Jr. Jolanda si trova a Saman\u00e1, nella Repubblica Dominicana, come concorrente della terza edizione del \"reality show\" di Rai 2 \"L'isola dei famosi\", la sua compagna Loredana Lecciso, presente nello studio della trasmissione a Milano, dichiara in diretta di volerlo lasciare portandosi con s\u00e9 i loro due bambini. Al Bano abbandona volontariamente lo spettacolo nella puntata del 19 ottobre 2005 e, rientrato in Italia, chiude la relazione con la Lecciso. La relazione poi riprende e, ancora a ottobre del 2017, la Lecciso conferma che \"Io e Al Bano stiamo insieme senza se e senza ma\", confermando che \"sono 17 anni che stiamo insieme\". Nel 2018, Albano e Loredana annunciano la loro separazione.\nIl 15 ottobre 2016 gli \u00e8 stata conferita la cittadinanza onoraria del piccolo comune calabrese di Motta Santa Lucia: la motivazione di tale onorificenza \u00e8 attribuibile al fatto che Albano \u00e8 un testimonial della battaglia contro le discriminazioni del sud Italia.\nIl 9 dicembre 2016 Al Bano viene colpito da un infarto mentre si trova sul palco dell'Auditorium Parco della Musica di Roma per un concerto di Natale: ricoverato d'urgenza all'Ospedale Santo Spirito e operato al cuore nella notte, le sue condizioni migliorano.\nIl 20 marzo 2017 viene ricoverato all'Ospedale di Lecce, di ritorno da un concerto tenuto nelle Marche, a causa di una lieve ischemia cerebrale.\nAltre attivit\u00e0.\nHa avviato una fiorente produzione privata di vini pugliesi, prodotti nella sua Azienda Vinicola Carrisi, che ha sede in contrada Bosco, presso il suo paese natale. Il 16 ottobre 2001, Al Bano Carrisi \u00e8 stato nominato \"Ambasciatore di buona volont\u00e0\". dell'Organizzazione per l'Alimentazione e l'Agricoltura delle Nazioni Unite (FAO). Al Bano ha realizzato, per una promessa fatta al padre Don Carmelo, l'azienda vitivinicola Tenute Albano Carrisi, con sede nella contrada Curtipitrizzi di Cellino San Marco (BR), e sfrutta le sue conoscenze di marketing e di viticoltore per rilanciarla e farne un marchio conosciuto. I vini pi\u00f9 famosi sono due rossi: il \"Don Carmelo\", intitolato alla memoria di suo padre, e il \"Platone\", premiato nel settembre 2009 come \"Miglior vino del mondo\" tra quelli che producono i vip di tutto il pianeta (tra cui si segnalano Roberto Cavalli e Gianna Nannini). Nel 2015 i media riportano una polemica con Slow Food che ha criticato i prezzi troppo bassi dei vini prodotti da Al Bano.\nUn altro vino delle Tenute Carrisi \u00e8 il \"Felicit\u00e0\", vino bianco morbido che prende il nome della canzone dell'artista pugliese. Inoltre gestisce una trattoria tra i vigneti e gli ulivi del Salento, in cui vengono serviti prodotti tipici pugliesi e nazionali e vini della sua azienda."}
{"id": "94049", "revid": "1442080", "url": "https://it.wikipedia.org/wiki?curid=94049", "title": "Partito di Unit\u00e0 Proletaria", "text": "Il Partito di Unit\u00e0 Proletaria (PdUP) \u00e8 stato un partito politico italiano di sinistra radicale fondato nel dicembre 1972 mediante la confluenza di due distinti soggetti politici, il Nuovo Partito Socialista di Unit\u00e0 Proletaria (PSIUP) e Alternativa Socialista.\nNel 1974 si fuse con il gruppo del \"manifesto\" divenendo il Partito di Unit\u00e0 Proletaria per il Comunismo.\nGruppi Fondatori.\nNuovo PSIUP.\nIl Nuovo PSIUP fu fondato nel luglio 1972 da Vittorio Foa e Silvano Miniati e raccoglieva i militanti della corrente di sinistra dello PSIUP che non avevano condiviso la scelta di sciogliere il partito e di confluire nel PCI o nel PSI.\nAl Senato, dove il PSIUP contava 11 componenti (eletti nelle liste del PCI-PSIUP), il gruppo si sciolse il 1\u00ba agosto 1972: 8 senatori aderirono al PCI; due (Nicola Corretto e Vincenzo Gatto) passarono al PSI; uno, Dante Rossi, ader\u00ec al Nuovo PSIUP, iscrivendosi al gruppo della Sinistra Indipendente.\nAlternativa Socialista.\nAlternativa Socialista era stata fondata da Giovanni Russo Spena e Domenico Jervolino come corrente di sinistra del Movimento Politico dei Lavoratori. Fondato nel 1971 da Livio Labor, con l\u2019obiettivo di fornire una alternativa cattolica a sinistra rispetto alla Democrazia Cristiana, si poneva in rapporto conflittuale con essa, e si mostrava invece ideologicamente affine ad alcuni gruppi della nuova sinistra. Dopo la scelta del Movimento di confluire nel PSI, Alternativa Socialista si costitu\u00ec come formazione autonoma.\nStoria.\nNascita del PdUP.\nLe correnti del MPL e del PSIUP decisero di fondersi in seguito alla sconfitta alle politiche del 1972 per allargare il proprio bacino elettorale e ampliare nel paese l\u2019area rappresentata dalla \u201cNuova sinistra\u201d Al congresso di fondazione, tra le altre proposte per il nome della nuova formazione, ci fu quella per Democrazia Proletaria. Il richiamo esplicito alla Democrazia Cristiana per\u00f2 provoc\u00f2 la protesta soprattutto di coloro i quali erano fuoriusciti dal MPL, cos\u00ec s\u00ec opt\u00f2 per una denominazione pi\u00f9 in continuit\u00e0 con il PSIUP, e il partito venne fondato come Partito di Unit\u00e0 Proletaria. Alla sua nascita il PDUP poteva contare su 13\u00a0000 iscritti, 6-700 consiglieri comunali e sul senatore Dante Rossi.\nLo scopo dichiarato era di \"far convergere il patrimonio storico del movimento operaio italiano (come Foa) con quello dei gruppi del dissenso cattolico (come Giangiacomo Migone)\", come ebbe a spiegare nel 1972 un suo alto dirigente, Pino Ferraris, e come tale porsi come unico partito di estrema sinistra alternativo al PCI, ma convintamente parlamentare.\nFin dalla fondazione iniziarono i contatti con il gruppo del Manifesto per una futura unificazione. Le principali divergenze si riscontravano su due temi principali. Il primo scostamento si registr\u00f2 sul piano dell\u2019autonomia sindacale, punto saliente del programma del Manifesto, che era invece rigettata specialmente dalla componente ex PSIUP del PDUP. Altro nodo da affrontare riguardava il rapporto da intraprendere con il PCI, che doveva essere stretto secondo il gruppo del Manifesto, mentre per la componente del PDUP la necessit\u00e0 era quella di una profonda autonomia dal partito tradizionale della sinistra.\nIl Congresso nazionale del Partito di unit\u00e0 proletaria, che si svolse al Palazzo dei Congressi di Firenze dal 19 al 21 luglio 1974, sanc\u00ec l'unificazione con Il manifesto, che aveva tenuto il suo congresso di scioglimento dal 12 al 14 luglio 1974 a Roma, e la fondazione del Partito di Unit\u00e0 Proletaria per il comunismo.\nVa rilevato che, grazie all'impegno del segretario della Commissione Internazionale, Mario Albano, per la prima volta in Europa erano presenti i rappresentanti di quasi tutti i movimenti di liberazione del Terzo Mondo.\nBibliografia.\nNanni Balestrini, Primo Moroni, \"L\u2019orda d\u2019oro 1968-1977, La grande ondata rivoluzionaria e creativa, politica ed esistenziale,\" Feltrinelli, 2005.\nWilliam Gambetta, \"Democrazia Proletaria: la Nuova Sinistra tra piazze e palazzi\", Punto Rosso, 2010.\nAntonio Lenzi, \"La resistibile ascesa verso l\u2019unificazione\", \u201cDiacronie, studi di storia contemporanea\u201d, n.9,1, 2012, all\u2019url: https://journals.openedition.org/diacronie/3019.\nMatteo Pucciarelli, \"Gli ultimi mohicani, una storia di democrazia proletaria\", Alegre, 2011."}
{"id": "94050", "revid": "2301", "url": "https://it.wikipedia.org/wiki?curid=94050", "title": "Teorie MOND", "text": "In fisica, la teoria MOND (\"MOdified Newtonian Dynamics\") o Dinamica Newtoniana Modificata propone una modifica della dinamica newtoniana (specificamente la seconda legge della dinamica\nformula_1 o la legge di gravitazione universale formula_2) per spiegare il problema delle curve di rotazione delle galassie a spirale. Essa fu proposta dal fisico israeliano Mordehai Milgrom in una serie di tre articoli nel 1983.\nCaratteristiche della teoria.\nLa MOND introduce una nuova costante fondamentale, delle dimensioni di una accelerazione, che solitamente viene indicata con formula_3 e ha valore numerico di circa formula_4, confrontabile con formula_5, il prodotto della costante di Hubble e della velocit\u00e0 della luce nel vuoto (una somiglianza, per\u00f2, puramente numerica per la quale non \u00e8 stata proposta ancora alcuna valenza fisica).\nSecondo Milgrom, la seconda legge di Newton formula_6 va modificata come segue:\ndove formula_8 (valgono modifiche analoghe al campo gravitazionale qualora si intenda mantenere immutata l'inerzia e si voglia modificare l'andamento del campo). Ora formula_9\u00e8 la forza newtoniana, formula_10 la massa (gravitazionale) dell'oggetto soggetto alla forza, formula_11 la sua accelerazione e formula_12 \u00e8 una particolare funzione che prende il nome di \"funzione di interpolazione\". Quest'ultima non ha una forma ben definita, ma \u00e8 tale che\ned insieme alla costante formula_3fornisce la giusta linea di demarcazione tra il regime newtoniano e quello \"deep-MOND\". Infatti, se formula_15 allora formula_16 e la legge precedente si riconduce a quella proposta da Newton: formula_6; se per\u00f2 formula_18 allora formula_19 ed essa diviene quadratica nell'accelerazione: formula_20.\nCome detto prima, la funzione di interpolazione non \u00e8 ben specificata ed occorre determinarla empiricamente. Due scelte comuni di tale funzione sono la \"funzione di interpolazione standard\":\ne la \"funzione di interpolazione semplice\":\nMotivazioni.\nLa MOND nasce per risolvere il problema delle curve di rotazione delle galassie a spirale, inizialmente sollevato da Fritz Zwicky nel 1933 studiando l'ammasso della Chioma, in modo alternativo rispetto alla materia oscura. \u00c8 infatti possibile misurare la velocit\u00e0 del gas (osservato in particolare nel radio) che orbita attorno ad una galassia spirale, fino a distanze molto grandi dal centro galattico, per mezzo di tecniche spettroscopiche. La previsione teorica, basata sulla legge di Keplero, fornisce un andamento della velocit\u00e0 decrescente con la distanza dal centro:\nI dati osservativi mostrano tuttavia che l'andamento \u00e8 diverso dal previsto: la velocit\u00e0 tende ad una costante a grande distanza dal centro galattico.\nLe leggi di Newton, esistenti da centinaia di anni, si basano su solidissime prove sperimentali, ma molti parametri dei sistemi galattici, come masse, momenti angolari, distanze ed accelerazioni, possono assumere valori di vari ordini di grandezza diversi rispetto a quelli dei test in laboratorio o nel sistema solare. Pensare ad un'alternativa alla legge di Newton su queste scale potrebbe costituire quindi una soluzione alternativa al problema.\nVediamo ora come la teoria MOND riesca a spiegare bene il fenomeno della piattezza delle curve di rotazione. Supponiamo che un corpo di prova di massa formula_10 si muova di moto circolare attorno al centro galattico (formula_25) e che a grandi distanze da esso sia in regime di MOND (formula_18). Siccome l\u2019accelerazione gravitazionale subita dal corpo \u00e8 formula_27, con formula_28 la massa della galassia, segue che:\novvero:\nche \u00e8 appunto costante. Qui formula_31 sta ad indicare che la velocit\u00e0 di rotazione \u00e8 valutata a grandi distanze.\nStrettamente collegata all'equazione precedente \u00e8 la cosiddetta relazione barionica di Tully-Fisher (BTFR) formula_32 che esprime come varia la massa barionica totale (somma delle masse di tutte le stelle e del gas) in funzione della velocit\u00e0 asintotica a grandi distanze.\nMatematica di MOND.\nNella Dinamica Newtoniana Modificata non-relativistica, l'equazione di Poisson\n(dove formula_34 \u00e8 il potenziale gravitazionale e formula_35 \u00e8 la distribuzione di densit\u00e0) viene modificata in\ndove formula_37 \u00e8 il potenziale MOND. Questa equazione va risolta con le condizioni al contorno formula_38 per\nformula_39.\nNon \u00e8 importante la forma esatta di formula_12 ma \u00e8 necessario che abbia le caratteristiche formula_41 per formula_42 (limite Newtoniano) e formula_43 per formula_44 (limite MOND).\nNel caso del limite MOND, l'equazione di Poisson andrebbe scritta come:\nche si semplifica in\nIl vettore formula_47 non \u00e8 noto, ma \u00e8 nullo nel caso la distribuzione di densit\u00e0 sia sferica, cilindrica o piana. In questo caso il campo di accelerazione MOND \u00e8 dato dalla formula\ndove formula_49 \u00e8 il normale campo Newtoniano.\nL'Effetto di Campo Esterno.\nUna delle conseguenze pi\u00f9 sottili della MOND \u00e8 il cosiddetto Effetto di Campo Esterno (o \"External Field Effect\" nella letteratura specialistica anglosassone). Milgrom not\u00f2 che alcuni ammassi globulari aperti, che si trovano nel vicinato del Sole nella Via Lattea, non mostrano le tipiche caratteristiche che ci si aspetterebbe se MOND fosse valida, visto che le accelerazioni interne sono molto basse, dell'ordine di formula_50 m\u00b7s-2. Milgrom postul\u00f2 che ci\u00f2 fosse dovuto al fatto che MOND violerebbe il principio di equivalenza forte in modo che la dinamica interna di un sistema autogravitante debolmente legato sarebbe influenzata dalla presenza di un campo esterno, anche se uniforme.\nProblemi.\nIl problema pi\u00f9 serio della legge di Milgrom \u00e8 che non pu\u00f2 eliminare completamente la necessit\u00e0 di materia oscura in tutti i sistemi astrofisici: i cluster di galassie mostrano infatti una discrepanza di massa residua anche se analizzati usando la teoria MOND (anche se 5 volte inferiore rispetto a quella postulata dalla dinamica newtoniana e non per forza non barionica), togliendo cos\u00ec una certa eleganza alla teoria. \u00c8 stato ipotizzato che neutrini di 2 eV possano spiegare le osservazioni del cluster in modo da preservare i successi della teoria sulla scala della galassia.\nL'osservazione del 2006 di una coppia di ammassi di galassie in collisione nota come \"Bullet Cluster\", rappresenta una sfida significativa per tutte le teorie che propongono una soluzione di gravit\u00e0 modificata per il problema di massa mancante, tra cui MOND. Gli astronomi hanno misurato la distribuzione della massa stellare e del gas nei cluster usando luce visibile e raggi X e mappato la densit\u00e0 della materia oscura ipotizzata sfruttando le lenti gravitazionali. In MOND ci si aspetterebbe che la massa mancante sia centrata sulla massa visibile. Nel modello \u039bCDM, d'altra parte, ci si aspetterebbe che la materia oscura si distingua significativamente dalla massa visibile perch\u00e9 gli aloni dei due cluster in collisione passerebbero l'uno attraverso l'altro (presupponendo, come \u00e8 convenzionale, che la materia oscura non abbia collisione), mentre il gas del cluster interagirebbe e finirebbe al centro.\nDiversi altri studi hanno rilevato, ad esempio, che la MOND offre scarso adattamento al profilo di dispersione della velocit\u00e0 degli ammassi globulari e al profilo di temperatura dei cluster di galassie, che sono necessari valori diversi di formula_3 per concordare le curve di rotazione di galassie diverse, e che la MOND \u00e8 naturalmente inadatta a costituire la base di una teoria della cosmologia.\nOltre a questi problemi di osservazione, le teorie della dinamica modificata sono afflitte da difficolt\u00e0 teoriche. Per creare una teoria con un limite non relativistico non newtoniano occorrono diverse aggiunte apposite (e quindi non eleganti) alla relativit\u00e0 generale; l\u2019insieme di versioni diverse della teoria offre previsioni divergenti in semplici situazioni fisiche (rendendo difficile testare la struttura in modo definitivo), e alcune formulazioni hanno sofferto a lungo di scarsa compatibilit\u00e0 con principi fisici prediletti come le leggi di conservazione.\nLa MOND gode di consenso molto ridotto da parte comunit\u00e0 scientifica: la MOND ha significato nelle galassie e non al di fuori di queste, la materia oscura ha un ruolo sia al di fuori che all'interno delle galassie.\nGli astrofisici si dividono sulla soluzione alla modifica delle leggi della dinamica, sebbene questa complementarit\u00e0 ponga le basi per una nuova fisica da scoprire. In ogni caso l'atteggiamento dei pi\u00f9 \u00e8 riconoscere alla MOND almeno il merito di essere falsificabile, come ogni teoria scientifica."}
{"id": "94051", "revid": "77786743", "url": "https://it.wikipedia.org/wiki?curid=94051", "title": "Automobili", "text": ""}
{"id": "94054", "revid": "1305772", "url": "https://it.wikipedia.org/wiki?curid=94054", "title": "Pop (U2)", "text": "Pop \u00e8 il nono album in studio del gruppo musicale irlandese U2, pubblicato il 3 marzo 1997.\nLe sedute di registrazione iniziarono nel 1995 con vari produttori, inclusi Nellee Hooper, Flood, Howie B, e Steve Osborne, che introdussero la band a nuove influenze musicali. All'epoca, il batterista Larry Mullen era inattivo causa un infortunio alla schiena, e ci\u00f2 port\u00f2 il gruppo a sperimentare sonorit\u00e0 pi\u00f9 elettroniche e nuovi approcci di composizione. Quando Mullen torn\u00f2, la band inizi\u00f2 a rielaborare la maggior parte del materiale posticipando il completamento dei brani. Poich\u00e9 il loro manager Paul McGuinness aveva gi\u00e0 prenotato le date per il successivo tour mondiale in promozione al nuovo album in uscita, il PopMart Tour, anche se il disco non era ancora del tutto completato, gli U2 furono costretti ad aumentare il ritmo di lavorazione e a sveltire il tutto. Anche avendo posticipato l'uscita del disco dalla data iniziale del Natale 1996 al marzo 1997, il gruppo dovette completare in studio le canzoni fino all'ultimo minuto disponibile.\nNel febbraio 1997, gli U2 pubblicarono il singolo \"Discoth\u00e8que\", come brano di lancio del nuovo album. Inizialmente \"Pop\" riscosse delle critiche favorevoli e raggiunse la vetta delle classifiche in 35 Paesi, inclusi Gran Bretagna e Stati Uniti. Tuttavia, l'indice di gradimento scem\u00f2 presto, e l'album fu uno di quelli dalle vendite pi\u00f9 basse nel catalogo passato degli U2 nonostante le sette milioni di copie vendute. In retrospettiva, il disco viene oggi considerato dalla critica come un parziale passo falso degli U2. Dall'album furono estratti ben sei singoli: \"Discoth\u00e8que\", \"Staring at the Sun\", \"Last Night on Earth\", \"Please\", \"If God Will Send His Angels\" e \"Mofo\".\nAlla conclusione del PopMart Tour, la stessa band espresse la propria insoddisfazione verso il prodotto finale. Si procedette, quindi, a drastiche rielaborazioni di molte tracce dell'album, che furono ri-registrate, remixate, e riarrangiate (\"Discoth\u00e8que\", \"If God Will Send His Angels\", \"Staring at the Sun\", \"Last Night on Earth\", \"Gone\", e \"Please\"). Inoltre, Bono incise una nuova versione di \"If You Wear That Velvet Dress\" con Jools Holland.\nDescrizione.\nL'album \u00e8 segnato dalle influenze dello stile trip hop del produttore Howie B. In particolar modo si nota il nuovo modo di produrre i brani, registrandoli per \"strati\" senza lasciare che la band suoni insieme. Non \u00e8 il disco di quattro persone che suonano insieme ma l'unione di quattro individualit\u00e0. Le canzoni che pi\u00f9 si avvicinano al sound pi\u00f9 classico della band irlandese sono le ballate \"Staring at the Sun\" e \"If God Will Send His Angels\", per il resto l'album \u00e8 molto diverso dal loro stile e reso molto pi\u00f9 dance e \"plasticoso\", come lo hanno definito loro stessi.\nNella prima met\u00e0 degli anni novanta, gli U2 attraversarono una fase di profondi cambiamenti di stile musicale. La band aveva sperimentato nuove sonorit\u00e0 esplorando il rock alternativo e la musica elettronica, ricorrendo anche all'uso di campionamenti per il loro album del 1991, \"Achtung Baby\", e, in maggior misura, su \"Zooropa\" del 1993. Nel 1995, i progetti paralleli della band furono occasione per sviluppare ulteriormente questi generi. Il bassista Adam Clayton e il batterista Larry Mullen Jr. incisero \"\" in stile musica elettronica. Il brano si guadagn\u00f2 una nomination ai Grammy Awards 1997 nella categoria \"Best Pop Instrumental Performance\" e fu un successo internazionale. Nel 1995, gli U2 e Brian Eno registrarono un album sperimentale, \"Original Soundtracks 1\", sotto lo pseudonimo \"The Passengers\". Il progetto incluse Howie B, Akiko Kobayashi e Luciano Pavarotti, tra gli altri.\nBono e Edge avevano gi\u00e0 pronti alcuni brani nuovi prima dell'inizio delle sedute di lavorazione di \"Pop\". \"If You Wear That Velvet Dress\", \"Wake Up Dead Man\", \"Last Night on Earth\" e \"If God Will Send His Angels\" furono tutte composte durante le sessioni di \"Zooropa\". Anche \"Mofo\" e \"Staring at the Sun\" erano gi\u00e0 state parzialmente composte.\nFoto di copertina: Anton Corbijn, foto interne: Anton Corbijn, Stephane Sednaoui e Anja Grabert.\nInoltre \"Big Girls Are Best,\" nata nelle sessions di Pop, rimase solamente una bozza, esclusa sino a quando non fu completata e pubblicata come b-side nel singolo \"Stuck in a Moment You Can\u2019t Out Of.\"\nTour promozionale.\nPer promuovere l'album, il gruppo intraprese il PopMart Tour, partito dal Sam Boyd Stadium di Whitney, vicino a Las Vegas, il 25 aprile 1997, e conclusosi al Johannesburg Stadium di Johannesburg il 21 marzo 1998."}
{"id": "94055", "revid": "406204", "url": "https://it.wikipedia.org/wiki?curid=94055", "title": "Partito Socialista Italiano di Unit\u00e0 Proletaria", "text": "Il Partito Socialista Italiano di Unit\u00e0 Proletaria (PSIUP) \u00e8 stato un partito politico italiano attivo fra il 1964 e il 1972, nato da una scissione della corrente di sinistra interna del Partito Socialista Italiano, contraria all'interruzione della linea politica frontista nei confronti del Partito Comunista Italiano (e, sul piano diplomatico, dell'Unione Sovietica).\nPrecedenti della denominazione.\nLa denominazione di Partito Socialista Italiano di Unit\u00e0 Proletaria era stata in precedenza assunta dal Partito Socialista Italiano (PSI) nel 1943, a seguito della fusione con il Movimento di Unit\u00e0 Proletaria per la Repubblica Socialista di Lelio Basso e l'Unione Popolare Italiana. Il partito mantenne questa denominazione sino al 1947, quando riacquist\u00f2 la dicitura \"PSI\" per evitare che se ne appropriasse il nuovo partito fondato da Giuseppe Saragat (PSDI).\nStoria.\nProdromi della scissione.\nDalla fine degli anni cinquanta, e in particolare dalla rivoluzione ungherese del 1956, i rapporti del PSI con il PCI si erano raffreddati. All'interno del PSI vi era una corrente favorevole a mantenere l'unit\u00e0 d'azione con il PCI (gli appartenenti a questa corrente erano soprannominati malignamente \"carristi\", in quanto presunti sostenitori dei carri armati sovietici che stroncarono la rivoluzione ungherese) mentre gli \"autonomisti\" sostenevano una maggiore autonomia dal PCI e quindi un avvicinamento all'area governativa.\nNel 1963, in occasione del voto di fiducia al Governo Moro I, che fu il primo dal 1947 ad avere ministri del PSI e formato, oltre che dalla Democrazia Cristiana e dal Partito Socialista Italiano, dal Partito Socialista Democratico Italiano e dal Partito Repubblicano Italiano, gli aderenti alla corrente di sinistra che non votarono la fiducia al primo governo di centro-sinistra organico furono sospesi dal partito. Vi furono vari tentativi di composizione, ma ebbero tutti esito negativo.\nLa fondazione.\nNei giorni sabato 11 e domenica 12 gennaio 1964 al Palazzo dei Congressi dell'Eur si tenne un'assemblea della corrente di sinistra del PSI, guidata da Tullio Vecchietti. Il giorno 11 Vecchietti pronunci\u00f2 un discorso politico riassumendo la situazione. Dopo due giornate di dibattito, il 12 gennaio fu proclamata la scissione dal PSI, e la nascita di un nuovo partito, il Partito Socialista Italiano di Unit\u00e0 Proletaria, PSIUP, di cui divenne segretario lo stesso Vecchietti.\nAdesioni al nuovo partito.\nAderirono allo PSIUP quei militanti socialisti che erano contrari alla collaborazione diretta del PSI, con propri ministri, al primo governo di centro-sinistra, preferendo invece un accordo per un'alleanza di sinistra con il Partito Comunista Italiano all'opposizione del governo a partecipazione socialista.\nLa maggior parte degli aderenti alla corrente di sinistra del PSI, i cosiddetti \"carristi\" aderirono al nuovo partito.\nAderenti, membri dei gruppi parlamentari:\nDeputati\nSenatori\nIn totale, furono 24 i deputati e 10 i senatori che lasciarono il PSI per aderire alla nuova formazione, permettendo la formazione di gruppi parlamentari autonomi in entrambe le camere.\nTra gli altri esponenti vi furono inoltre Lucio Libertini, Mario Albano, oltre ai toscani Silvano Miniati, Guido Biondi, Aristeo Biancolini, Daniele Protti, Dante Rossi, al calabrese Mario Brunetti, al piemontese Pino Ferraris, e i sindacalisti Elio Giovannini, Antonio Lettieri e Gastone Sclavi. Un altro celebre personaggio che ader\u00ec nel 1965 al PSIUP fu Peppino Impastato.\nNon tutti i principali esponenti della corrente di sinistra aderirono al nuovo partito; rimasero nel PSI vari deputati (tra cui Luigi Bertoldi) e senatori, e il segretario della federazione giovanile socialista, Vincenzo Balzamo.\nDalla fondazione al 1972.\nLo PSIUP riporta un buon risultato alle elezioni politiche del 1968, intercettando parte dei consensi della contestazione studentesca, e con il 4,4% di voti ottiene 23 seggi alla Camera dei Deputati. \nAlle elezioni del 1972 subisce un calo di voti consistente, raccogliendo l'1,9% alla Camera e, a causa della distribuzione territoriale molto uniforme dei voti, non ottiene il quorum in alcuna circoscrizione, pertanto non elegge alcun deputato. Mario Albano, segretario nazionale della Commissione Esteri nel PdUP, far\u00e0 allusione alla scarsa longevit\u00e0 politica del partito interpretando ironicamente la sigla PSIUP come \"Partito Scomparso In Un Pomeriggio\".\nLo scioglimento.\nIl 13 luglio 1972 il IV congresso dello PSIUP delibera lo scioglimento del partito e la contestuale confluenza nel Partito Comunista Italiano: la maggioranza dei suoi esponenti (il 67%), tra cui Libertini, Valori e Vecchietti, ricomincer\u00e0 la propria attivit\u00e0 politica nel PCI.\nTuttavia alcuni settori del partito furono contrari alla confluenza fra i comunisti:\nOrganigramma del partito.\nCapigruppo.\nCapogruppo alla Camera: Lucio Mario Luzzatto.\nCapogruppo al Senato: Fernando Schiavetti."}
{"id": "94057", "revid": "767487", "url": "https://it.wikipedia.org/wiki?curid=94057", "title": "Menandro (nome)", "text": "Origine e diffusione.\nDeriva, tramite il latino \"Menandrus\", dal greco antico \u039c\u03ad\u03bd\u03b1\u03bd\u03b4\u03c1\u03bf\u03c2 (\"M\u00e8nandros\"); esso \u00e8 composto da \u03bc\u03ad\u03bd\u03bf\u03c2 (\"menos\", \"forza [vitale]\") e \u1f00\u03bd\u03ae\u03c1 (\"aner\", \"uomo\", dalla radice \u03b1\u03bd\u03b4\u03c1-), e significa quindi \"uomo forte\". Il nome \u00e8 ricordato principalmente per essere stato portato dal commediografo Menandro.\nEntrambi i termini che lo formano sono comuni nell'onomastica greca: il primo si ritrova anche in Menelao, Menedemo e Filomena, il secondo in Cassandra, Andrea, Alessandro, Lisandro, Leandro, Evandro e Filandro.\nOnomastico.\nL'onomastico si pu\u00f2 festeggiare il 28 aprile in onore di san Menandro, martire a Prusa con i santi Acacio, Patrizio e Polieno, oppure il 1\u00ba agosto in memoria di un altro san Menandro, martire a Filadelfia."}
{"id": "94060", "revid": "399", "url": "https://it.wikipedia.org/wiki?curid=94060", "title": "Montanismo", "text": "Il montanismo o catafrigismo (dalla Frigia, regione dell'Anatolia di cui era originario) fu un movimento religioso risalente alle origini del cristianesimo (II secolo). Il nome deriva da quello del suo fondatore Montano, forse un ex-sacerdote della dea Cibele, che sosteneva di parlare in nome dello Spirito Santo e di avere visioni profetiche su vari ambiti della fede, con prevalenza sul ritorno di Cristo. In un primo tempo i montanisti furono conosciuti come frigiani, o quelli tra i frigiani (\"oi kata Phrygas\"), poi con il nome di pepuziani, montanisti e catafrigiani.\nIl montanismo si diffuse inizialmente in Frigia e nelle zone vicine, e si espanse poi rapidamente in tutto l'Impero romano, in un periodo in cui il cristianesimo era generalmente tollerato o legale. Nonostante la prevalenza della corrente ortodossa del cristianesimo, che aveva \u00abbollato\u00bb il montanismo come un'eresia nonostante lo avesse inizialmente approvato, questo movimento sopravvisse in zone isolate fino all'VIII secolo. \nIl pi\u00f9 noto montanista fu Tertulliano, che prima della conversione fu il principale apologista cattolico e il primo a usare il termine Trinit\u00e0 (nel trattato \"Adversus Praxeam\", scritto intorno al 215).\nMassimilla.\nLa profetessa Massimilla (o Maximilla) inizi\u00f2 a predicare insieme a Montano e a Priscilla nel 156 (o 157).\nI Padri della Chiesa riferirono di sue frasi come \u00abnon ascoltate me, ma Cristo\u00bb, con le quali la profetessa faceva capire di ritenere che durante le estasi fosse l'incarnazione di Cristo stesso.\nI vescovi della regione, come Zotico di Cumana e Giuliano d'Apamea, furono talmente preoccupati da queste estasi che, dopo la morte di Montano, tentarono senza successo di esorcizzare Massimilla a Pepuza, ma furono fermati da un certo Temisone. Questo personaggio veniva definito confessore ma, secondo Eusebio, si era comprato l'appellativo. Costui, ingiustamente accusato di essere il suo amante, fu usato come grimaldello nel tentativo di attaccare il precetto montanista della castit\u00e0. Un altro martire, chiamato Alessandro, era stato per molti anni un compagno di Massimilla.\nQuando infine Massimilla fu scomunicata esclam\u00f2: \u00abCome un lupo (ovvero un falso profeta \u2013 Matteo VII,15) sono tenuto lontano dalle pecore, ma io non sono un lupo: sono parola, spirito, potenza\u00bb.\nMassimilla mor\u00ec nel 179. Il suo ultimo atto fu quello di profetizzare l'imminente Parusia, predicata anche dagli apostoli. Nonostante l'inesattezza di questa profezia, il movimento montanista continu\u00f2 a godere di molta popolarit\u00e0 per molti secoli.\nPriscilla.\nAnche la profetessa Priscilla (o Prisca) inizi\u00f2 a predicare insieme a Montano e a Massimilla nel 156 (o 157).\nSecondo la testimonianza di Tertulliano fu lei ad affermare che la purezza (\"purificantia\") conduce all'armonia e alle visioni estatiche, ma gli avversari religiosi misero in giro la voce che Priscilla fosse stata precedentemente sposata. Tale affermazione fu riportata da Eusebio di Cesarea nella sua \"Historia ecclesiastica\" circa 150 anni pi\u00f9 tardi: \u00abFacciamo notare dunque che proprio queste prime profetesse, dal momento che furono ripiene dello spirito, abbandonarono i loro mariti. Come dunque essi non hanno mentito, chiamando vergine Priscilla?\u00bb.\nFu sempre dietro ispirazione di Priscilla che i montanisti decisero che Pepuza era la seconda Gerusalemme in terra: un giorno si addorment\u00f2 in questa citt\u00e0 e sogn\u00f2 che Cristo, sotto forma di donna, fosse venuto a dormire vicino a lei, infondendole saggezza e rivelandole la santit\u00e0 del luogo.\nProprio, per\u00f2, il ruolo di primo piano delle donne nel montanismo fu uno dei punti di attrito fra questo movimento e il cristianesimo ortodosso.\nLa data della sua morte \u00e8 ignota; certamente, per\u00f2, in data antecedente rispetto a quella di Massimilla, avvenuta nel 179.\nIl montanismo dopo la morte dei suoi fondatori.\nNonostante la persecuzione dell'imperatore Settimio Severo (173-211) del 193 il montanismo continu\u00f2 a diffondersi in Asia Minore, Tracia, Africa proconsolare (Cartagine), Gallia (Lione) e nella stessa Roma, dove diventarono famose le scuole montaniste di Eschine e Proclo. Neanche la condanna ufficiale (202) da parte del papa Zefirino ferm\u00f2 il movimento; secondo Tertulliano il papa Eleuterio era incline ad approvare le nuove profezie, ma fu dissuaso da Prassea. Il difensore pi\u00f9 agguerrito delle idee montaniste a Roma era Proclo, molto stimato da Tertulliano stesso.\nEgli fu protagonista di una disputa con un certo Gaio alla presenza del papa Zefirino (forse intorno al 202-3). Dato che Gaio sosteneva le posizioni della Chiesa, Eusebio lo definiva Ecclesiastico, ma, allo stesso tempo, si dilettava nell'evidenziare la parte della disquisizione in cui Gaio negava che Giovanni fosse l'autore dell'Apocalisse, opera che attribuiva a Cerinto. Gaio, tuttavia, era il meno ortodosso dei due, dato che sappiamo dal commentario sull'Apocalisse di Dioniso bar Salibi, uno scrittore siriaco del XII secolo, che rifiutava sia il Vangelo sia le Epistole di Giovanni, e attribuiva tutte queste opere a Cerinto. Fu proprio contro Gaio che Ippolito di Roma scrisse le sue \"Tesi contro Gaio\" e la \"Difesa del Vangelo e dell'Apocalisse di Giovanni\" (se questi non sono due titoli per la stessa opera). Epifanio di Salamina trasse spunto da queste opere per la sua cinquantunesima eresia (Filastrio, \"Haereses\" LX), e poich\u00e9 tale eresia non aveva alcun nome, invent\u00f2 quello di Alogi, intendendo fin dall'inizio \u00abirragionevoli\u00bb e \u00abcoloro che rifiutano il Logos\u00bb. Da questa disputa si pu\u00f2 dedurre che Gaio fu portato a rifiutare il \"Vangelo secondo Giovanni\" dalla sua opposizione a Proclo, che insegnava che \u00ablo Spirito Santo era negli Apostoli, ma non c'era il Paraclito. Il Paraclito rivel\u00f2 attraverso Montano pi\u00f9 di ci\u00f2 che Cristo aveva rivelato nel Vangelo, e non solo pi\u00f9, ma anche meglio e cose pi\u00f9 grandiose\u00bb; pertanto la promessa del Paraclito non era per gli Apostoli ma per i loro successori. In base a questi fatti, la vecchia nozione che gli Alogi fossero una setta asiatica non \u00e8 pi\u00f9 sostenibile; essi erano Gaio e i suoi seguaci romani, se mai ne ebbe. Ma Gaio evidentemente non si azzard\u00f2 a rifiutare il \"Vangelo secondo Giovanni\" nella sua disputa di fronte a Zefferino, il racconto della quale era noto sia a Dionisio di Alessandria che a Eusebio.\nIn ogni caso il montanismo continu\u00f2 a diffondersi per tutto il III e IV secolo. Il pi\u00f9 famoso sostenitore dei montanisti fu senza dubbio Tertulliano, una volta campione dell'ortodossia, che descrisse nel \"De pallio\" la sua conversione, avvenuta poco dopo essere venuto a conoscenza degli insegnamenti montanisti (circa 202-203). I suoi scritti da questa data in poi diventarono sempre pi\u00f9 polemici nei confronti della Chiesa cattolica dalla quale si distacc\u00f2 definitivamente intorno al 207. Il suo primo scritto montanista fu una difesa della nuova profezia in sei libri, \"De Ecstasi\", probabilmente scritto in greco; a questi aggiunse poi un settimo libro in replica ad Apollonio. Il lavoro \u00e8 andato perduto, ma una frase preservata da \"Praedestinatus\" (XXVI) \u00e8 degna di nota: \u00abIn questo solo noi differiamo: nel fatto che rifiutiamo il secondo matrimonio, e che non rifiutiamo la profezia di Montano sul futuro giudizio\u00bb. Tertulliano considerava legge assoluta le raccomandazioni di Montano di evitare secondi matrimoni e non scappare dalle persecuzioni. Negava, inoltre, la possibilit\u00e0 del perdono dei peccati da parte della Chiesa; insisteva sui digiuni e le astinenze di recente istituiti. Secondo lo scrittore, la Chiesa cattolica era formata da ingordi e adulteri che odiavano digiunare e amavano risposarsi e vivere nell'adulterio. Tertulliano non fece alcun pellegrinaggio a Pepuza, ma parlava di essere presente in spirito alle celebrazioni montaniste in Asia Minore.\nTertulliano mor\u00ec verso il 223, o non molto dopo; un gruppo di tertullianisti gli sopravvisse e i rimanenti si riconciliarono con gli ortodossi grazie ad Agostino d'Ippona.\nIl movimento si espanse fino al IV secolo, quando inizi\u00f2 il suo declino a causa del favore goduto dalla Chiesa ortodossa presso l'imperatore Costantino I, per arrivare al Concilio di Costantinopoli del 381 in cui esso venne dichiarato eretico.\nL'autore anonimo del \"Praedestinatus\" narrava che intorno al 392\u2013394 una matrona africana, Ottaviana, moglie di Esperio, un favorito del magister militum Arbogaste, e l'usurpatore Eugenio, portarono a Roma un predicatore tertullianista che delirava come se fosse indemoniato. Qui oper\u00f2 molte conversioni e, grazie al fatto che i martiri a cui era dedicata erano stati montanisti, ottenne per la sua congregazione l'uso della chiesa dei Santi Processo e Martiniano sulla Via Aurelia. Fu per\u00f2 costretto a fuggire dopo la vittoria di Teodosio I. Di lui e di Ottaviana non si seppe pi\u00f9 nulla.\nIn seguito Epifanio di Salamina distinse una setta di montanisti con il nome di pepuziani o quintilliani (chiamava Priscilla anche Quintilla). Riguardo costoro narrava che avevano degli sciocchi detti in cui ringraziavano Eva per avere mangiato dell'Albero della conoscenza del bene e del male, che dormivano a Pepuza per vedere Cristo come aveva fatto Priscilla e che spesso entravano nella loro chiesa sette vergini munite di lampade e vestite di bianco, per profetizzare ai fedeli, che con la loro eccitazione spingevano fino al pianto. Raccontava anche che questi eretici avevano donne per vescovi e preti, in onore di Eva. Costoro venivano chiamati anche \u00abartotiriti\u00bb, perch\u00e9 il loro sacramento consisteva di pane e formaggio. \"Praedestinatus\" affermava che i pepuziani non differivano realmente dagli altri montanisti, ma disprezzavano tutti coloro che non dimoravano nella \u00abNuova Gerusalemme\u00bb. Nell'antichit\u00e0 circolava una storia secondo la quale i montanisti (o almeno i pepuziani) durante una particolare festa prendevano un bambino e gli conficcavano nel corpo degli spilli di ottone. Usavano poi il sangue che ne fuoriusciva per impastare il pane per l'eucaristia. Se il bambino moriva veniva considerato come un martire; se viveva come un alto prelato. Questa storia senza dubbio era una pura invenzione, e fu negata specialmente nel \"De Ecstasi\" di Tertulliano. Un altro nomignolo assurdo con cui veniva indicata la setta era \"Tascodrugitoe\", dalle parole frigiane che significavano piolo e naso, perch\u00e9 si diceva che quando pregavano infilassero il loro indice nel naso \u00abper apparire contriti e pii\u00bb.\n\u00c8 interessante leggere anche il resoconto delle dottrine montaniste di Girolamo, scritto nel 384 come credeva fossero ai suoi tempi. Li descriveva come sabelliani per le loro idee sulla Trinit\u00e0, diceva che vietavano il secondo matrimonio e che osservavano tre Quaresime \u00abcome se avessero sofferto tre Salvatori\u00bb. Nella gerarchia, sopra i vescovi avevano dei \"Cenones\" e, sopra questi, dei patriarchi che risiedevano a Pepuza. Chiudevano la porta della Chiesa a pressoch\u00e9 tutti i peccati. Dicevano, inoltre, che Dio, non essendo stato capace di salvare il mondo attraverso Mos\u00e8 e i Profeti, si incarn\u00f2 nella Vergine Maria, e in Cristo, suo figlio, predic\u00f2 e mor\u00ec per gli uomini. E poich\u00e9 non pot\u00e9 portare a termine la salvezza del mondo con questo secondo metodo lo Spirito Santo discese su Montano, Prisca e Massimilla, dando loro la pienezza che Paolo di Tarso non ebbe mai. Girolamo rifiutava di credere alla storia del sangue del bambino, ma il suo racconto era gi\u00e0 esagerato rispetto a quello che ammettevano gli stessi montanisti. Origene Adamantio era incerto se definirli scismatici o eretici. Basilio Magno si stupiva del fatto che Dionisio di Alessandria considerava il loro battesimo valido. Secondo Filastrio battezzavano i morti. Sozomeno narrava che osservavano la Pasqua il 6 aprile o la domenica seguente. Germano di Costantinopoli riportava che insegnavano di otto cieli e di otto gradi di dannazione.\nGradualmente i montanisti divennero una piccola setta segreta. Ancora nel VI secolo, per ordine dell'imperatore Giustiniano I, Giovanni di Efeso guid\u00f2 una spedizione a Pepuza per reprimere la setta e distruggere il locale tempio montanista, che era stato edificato attorno alle tombe di Montano, Priscilla e Massimilla. Infine, nel 722, si hanno notizie di una repressione di questo movimento da parte dell'imperatore d'Oriente Leone III l'Isaurico. Si tratta dell'unica traccia dei montanisti successiva alla repressione di Giovanni di Efeso, ma, pi\u00f9 probabilmente, non riguarda propriamente i montanisti ma altri gruppi.\nAccuse al montanismo.\nSecondo Eusebio, i profeti erano accusati di sollecitare regali sotto forma di offerte, Montano inviava predicatori stipendiati, le profetesse si truccavano il viso, tingevano le loro palpebre con \"stibium\", portavano ornamenti e giocavano a dadi. Ma queste accuse molto probabilmente sono dei falsi successivi, delle calunnie a scopo di discredito. Il punto centrale era il modo di profetizzare. Esso veniva denunciato come contrario ai costumi e alla tradizione ecclesiale romana. Uno scrittore cattolico, Milziade, scrisse un libro al quale si riferisce un autore anonimo a cui si ispir\u00f2 Eusebio, \"Come un profeta non dovrebbe parlare in estasi\". Qui veniva specificato che a suo avviso i fenomeni carismatici montanisti erano quelli della possessione, non quelli dei profeti dell'Antico Testamento o dei profeti del Nuovo Testamento come Sila, Agabus o le figlie di Filippo il Diacono, nemmeno dei profeti recentemente conosciuti in Asia, quali Quadrato (vescovo di Atene) e Ammia, profetessa di Filadelfia di cui i profeti montanisti si vantavano di essere i successori, ma era una argomentazione del tutto inconsistente. Parlare in prima persona come il Padre o il Paraclito appariva blasfemo. Gli antichi profeti avevano parlato \"in Nome dello Spirito\", come bocche dello Spirito, ma avevano volont\u00e0 propria, non erano inermi in uno stato di pazzia, cosa che infatti non avveniva mai nel montanismo, se non in pochi casi sporadici, isolati e condannati, che i nemici del movimento estendevano alla sua globalit\u00e0.\nUn argomento di contrasto migliore si basava sull'affermazione montanista circa la nuova profezia come di ordine superiore rispetto alla vecchia, e perci\u00f2 diversa. Pertanto, secondo i suoi nemici, Montano si sentiva superiore agli Apostoli e anche oltre l'insegnamento di Cristo. Probabilmente anche queste tesi sono forzate ed \u00e8 molto pi\u00f9 verosimile che il montanismo rispondesse all'istituzionalizzazione del cristianesimo e allo spegnersi crescente del carisma profetico, senza per questo esso identificarsi con lo Spirito di Dio.\nDottrina montanista.\nIl montanismo non aveva un vero apparato dottrinale, si basava invece sulla dottrina cristiana modificata da una serie di comportamenti e precetti. I contrasti con la Chiesa cattolica ortodossa erano sorti perch\u00e9 i montanisti affermavano la superiorit\u00e0 dei loro profeti sul clero istituzionale e permettevano, in aperto contrasto con la Chiesa \u201cufficiale\u201d, la partecipazione delle donne ai riti, soprattutto la loro centralit\u00e0 nelle rivelazioni e nelle profezie: Massimilla e Priscilla su tutte. Erano inoltre convinti che le profezie dei loro fondatori completassero e riscoprissero la dottrina proclamata dagli apostoli. Altri contrasti sorgevano anche perch\u00e9 i montanisti prediligevano le profezie in condizione di estasi, in contrasto con l'approccio pi\u00f9 rigido e disciplinato della teologia dominante nell'ortodossia cristiana. Essi erano anche convinti che i cristiani che si allontanavano dalla grazia divina non potessero redimersi, in contrasto con l'idea cristiana che il pentimento potesse portare a una remissione dei peccati da parte della Chiesa. Secondo la visione montanista, i profeti erano messaggeri di Dio e parlavano in sua vece ai credenti: \"Io sono il Padre, il Figlio e il Paraclito\", diceva Montano, in modo simile a come facevano i profeti dell'Antico Testamento. Questa comunicazione dello Spirito di Dio che parlava tramite il profeta, \u00e8 descritta cos\u00ec da Montano: \"Ecco, l'uomo \u00e8 come una lira e io vi scorro sopra come un archetto; l'uomo dorme, e io veglio; ecco, \u00e8 il Signore che immerge i cuori degli uomini nell'estasi e che d\u00e0 un cuore agli uomini\".\nUna forte enfasi era posta sull'eliminazione del peccato, attuata praticando la castit\u00e0, evitando i secondi matrimoni, e in rari casi il matrimonio stesso. Osservavano, inoltre, periodi di digiuno molto severi, erano inflessibili con chi commetteva i \"peccata graviora (adulterio, omicidio e apostasia), arrivando a condannare coloro che fuggivano le persecuzioni, lodando invece l'autodenuncia. Tuttavia il vero punto focale del movimento era lo spirito millenarista, l'attesa della \"parusia, suggerita, forse, dall'influenza sul mondo cristiano dell'epoca che ebbe l'Apocalisse di Giovanni. Tale credenza aveva come conseguenza la totale assenza di interesse per il mondo e per la storia, ritenuti cose che presto sarebbero finite. La stessa credenza rendeva i seguaci della dottrina montanista moralmente poco flessibili.\nAlcuni montanisti erano anche quartodecimani, cio\u00e8 celebravano la Pasqua il quattordicesimo giorno del mese ebraico di Nissan (periodo tra marzo e aprile, il cui inizio era stabilito dalla luna di marzo), indipendentemente dal giorno della settimana, e non nella domenica successiva.\nRiguardo alla attuale rivalutazione del montanismo, si veda l'opera di Ren\u00e8 Laurentin \"Il movimento carismatico nella Chiesa cattolica. Rischi e avvenire\", Brescia, Queriniana, 1977.\nEnfasi sul martirio.\nMontano predicava che, se qualcuno fosse morto da martire, gli sarebbero stati rimessi tutti i peccati a causa della sua fede in Cristo e sarebbe andato in paradiso. Questo condusse molti dei suoi seguaci a fuggire da ogni depravazione, nel momento in cui venivano a sapere che sarebbero stati martirizzati. Marco Aurelio scrisse di Montanisti che si erano gettati volontariamente nelle arene dei gladiatori, proclamando \"Uccidimi, sono un cristiano!\". Questo condusse alla percezione da parte di molti nell'Impero romano che i Cristiani erano dei pazzi disturbatori della pace. Ci\u00f2 anche se il Montanismo e le sue pratiche eccentriche erano seguite solamente da una piccola minoranza della popolazione cristiana nell'impero (John F. Hall). Non bisogna del resto generalizzare tali eccessi, attribuendoli a tutti i Montanisti, bens\u00ec solo ad alcuni estremisti.\nUna totale avversione per qualsiasi forma di governo, sia religioso che politico, portava i membri del movimento a praticare forme di notevole indipendenza dalle autorit\u00e0, mostrando disinteresse per le relative sanzioni, ivi inclusa la pena capitale. A tale proposito - e per evidenziare i limiti di questo modo di pensare - si racconta di un certo Quinto Frigio, confrontato al martire Policarpo di Smirne. Quinto si era autodenunciato come cristiano, per mostrare il suo disprezzo della vita e dell'autorit\u00e0, ma poi sotto le minacce e i supplizi fece atto di apostasia. Policarpo, invece, affront\u00f2 il martirio senza cercarlo, testimoniando la sua fede fino alla fine. Non si pu\u00f2 tuttavia sottacere che la maggior parte dei Montanisti and\u00f2 incontro al martirio con serenit\u00e0 assoluta. Proprio per questo i montanisti si mostravano assai pi\u00f9 rigidi della Chiesa istituzionale nei riguardi di coloro che rinnegavano la fede."}
{"id": "94061", "revid": "33888", "url": "https://it.wikipedia.org/wiki?curid=94061", "title": "Jean Vigo", "text": "Biografia.\nLa carriera.\nFiglio dell'anarchico Eug\u00e8ne Bonaventure de Vigo, il direttore del giornale \"Le Bonnet Rouge\", relativamente influente, il quale si firmava \"Miguel Almereyda\" (il cognome \u00e8 anagramma di \"Y a la merde\"). Nel 1914 suo padre viene arrestato e chiuso nella prigione di Fresnes. Verr\u00e0 trovato morto, strangolato dai lacci delle sue scarpe.\nNegli anni della scuola passa da un liceo all'altro, senza riuscire a socializzare con i compagni di scuola.\nNel sanatorio di Font-Romeu-Odeillo-Via, dove si ricovera nel 1926 per curare la tubercolosi di cui soffre, incontra la polacca Elisabeth \"Lydou\" Lozinska (1907-1939), figlia di un industriale ebreo, se ne innamora e la sposa il 24 gennaio 1929. Nel 1931 nasce Luce, loro unica figlia.\nNel 1929 realizza \"\u00c0 propos de Nice\", un film muto di 25 minuti che esamina le disuguaglianze sociali nella Nizza degli anni 1920. Nel 1931 gira \"Taris, roi de l'eau\", un elegante documentario di 11 minuti sul campione di nuoto Jean Taris, tra le prime opere con riprese subacquee.\nNel 1933 gira \"Z\u00e9ro de conduite\", film di soli 47 minuti che rappresenta una ribellione scolastica: quattro collegiali puniti per cattiva condotta si rivoltano contro le autorit\u00e0 scolastiche attaccandole con colpi di cuscino e sberleffi, fino a fuggire per i tetti del collegio verso un immaginario mondo di libert\u00e0.\nInfine nel 1934 realizza \"L'Atalante\", lungometraggio che la tubercolosi (peggiorata anche dalla lavorazione del film ambientato sui canali della Francia settentrionale) non gli consentir\u00e0 di finire. Si tratta di una delle storie d'amore pi\u00f9 amate dagli appassionati e dagli studiosi di cinema.\nMorte commemorazioni ed eredit\u00e0 artistica.\nJean Vigo muore a Parigi a 29 anni e viene sepolto nel cimitero parigino di Bagneux.\nI suoi film negli anni trenta vengono giudicati antipatriottici e vengono censurati dalle autorit\u00e0 governative francesi. Successivamente sono entrate fra le opere che hanno influenzato maggiormente i successivi sviluppi della cinematografia francese e mondiale.\nTra i registi influenzati da Jean Vigo si possono citare Luis Bu\u00f1uel, Fran\u00e7ois Truffaut e Steve McQueen.\nNel 1951 viene istituito in suo onore il Premio Jean Vigo, premio che spesso \u00e8 riuscito a segnalare validi giovani registi. In Francia sono numerosi i cineclub intitolati a Jean Vigo.\nNel 1998 viene realizzato il film Vigo - Passione per la vita, con James Frain nel ruolo del protagonista e Romane Bohringer in quello di Lydou, mentre la regia \u00e8 affidata a Julien Temple. Il film \u00e8 il risultato di una co-produzione anglo-franco-nipponica."}
{"id": "94064", "revid": "22475", "url": "https://it.wikipedia.org/wiki?curid=94064", "title": "Informazione classificata", "text": "Con informazione classificata si intende un documento su supporto cartaceo, digitale, audio o video, al quale pu\u00f2 accedere soltanto un ristretto numero di persone.\nL'espressione viene generalmente usata nel contesto dell'intelligence e dello spionaggio, o ad esempio per indicare le informazioni che siano coperte da segreto di Stato.\nIn ambito nazionale esistono diverse classifiche di segretezza, simili alle qualifiche di sicurezza in ambito NATO. Altri paesi possiedono differenti sistemi e livelli di classifica delle informazioni. Per accedere a tali informazioni, in Italia, \u00e8 richiesto il Nulla osta sicurezza.\nTerminologia.\nIn ambito internazionale si utilizzano i termini corrispondenti utilizzati per gli stessi livelli di riservatezza in lingua inglese (NATO) o in lingua francese (Unione europea)\nItalia.\nIn Italia i documenti ad accesso selezionato sono distinti tradizionalmente nelle quattro categorie di crescente restrizione:"}
{"id": "94065", "revid": "6790", "url": "https://it.wikipedia.org/wiki?curid=94065", "title": "Elephantus non timet culices", "text": ""}
{"id": "94068", "revid": "838137", "url": "https://it.wikipedia.org/wiki?curid=94068", "title": "307 a.C.", "text": ""}
{"id": "94071", "revid": "124790072", "url": "https://it.wikipedia.org/wiki?curid=94071", "title": "Margherita Bagni", "text": "Biografia.\nFiglia degli attori Ambrogio Bagni e Ines Cristina, inizia sin da piccola a frequentare i palcoscenici per poi entrare nella Compagnia di Ermete Zacconi (suo patrigno per essere divenuto il compagno di Ines Cristina); nel 1923 sposa un suo compagno di lavoro Renzo Ricci e dal matrimonio nascer\u00e0 Nora Ricci, futura prima moglie di Vittorio Gassman, anche lei attrice. \nNel 1925, insieme al marito, forma la prima Compagnia Ricci-Bagni; negli anni successivi lavora con Annibale Betrone poi con Elsa Merlini, Ruggero Ruggeri e Gualtiero Tumiati.\nAttiva nel doppiaggio dal'inizio degli anni '30, \u00e8 la voce di Marie Dressler in \"Pranzo alle otto\".\nNel secondo dopoguerra \u00e8 nelle Compagnie di Luigi Cimara, Luigi Almirante e il gi\u00e0 citato Zacconi.\nSporadiche ma significative le sue presenze nel cinema: inizia giovanissima nel 1917 con il film \"Gli spettri\" di Caldera. Partecipa complessivamente ad oltre 40 pellicole, \u00e8 presente sul set del sonoro sin dal 1936 (\"I due sergenti\", \"30 secondi d'amore\"). La sua carriera cinematografica prosegue sino alla fine degli anni cinquanta. Ha un piccolo cameo nel film \"Peccato che sia una canaglia\". Lavora anche in televisione essendo nel cast di alcuni storici sceneggiati, con la regia di Mario Landi, Anton Giulio Majano e Guglielmo Morandi.\nFrequenti infine sono i lavori per Radio Rai (quando ancora si chiamavano \"Rete Azzurra\" e \"Rete Rossa\") in radiodrammi e commedie.\nDoppiaggio.\nFece parte del gruppo di doppiatori della prima generazione, a partire dagli anni 1929-1930, sia presso gli studi della Paramount a Joinville-le-Pont in Francia, dove venivano approntate, alla fine degli anni '20, le versioni per tutto il mercato europeo, sia presso gli Stabilimenti di Roma, quando questi furono in condizione di svolgere un lavoro autonomo e di qualit\u00e0. La Bagni inoltre fu la voce italiana abituale di Jean Harlow.\nTra le tante attrici doppiate:\nA sua volta Margherita Bagni venne doppiata in alcuni film e pi\u00f9 precisamente da:"}
{"id": "94072", "revid": "8911", "url": "https://it.wikipedia.org/wiki?curid=94072", "title": "Elephas indus non timet culices", "text": ""}
{"id": "94074", "revid": "838137", "url": "https://it.wikipedia.org/wiki?curid=94074", "title": "317 a.C.", "text": ""}
{"id": "94075", "revid": "1833487", "url": "https://it.wikipedia.org/wiki?curid=94075", "title": "Akira", "text": ""}
{"id": "94076", "revid": "219495", "url": "https://it.wikipedia.org/wiki?curid=94076", "title": "Eleonora Duse", "text": "Soprannominata \"la divina\", \u00e8 considerata la pi\u00f9 grande attrice teatrale della sua epoca e una delle pi\u00f9 grandi di tutti i tempi, il critico contemporaneo Hermann Bahr la defin\u00ec \u00abla pi\u00f9 grande attrice del mondo\u00bb; simbolo indiscusso del teatro moderno, anche nei suoi aspetti pi\u00f9 enfatici. Acclamata comp\u00ec tourn\u00e9e all'estero recitando sempre in italiano.\nBiografia.\nNata a Vigevano da una famiglia di attori clodiensi, crebbe e trascorse l'infanzia tra il nomadismo e il dilettantismo della compagnia girovaga del padre Alessandro Vincenzo Duse (1820-1892) e della madre Angelica Cappelletto (1833-1906), andando in scena fin da bambina. Era la zia di secondo grado di Italia Vitaliani, poich\u00e9 suo padre era fratello di Giorgio Duse, e questi era padre di Elisa, la madre di Italia e cugina di primo grado di Eleonora. Nel 1862, Eleonora, a soli 4 anni, interpret\u00f2 la parte di Cosetta in una versione teatrale de \"I miserabili\". Nel 1878 conquist\u00f2 il ruolo di prima amorosa nella compagnia Ciotti-Belli Blanes, e appena ventenne fu a capo di una compagnia con Giacinta Pezzana. Alcune memorabili interpretazioni, come \"Teresa Raquin\" di \u00c9mile Zola, le procurarono presto l'adorazione del pubblico e l'entusiasmo della critica. Nel 1879 entrer\u00e0 nella Compagnia Semistabile di Torino di Cesare Rossi, dove porter\u00e0 a maturazione una sua poetica che raccoglieva le eredit\u00e0 del passato ma che insieme rompeva con la tradizione della prima met\u00e0 dell'Ottocento. \n\u00c8 proprio in questo periodo, gli anni ottanta, che Eleonora Duse compir\u00e0 le scelte di repertorio che segneranno il suo percorso artistico e la sua carriera. Un repertorio che le permetter\u00e0 di esprimere il suo sentimento di crisi rispetto all'epoca di cui faceva parte. Vista la sostanziale assenza di una drammaturgia in Italia i testi che sceglieva e prediligeva erano perlopi\u00f9 le \"pi\u00e8ces bien faites\" francesi: moderne, mondane, di forte richiamo per i rinnovati gusti del mutato pubblico del secondo Ottocento.\nMa nelle mani di Eleonora Duse i drammi di Victorien Sardou e di Alexandre Dumas figlio diventavano partiture da smontare per poter essere poi riempite del messaggio tutto personale di Duse che voleva mettere in crisi quei valori borghesi, rappresentarli quindi cos\u00ec come essi si presentavano nella realt\u00e0. I temi che Eleonora Duse voleva affrontare erano quelli pi\u00f9 spinosi e pi\u00f9 rappresentativi della societ\u00e0 borghese dell'epoca: denaro, sesso, famiglia, matrimonio, ruolo della donna. Ne usciva il ritratto di una societ\u00e0 perbenista ma in realt\u00e0 ipocrita, luccicante nella vetrina ma marcia nella sostanza, egemonizzata da un dio-denaro regolatore di ogni rapporto umano; un mondo nel quale \u00e8 impossibile provare delle emozioni sincere.\nEmergeva poi l'interiorit\u00e0 femminile cos\u00ec come lei viveva la sua: un'interiorit\u00e0 alienata, nevrotica. Il suo repertorio era moderno e di forte richiamo: dal verismo della \"Cavalleria rusticana\" di Giovanni Verga, dove interpret\u00f2 Santuzza, ai gi\u00e0 citati drammi di Victorien Sardou e Alexandre Dumas figlio, che facevano parte del repertorio della grande attrice francese Sarah Bernhardt. Fra le due attrici nacque presto una rivalit\u00e0 che divise i critici teatrali.\nLa Duse aveva amicizie con alcune delle personalit\u00e0 pi\u00f9 note dell'epoca, come la scrittrice Sibilla Aleramo e la danzatrice Isadora Duncan.\nNel 1881 Eleonora Duse spos\u00f2 Tebaldo Marchetti - in arte Checchi -, attore nella sua compagnia; l'unione, dalla quale nacque una bambina, Enrichetta, si rivel\u00f2 presto infelice e termin\u00f2 con una separazione definitiva. Nel 1884 si leg\u00f2 ad Arrigo Boito, che adatt\u00f2 per lei \"Antonio e Cleopatra\". La relazione con Boito rest\u00f2 sempre segreta e dur\u00f2, fra alti e bassi, per diversi anni. In questo periodo, l'attrice frequent\u00f2 gli ambienti della Scapigliatura, e il suo repertorio si arricch\u00ec anche dei drammi di Giuseppe Giacosa, amico di Boito. \nNegli anni 1890, Eleonora Duse port\u00f2 sulle scene italiane i drammi di Henrik Ibsen (\"Casa di bambola\", \"La donna del mare\"). Nel 1898, con lei ancora vivente e in piena attivit\u00e0, il Teatro Brunetti di Bologna cambi\u00f2 nome in Teatro Duse. Nel 1909 Eleonora Duse abbandon\u00f2 il teatro, ma vi ritorn\u00f2 nel 1921, spinta dalle necessit\u00e0 economiche; \nnel frattempo, nel 1916, interpret\u00f2 il suo unico film, \"Cenere\", tratto dall'omonimo romanzo di Grazia Deledda. Pochi mesi prima di morire comp\u00ec l'ultimo soggiorno a Viareggio, presso la villa dell'armatore Riccardo Garr\u00e9, nell'agosto 1923; mor\u00ec di polmonite nel corso dell'ultima \"tourn\u00e9e\" statunitense, a Pittsburgh, il 21 aprile 1924.\nCome da lei richiesto, la sua sepoltura si trova nel cimitero di Sant'Anna ad Asolo, cittadina ove aveva una casa, detta \"la casa dell'arco\", nella quale dimor\u00f2 tra il 1920 e il 1922. Lasci\u00f2 scritto di volere essere seppellita rivolta verso il Monte Grappa, per amore dell'Italia e dei soldati che aveva assistito durante la prima guerra mondiale. Il Museo civico di Asolo conserva ed espone ritratti e lettere autografe dell\u2019attrice, oggetti, libri e arredi personali, oggetti, abiti e calzature di scena, che nel 1933 la figlia Enrichetta Angelica Marchetti Bullough don\u00f2 allo Stato italiano, vincolandoli a quella cittadina. Molte altre lettere scritte e ricevute, libri, copioni - alcuni autografi dell\u2019attrice o dell\u2019autore del testo -, abiti, mobilio e molti oggetti personali furono donati nel 1968 dalla nipote e ultima erede Eleonora Ilaria Bullough, religiosa domenicana inglese con il nome di sister Mary of St. Mark, alla Fondazione Giorgio Cini di Venezia, presso la quale costituiscono l\"'Archivio Duse\" e lo spazio espositivo \"Stanza di Eleonora Duse\", la collezione pi\u00f9 ampia e completa di documenti sulla vita e sull\u2019arte dell'attrice.\nMetodo recitativo e rivoluzioni della \"Divina\".\nEleonora Duse caratterizz\u00f2 il teatro moderno perch\u00e9 ruppe totalmente gli schemi del teatro ottocentesco, divenuto ormai incombente su una societ\u00e0 del tutto nuova e diversa.\nPrima di lei gli attori enfatizzavano il tono delle battute, risultando molto innaturali. Inoltre erano di moda pesanti trucchi scenici e parrucche che facevano del viso dell'attore una maschera, esagerando le espressioni e dando all'interprete un aspetto molto falso.\nIl metodo recitativo di Eleonora si basava molto sull'istinto: per la Duse recitare era infatti un avvenimento naturale e spesso improvvisava, a volte camminava lungo il palcoscenico e gesticolava, poi si sedeva e cominciava a parlare. Altre volte, nelle scene dove doveva esprimere forte dolore, si aggrappava alle tende del sipario e piangeva disperatamente. Grazie a questi suoi atteggiamenti molto incisivi l'attrice recit\u00f2 in molti Paesi ma sempre in lingua italiana: anche quando il pubblico non comprendeva le sue parole, intendeva ci\u00f2 che Eleonora sapeva esprimere.\nA testimonianza di questo, ecco cosa scrisse di lei alla sorella il drammaturgo russo Anton Cechov:\nEleonora Duse fu apprezzata anche da Stanislavskij, il quale afferm\u00f2 di essersi ispirato all'attrice italiana per la creazione del Teatro d'arte di Mosca.\nLa \"Divina\" (come venne poi soprannominata Eleonora Duse, prima da Gabriele d'Annunzio e poi dal suo pubblico) sul palco era quanto pi\u00f9 naturale possibile. La Duse non si truccava mai, n\u00e9 a teatro, n\u00e9 nella sua vita privata, ed era molto fiera dei suoi lineamenti marcati, non affatto in linea con i canoni estetici dell'epoca. Anche per questa sua bellezza diversa dalle altre, Eleonora era molto apprezzata sia dal pubblico sia dalla critica.\nConsapevole di questo, accentu\u00f2 sempre di pi\u00f9 negli anni il suo metodo, il suo modo personale di recitare ma mai di fingere, innovativo e anticonformista, incominciando con atteggiamenti all'epoca molto provocatori, sfrontati, come le mani sui fianchi, i gesti ossessivi, lo sguardo fisso nel vuoto. Una sua caratteristica particolare era quella di muovere molto le braccia quando recitava, e rendere il corpo protagonista dello spettacolo, insieme con la voce, che non aveva mai toni ridondanti e che colpiva proprio per la sua naturalezza e la sua spontaneit\u00e0. A volte, Eleonora sussurrava, sussurrava la stessa parola diverse volte, una parola che riteneva fondamentale per il suo personaggio.\nIl suo stile era inconfondibile, e questo fu testimoniato da molti che la videro, come l'attrice Adelaide Ristori, che nel 1897 sottoline\u00f2 la grande modernit\u00e0 della Duse, modernit\u00e0 che era inevitabilmente legata alla sua apertura mentale (oggi definiremmo la Duse femminista) e al suo modo unico di plasmare Arte e Vita in un magnifico tutt'uno.\nScaten\u00f2 una vera e propria rivoluzione nel teatro, perch\u00e9 molti furono i casi nei quali altre attrici si ispirarono a lei, e molte sono le cose che le appartengono nel teatro moderno, come l'uso del corpo ma senza gesta plateali, e l'assenza totale di trucco, sempre pi\u00f9 apprezzata.\nInoltre, come lei stessa afferm\u00f2 e com'era evidente dai suoi spettacoli, la Duse sentiva molto intensamente tutto ci\u00f2 che recitava, spesso mischiando la recitazione con la sua vita personale. Infatti, \u00e8 ben noto che dopo aver subito un tradimento dal marito Tebaldo Checchi (che aveva intrecciato una relazione con l'allora giovanissima attrice Irma Gramatica), Eleonora, mentre stava recitando \"La principessa di Baghdad\" di Alexandre Dumas (figlio), mostra il seno nudo in scena, slacciandosi il corsetto. Fu subito scalpore, anche perch\u00e9 gli spettacoli di Eleonora avevano sempre grande successo, e tra la folla del pubblico c'erano quasi sempre molti giornalisti, quindi la stampa lo venne a sapere subito. In seguito, l'attrice Gramatica tenter\u00e0 addirittura il suicidio, mentre Checchi andr\u00e0 in Sud America e il matrimonio con Eleonora si chiuder\u00e0.\nEleonora non faceva mai nulla per caso, in scena.\nSpesso, sia sul palcoscenico sia fuori dalla scena, congiungeva le mani e intrecciava le dita, poi sollevava gli indici e li conduceva alla bocca, sfiorandosi le labbra in un'attitudine pensosa e molto delicata.\nRecit\u00f2 con passione e sentimento fino alla fine della sua vita e si esib\u00ec per l'ultima volta il 5 aprile 1924 a Pittsburgh. Quella sera aveva la febbre molto alta e la tosse, aggravata dalla sua malattia ai polmoni.\nLa Divina Duse non disdegnava il viola nell'abbigliamento, colore invece abolito dalle persone di spettacolo, specialmente nel suo tempo. Inoltre, spesso indossava i costumi di scena anche nella vita privata.\nIl legame con Gabriele d'Annunzio.\nNel 1882 a Roma incontra per la prima volta Gabriele d'Annunzio: quest'ultimo \u00e8 un giovane affascinante e pieno di riccioli, sceso da poco dagli Abruzzi, ma gi\u00e0 con tre opere pubblicate. Compare davanti alla Duse e con melodiose parole le propone, \"tout court\", di andare a letto con lui. Eleonora lo congeda con sdegno, ma forse anche con un segreto compiacimento (in quel giorno lo descrive: \"Gi\u00e0 famoso e molto attraente, con i capelli biondi e qualcosa di ardente nella sua persona\").\nNel 1888 a Roma al teatro Valle, Eleonora, che sul palcoscenico si \u00e8 appena redenta da traviate gioie e ha preso in faccia manciate di monete false ed \u00e8 morta di tisi e d'amore nelle vesti della disgraziatissima \"Signora delle camelie\", sta avviandosi ancora in sospiri e lacrime al suo camerino. Ed ecco un giovanotto esile, esile, ma tutto scatti ed eleganza, uscire d'improvviso dalla penombra del corridoio e gridarle con perentorio entusiasmo: \"O grande amatrice!\". Eleonora, un po' spaventata, lo guarda per un attimo e prosegue. Il giovanotto \u00e8 d'Annunzio.\nNel giugno 1892 d'Annunzio scrive una dedica (\"Alla divina Eleonora Duse\") su un esemplare delle sue \"Elegie romane\". Dal libro nasce in Eleonora il desiderio di un incontro con l'autore. E nell'incontro \"si abbandona alla presa di quegli occhi chiari, si sorprende a dimenticare tutta la sua amara sapienza della vita e a godere della lusinga che essi esprimono\".\nMomento fondamentale sia nella vita privata sia nella carriera artistica di Eleonora Duse fu un altro incontro con d'Annunzio, a Venezia nel 1894. Il tempestoso legame sentimentale e artistico che si stabil\u00ec tra l'attrice e il poeta dur\u00f2 una decina d'anni, e contribu\u00ec in modo determinante alla fama di d'Annunzio. Eleonora Duse, gi\u00e0 celebre e acclamata in Europa e oltre oceano, port\u00f2 infatti sulle scene i drammi dannunziani (\"Il sogno di un mattino di primavera\", \"La Gioconda\", \"Francesca da Rimini\", \"La citt\u00e0 morta\", \"La figlia di Iorio\"), spesso finanziando ella stessa le produzioni e assicurando loro il successo e l'attenzione della critica anche fuori dall'Italia. Ci\u00f2 nonostante, nel 1896 d'Annunzio le prefer\u00ec Sarah Bernhardt per la prima rappresentazione francese de \"La ville morte\".\nPeriodi di vicinanza e collaborazione fra i due artisti si alternarono a crisi e rotture; d'Annunzio seguiva raramente l'attrice nelle sue \"tourn\u00e9e\", ma nel 1898 affitt\u00f2 la villa trecentesca della Capponcina a Firenze nella zona di Settignano, a nord-est di Firenze, per avvicinarsi alla Porziuncola, la dimora di Eleonora. Nel 1900, d'Annunzio pubblic\u00f2 il romanzo \"Il fuoco\", ispirato alla sua relazione con Eleonora Duse, suscitando critiche vivaci da parte degli ammiratori dell'attrice. Dopo la loro separazione D'Annunzio visse tutto il resto della sua vita (le sopravvisse quattordici anni) struggendosi nel ricordo dell'attrice. Infatti alla notizia della morte della Duse, ormai vecchio, pare abbia mormorato \u00ab\"\u00c8 morta quella che non meritai\"\u00bb.\nD'Annunzio conserv\u00f2 al Vittoriale degli Italiani (la sua casa museo) un busto (tuttora visibile al pubblico) raffigurante il volto di Eleonora Duse, per la quale ebbe un vero e proprio culto, soprattutto negli anni che seguirono la morte dell'attrice. Il poeta chiamava la statua \"testimone velata\" e la copriva appunto con un velo quando si dedicava alla scrittura, sostenendo che Eleonora non dovesse guardarlo mentre lavorava. Eppure la statua fu posta dal poeta nell'Officina del Vittoriale, ovvero la stanza dedita alla scrittura.\nLa Duse ispir\u00f2 una parte molto importante dell'opera dannunziana, tale da essere la musa ispiratrice della raccolta poetica \"Alcyone\", la pi\u00f9 celebre delle raccolte poetiche dannunziane. Infatti, durante la loro relazione, d'Annunzio scriveva circa 6000 versi al mese.\nAgli anniversari della morte di Eleonora, Gabriele si ritirava nella \"Stanza del Lebbroso\" (al Vittoriale) esclusivamente per meditare su di lei. \nInoltre, spesso affermava di vedere l'attrice in sogno.\nIl poeta annot\u00f2: \"Nessuna donna mi ha mai amato come Ghisola, n\u00e9 prima, n\u00e9 dopo\".\n(Ghisola era il nome con cui d'Annunzio ribattezz\u00f2 la Duse, insieme con Ghisolabella, Isa, Perdita e Nomade, per i suoi continui, lunghi viaggi dovuti alle tourn\u00e9es).\nDurante la Prima Guerra Mondiale, alla quale prese parte, d'Annunzio port\u00f2 sempre con s\u00e9 due smeraldi, dono della Duse, incastonati in un anello all'indice della mano sinistra, convinto che lo proteggessero dal morire in guerra."}
{"id": "94077", "revid": "3732", "url": "https://it.wikipedia.org/wiki?curid=94077", "title": "La Stampa", "text": "La Stampa \u00e8 un quotidiano italiano, con sede a Torino. \u00c8 il quarto quotidiano italiano per diffusione. Fu fondata con la testata \"Gazzetta Piemontese\"; assunse il nome attuale nel 1895.\nStoria.\nDalla fondazione a Frassati.\n\"La Stampa\" fu fondata a Torino il 9 febbraio 1867 con il nome di \"Gazzetta Piemontese\" dal giornalista e scrittore Vittorio Bersezio e dal politico Casimiro Favale. Il motto del giornale era \u00ab\"Frangar non flectar\"\u00bb (\"Mi spezzer\u00f2 non mi piegher\u00f2\") e il prezzo era di 5 centesimi di lire. Nei primi anni di vita il giornale usc\u00ec dalla tipografia di Favale, in via Dora Grossa, ebbe una tiratura di 7-8000 copie e due edizioni giornaliere, mattutina e pomeridiana. Nel 1880 la \u00abGazzetta Piemontese\u00bb fu acquistata dal deputato liberale Luigi Roux, che ne assunse anche la direzione. Tra i collaboratori del giornale spiccano i nomi dei deputati Silvio Spaventa e Ruggiero Bonghi.\nNel 1894 divenne comproprietario l'imprenditore e giornalista Alfredo Frassati, che affianc\u00f2 Roux nella direzione. Da condirettore decise di rilanciare il giornale. La testata fu modificata in \"La Stampa \", mentre motto e prezzo restarono immutati. Il quotidiano apparve con la nuova testata il 1\u00ba gennaio 1895; il vecchio nome, pur retrocesso a sottotitolo, era pi\u00f9 evidente del nuovo. Le proporzioni vennero invertite dal 30 marzo 1895. Frassati trasfer\u00ec poi la sede in un palazzo di piazza Solferino. Introdusse anche nuove tecnologie: arriv\u00f2 la linotype, una delle prime in Italia (le linotype raggiungeranno il numero di trentasette).\nIn pochi anni la tiratura de \"La Stampa\" sal\u00ec a 50\u00a0000 copie. Nel 1900 Roux cedette la propriet\u00e0 della testata: due terzi a Frassati e un terzo al finanziere E. Pollone. Frassati assunse cos\u00ec la carica di direttore e pot\u00e9 scegliere in autonomia la linea editoriale. Impresse una linea politica di sostegno a Giovanni Giolitti, di cui divenne uno dei maggiori sostenitori. Chiam\u00f2 brillanti intellettuali come Luigi Einaudi, Francesco Saverio Nitti e Gaetano Mosca. Dette vita a un supplemento illustrato sportivo (\"La Stampa Sportiva\", 19 gennaio 1902) e ad una rivista dedicata al mondo femminile (\"La Donna\", 27 dicembre 1904). Il 12 agosto 1908 spar\u00ec il sottotitolo \u00abGazzetta piemontese\u00bb e rimase solo in evidenza \"La Stampa\" come unico titolo del quotidiano. La tiratura sal\u00ec costantemente fino a sfiorare le 100\u00a0000 copie nel 1910, facendo della \"Stampa\" il primo quotidiano di Torino davanti alla \"Gazzetta del Popolo\" e il secondo del Nord. In occasione dell'entrata dell'Italia nella Prima guerra mondiale sostenne la posizione neutralista, in sintonia con il governo dell'epoca.\nNel 1877 Vittorio Bersezio fond\u00f2 un periodico che, a buon diritto, pu\u00f2 essere considerato il primo settimanale culturale italiano legato a un quotidiano: la \"Gazzetta Letteraria\". Supplemento festivo della \"Gazzetta Piemontese\" (infatti per il primo anno prese il nome di \u00abGazzetta Piemontese Letteraria\u00bb), fu diretta dallo stesso Bersezio fino al 1880, poi da Giuseppe Depanis, da Domenico Lanza e infine da Luigi Filippo Bolaffio (1894-1902). Pubblic\u00f2 recensioni e si prefisse di tenere informati i lettori sulle pi\u00f9 importanti novit\u00e0 letterarie, segnalandole tempestivamente. Fu chiusa da Alfredo Frassati nel 1902.\nL'ingresso degli Agnelli.\nIl 1\u00ba dicembre 1920 il gruppo finanziario-industriale Agnelli-Gualino acquist\u00f2 la quota di Pollone insieme al diritto di prelazione sulle quote di Frassati. Dopo l'assassinio di Giacomo Matteotti (11 giugno 1924) il quotidiano si schier\u00f2 su posizioni anti-mussoliniane. Per aver preso questa posizione, Frassati dovette cedere la propriet\u00e0 del giornale a un gruppo gradito al capo del governo. Il 29 settembre 1925 il giornale venne sospeso (fu un avvertimento del regime). Quando torn\u00f2 in edicola il 3 novembre, Frassati ebbe i giorni contati: rassegn\u00f2 le dimissioni il 9 novembre 1925. Nel suo ultimo anno alla guida del quotidiano, \"La Stampa\" si era assestata su una tiratura di 176\u00a0000 copie. Nel 1926 la FIAT (ovvero la famiglia Agnelli) ne rilev\u00f2 la propriet\u00e0 con l'avallo delle autorit\u00e0 fasciste. Il nuovo direttore, Andrea Torre, alline\u00f2 il giornale sulle direttive del regime, ma il quotidiano perse copie, a favore del diretto concorrente \"Gazzetta del Popolo\", che lo super\u00f2 diventando il primo quotidiano torinese.\nIl 31 dicembre 1930 usc\u00ec il primo numero de \"La Stampa della Sera\" (dal gennaio 1937 \"Stampa Sera\"), edizione pomeridiana e del luned\u00ec del quotidiano torinese (giorno in cui tradizionalmente \"La Stampa\" non veniva pubblicata). Caporedattore era lo scrittore senese Mino Maccari. Nel 1934 la sede del quotidiano fu trasferita in un grande palazzo che s'affacciava su via Roma con ingresso dalla Galleria San Federico. Con la direzione di Alfredo Signoretti le vendite de \"La Stampa\" cominciarono ad aumentare, dopo le sensibili riduzioni della tiratura verificatesi all'inizio del decennio. Nel febbraio 1943 \"La Stampa\" era stabilmente il secondo quotidiano italiano con 550\u00a0000 copie di tiratura media (posizione che manterr\u00e0 fino al 1986).\nDopo l'8 settembre e la conseguente invasione nazista della penisola, \"La Stampa\", come gli altri giornali del Nord Italia, dovette allinearsi alle direttive del governo filo-tedesco. Dopo la Liberazione (3 maggio 1945) il Comitato di liberazione nazionale (CLN) ottenne la sospensione del quotidiano torinese per connivenza con la Repubblica Sociale Italiana. \nGrazie all'appoggio degli Alleati, il quotidiano ritorn\u00f2 nelle edicole il 18 luglio 1945 sotto la direzione di Filippo Burzio (che l'aveva gi\u00e0 diretta dal 10 agosto all'8 settembre 1943). Tre giorni dopo Alfredo Frassati dovette cambiare la testata in \"La Nuova Stampa\".\nIl 15 luglio, infatti, il militare aveva chiuso il \"Corriere del Piemonte\", un foglio cittadino nato dopo la Liberazione con l'appoggio del Psychological Warfare Branch. La decisione era stata presa senza trattare con il CLN del Piemonte. \nIl CLN protest\u00f2 per non essere stato consultato; una dimostrazione di piazza, davanti alla sede del \"Corriere\", provoc\u00f2 alcuni incidenti. Il governatore reag\u00ec ordinando la sospensione di tutti i quotidiani torinesi. \nIl 21 luglio Frassati fece uscire il quotidiano con la testata modificata in \"La Nuova Stampa\" per evitare il sequestro da parte del governatore alleato di Torino.\nDal 1\u00ba gennaio 1946 il quotidiano ritorn\u00f2 di propriet\u00e0 degli Agnelli.\nDal 1948 al 1990.\nIl periodo 1948-1968 fu dominato dalla figura di Giulio De Benedetti, carismatico direttore. Vittorio Valletta, presidente e amministratore delegato della Fiat, gli pose due obiettivi: conquistare gli operai delle fabbriche della societ\u00e0, in grande maggioranza lettori de \"l'Unit\u00e0\", e recuperare i lettori passati alla concorrente \"Gazzetta del Popolo\". Non avendo un grande budget a disposizione De Benedetti invent\u00f2 un giornale-mosaico: oltre alle notizie fornite della redazione, prese in affitto i corrispondenti esteri dei quotidiani romani, scelse anche singoli pezzi gi\u00e0 pubblicati da inserire nella sua Terza pagina, e invent\u00f2 la fortunata rubrica di dialogo con i lettori \u00abSpecchio dei tempi\u00bb (apparsa per la prima volta il 17 dicembre 1955), che esiste tuttora.\nRiusc\u00ec cos\u00ec ad offrire un prodotto di qualit\u00e0 e a mantenere al contempo l'indipendenza del giornale. \"La Stampa\" ritorn\u00f2 ad essere il primo quotidiano a Torino e tra i primi in Italia. Era l'unico quotidiano importante alternativo al duopolio DC-sinistra, che dominava la scena italiana. In questo periodo, fino agli anni ottanta, \"La Stampa\" usciva anche in edizione pomeridiana come \"Stampa Sera\". Il luned\u00ec usciva un'unica edizione, la mattina, con la testata \"Stampa Sera\". Alla met\u00e0 degli anni sessanta, \"La Stampa\" vendeva in media 375\u00a0000 copie, alle quali si aggiungevano le 175\u00a0000 di \"Stampa Sera\".\nNel 1968 la sede de \"La Stampa\" fu trasferita in via Marenco 32, in un edificio lamellare in vetro, realizzato dall'Impresa Carpegna e Sabbadini su progetto Fiat, Divisione Costruzione e Impianti. Rimarr\u00e0 la sede del quotidiano fino al 2012. Nella vecchia sede in via Roma il giornale mantenne la propriet\u00e0 delle stanze al piano terreno del palazzo, che destin\u00f2 a sale di rappresentanza per il pubblico. La tradizione di un giornalismo tutto fatti, non ideologico e pragmatico prosegu\u00ec con il successore di De Benedetti, Alberto Ronchey (1968-73), giornalista e sociologo. Gianni Agnelli, successore di Valletta alla Fiat, volle un giornale che oltrepassasse i confini del Nord-ovest per diventare finalmente una testata nazionale. Per sprovincializzare \"La Stampa\", Ronchey punt\u00f2 sugli esteri e sulle notizie di economia. Con collaboratori come Carlo Casalegno, Alessandro Galante Garrone, Luigi Firpo e Norberto Bobbio riusc\u00ec a consolidare la propria presenza sul piano nazionale. Senza trascurare la cronaca: Ronchey, infatti, raggiunse la punta massima di vendite pubblicando in prima pagina la vicenda di una bambina rapita e uccisa ad Alba. Alla cultura Ronchey chiam\u00f2 come consulente lo scrittore Guido Piovene. Poco dopo vennero Giovanni Arpino e Guido Ceronetti.\nDopo cinque anni alla direzione, Ronchey ritorn\u00f2 all'attivit\u00e0 di inviato internazionale e sociologo di primo piano nel 1973. Fu l'anno in cui il \"Corriere della Sera\", il primo quotidiano italiano, cambi\u00f2 linea politica schierandosi a sinistra. \"La Stampa\" ebbe l'occasione di diventare il punto di riferimento dei moderati. Al quotidiano torinese arriv\u00f2 Arrigo Levi. Nel 1974 Levi schier\u00f2 il quotidiano sul No al referendum abrogativo del divorzio (quindi per il mantenimento della legge sul divorzio). Il 1\u00ba novembre 1975 nacque il supplemento letterario \"Tuttolibri\". A met\u00e0 del decennio la tiratura aveva superato il muro delle 500\u00a0000 copie giornaliere, con una foliazione di 28 pagine. Nonostante l'aumento dei costi di produzione dei giornali, alla met\u00e0 degli anni settanta il quotidiano torinese manteneva con 445\u00a0307 copie di tiratura la seconda posizione tra i quotidiani italiani d'informazione, secondo solo al \"Corriere\". Con una peculiarit\u00e0: \"La Stampa\" era conosciuta in tutta Italia e all'estero, ma continuava ad avere lettori prevalentemente locali: 1/5 delle copie erano vendute a Torino citt\u00e0 e nel suo hinterland.\nIl 16 novembre 1977 il vicedirettore Carlo Casalegno fu vittima di un agguato terrorista: colpito con quattro colpi al volto, mor\u00ec il 29 novembre, dopo tredici giorni di agonia. Fu la prima volta che le Brigate Rosse uccisero volutamente un giornalista. In un giorno del 1978 \"La Stampa\" incapp\u00f2 in un incidente diplomatico. Fruttero e Lucentini avevano scritto un elzeviro satirico su Mu\u02bfammar Gheddafi, il presidente della Libia. Il leader arabo s'infuri\u00f2 e minacci\u00f2 la Fiat di ritorsioni economiche se non avesse ottenuto l'allontanamento del direttore Arrigo Levi, che avvenne il 6 novembre 1978.\nIl nuovo direttore fu Giorgio Fattori, proveniente dalla direzione del settimanale \"L'Europeo\", dove aveva fatto molto bene. Quando Fattori prese in mano \"La Stampa\" il giornale era un po' in sofferenza. Lo lasci\u00f2 dopo 8 stagioni, durante le quali introdusse nuove tecnologie (la teletrasmissione ed il computer), potenzi\u00f2 gli inserti (invent\u00f2 nel 1981 \"Tuttoscienze\", ora \"TsT\", diretto da Piero Bianucci) e port\u00f2 in crescita la diffusione. Durante il suo mandato la diffusione del quotidiano aument\u00f2 di 63\u00a0000 copie. Quando se ne and\u00f2 i conti erano tornati a posto. Durante la successiva direzione di Gaetano Scardocchia (1986-1990), \"La Stampa\" ridusse il formato, passando da nove a sette colonne, e, uniformandosi agli altri quotidiani, soppresse la Terza pagina, rinviando la cultura nelle pagine interne.\nNel corso degli anni ottanta la tiratura aument\u00f2, seguendo una tendenza che interessava la stampa quotidiana, che attravers\u00f2 una fase di ripresa: nel 1985 sal\u00ec a 549\u00a0749 e nel 1989 tocc\u00f2 le 571\u00a0462 copie, per mantenersi costante su questo livello fino al 1994.\nAnche la tiratura degli anni novanta fu in linea con la tendenza generale della stampa nazionale: fino al 1994 rimase sui livelli degli anni precedenti (573\u00a0175), poi inizi\u00f2 a diminuire: nel 1999 le copie erano scese a 529\u00a0675 e nel 2009-10 a 407\u00a0181.\nNel 1986 \"La Stampa\" fu superata nelle vendite da \"la Repubblica\", scendendo dal secondo al terzo posto tra i quotidiani d'informazione.\nDal 1990 al 2014.\nCon Paolo Mieli (1990-1992) comincia un ricambio generazionale. Il nuovo direttore d\u00e0 maggiore attenzione alla televisione e nomina alcuni brillanti collaboratori destinati a prendere il posto dei due grandi decani: Norberto Bobbio e Alessandro Galante Garrone. Come vice-direttore sceglie Ezio Mauro, piemontese. Durante la Guerra del Golfo (1990-1991), mentre i due maggiori quotidiani italiani fanno a gara a chi pubblica pi\u00f9 pagine (piene di notizie, resoconti, interviste, ecc.) \"La Stampa\" inventa la formula del \"diario\": quello militare di Mario Ciriello, quello italiano molto pacifista di Lietta Tornabuoni, quello arabo di Igor Man, quello tv di Oreste Del Buono e quello americano di Furio Colombo. La formula riscuote successo presso il pubblico e fa aumentare la credibilit\u00e0 del giornale. Finito il conflitto, comincia a tenere un \"diario\" l'inviato Paolo Guzzanti, che raccoglie le confidenze del presidente Francesco Cossiga e le spiega ai lettori. Mieli innova anche le pagine di politica interna: il \"retroscena\", cio\u00e8 la spiegazione di quello che i politici fanno e pensano dietro la facciata delle loro parole, diventa una testatina di pagina. Decide di portare a sette le uscite del quotidiano. Fino ad allora, infatti, \"La Stampa\" usciva dal marted\u00ec alla domenica, mentre luned\u00ec faceva spazio a \"Stampa Sera\". L'ultimo numero di \"Stampa Sera\", dopo 62 anni di vita, esce il 18 aprile 1992.\nLombardo d'origine e romano d'adozione, Paolo Mieli riesce nella difficile impresa di \"de-juventinizzare\" il giornale (lo riconoscer\u00e0 anche il presidente del , Gianmauro Borsano). \nCon il successore di Mieli, Ezio Mauro (1992-1996), debutta il settimanale \"Specchio della Stampa\" (27 gennaio 1996). Nel 1999, sotto la direzione di Marcello Sorgi (Gianni Riotta condirettore), nasce l'edizione web del quotidiano. Nei primi anni Duemila viene inaugurata una politica di abbinamenti con varie testate locali, diffuse in tutta la penisola.\nIl 19 novembre 2006 il direttore Giulio Anselmi porta a compimento una storica riduzione del formato del giornale, sull'onda di un cambiamento che sta interessando tutti i quotidiani in formato \"lenzuolo\". \"La Stampa\" riduce le dimensioni da 38x53 a 31x45 cm, approdando al formato Berlinese, a sei colonne. Il cambio di dimensione, voluto dall'editore e deciso durante la precedente direzione di Marcello Sorgi, insieme all'adozione del colore su tutte le pagine e al \"restyling\" della testata, sfida le abitudini consolidate dei lettori. La scommessa \u00e8 vinta, come hanno dimostrato i dati di vendita. Dal 2009 \"La Stampa\" \u00e8 disponibile in carta elettronica sui lettori e-book.\nDal 29 ottobre 2010, dopo un lavoro di digitalizzazione e indicizzazione durato anni, finanziato da un Comitato per la Biblioteca Digitale dell'Informazione Giornalistica di cui fanno parte Fondazione CRT, Compagnia di San Paolo, \"La Stampa\" e Regione Piemonte, viene reso disponibile \"on-line\" gratuitamente l'intero archivio storico della testata dalla nascita al 2006. L'Archivio digitalizzato storico de La Stampa \u2013 il servizio a partire dal 15 dicembre 2020 e per un mese \u00e8 stato temporaneamente indisponibile \"a causa di prolungate attivit\u00e0 di manutenzione\" (ovvero la sostituzione del vecchio software \"Flash player\" della Adobe, obsoleto dal 31 dicembre 2020, con la soluzione open-source Openseadragon) \u2013 contiene tutti i numeri del quotidiano usciti dal 1867 al 2005, incluse le edizioni principali del mattino, quelle serali e i supplementi, per un totale di circa 1\u00a0750\u00a0000 pagine, 5\u00a0000\u00a0000 di articoli e 4\u00a0500\u00a0000 fotografie e illustrazioni. Dal giugno 2011 il sito web ha attivato un canale, chiamato VaticanInsider, sulla Santa Sede e la chiesa cattolica nel mondo.\nDal 10 settembre 2012 la nuova sede del giornale \u00e8 in Via Lugaro 15 a Torino.\nLa nuova societ\u00e0 editrice.\nIl 2 agosto 2014 la societ\u00e0 editrice del quotidiano, l'\u00abEditrice La Stampa\u00bb di John Elkann (Fiat Chrysler Automobiles), ha annunciato, in un comunicato congiunto con la \u00abSociet\u00e0 Edizioni e Pubblicazioni (SEP)\u00bb di Carlo Perrone, editrice de \"Il Secolo XIX\", il progetto di fusione per incorporazione della SEP nella prima, creando cos\u00ec una nuova societ\u00e0 denominata \u00abItaliana Editrice S.p.A.\u00bb, partecipata da Fiat Chrysler per il 77% e dalla famiglia Perrone per il 23%, compresa anche l'integrazione delle sussidiarie pubblicitarie e \"mass media\", come Publikompass (di Edizioni La Stampa), Publirama e Radio19 (entrambe di SEP).\nCon questa operazione, a partire dal 1\u00ba gennaio 2015, \u00e8 nato un gruppo editoriale composto da 240 giornalisti (sommando le redazioni dei due quotidiani) e con una quota giornaliera di 260\u00a0000 copie vendute, alla pari degli altri maggiori gruppi editoriali, come RCS MediaGroup, editore del \"Corriere della Sera\", e Gruppo Editoriale L'Espresso, editore de \"la Repubblica\".\nIl 5 novembre 2015 esce il nuovo settimanale \"Origami\", pubblicato tutti i gioved\u00ec in allegato sia a \"La Stampa\" che al \"Secolo\".\nGEDI Gruppo Editoriale.\nNel 2016, Italiana Editrice S.p.A. viene acquistata dal Gruppo Editoriale L'Espresso che nel 2017, ad incorporazione effettuata, modifica la propria ragione sociale in GEDI Gruppo Editoriale S.p.A. Viene costituita una nuova societ\u00e0, \u00abGedi News Network\u00bb (GNN) per la pubblicazione dei quotidiani del gruppo, tra cui \"La Stampa\".\nDal 12 maggio 2018 il quotidiano esce in una nuova veste grafica. L'elemento pi\u00f9 evidente \u00e8 il cambiamento del tipo di carattere: il nuovo \"font\" \u00e8 il Charter. Le dimensioni del testo sono leggermente pi\u00f9 grandi. Inoltre la sezione \"Cultura, societ\u00e0 e spettacoli\" \u00e8 stata riunita sotto la testata \"Tempi moderni\", riconoscibile dall'uso del colore rosa nelle pagine. Il cambiamento \u00e8 stato deciso dal nuovo editore. Nello stesso periodo il sito lastampa.it introduce la sezione \u00abTop News\u00bb, che comprende editoriali, articoli ed inchieste leggibili solo su abbonamento.\nDal 2015 al 2019 tutti gli articoli sono stati pubblicati con licenza Creative Commons BY-NC-ND.\nAd ottobre del 2019 sono stati digitalizzati e resi gratuitamente disponibili in rete tutti gli articoli pubblicati dal 1867 al 2005 compresi.\nDal 2 marzo 2020 le notizie vengono \"cucinate\" e pubblicate durante l'arco della giornata senza soluzione di continuit\u00e0 sul web (\"Digital First\"). Gli stessi articoli compaiono poi sul giornale cartaceo il giorno dopo. \"La Stampa\" \u00e8 il primo quotidiano nazionale italiano ad adottare questo tipo di processo industriale di produzione dei contenuti.\nIl 23 aprile 2020 Molinari lascia la direzione per assumere quella di \"la Repubblica\"; al suo posto arriva Massimo Giannini, ex direttore di Radio Capital ed ex conduttore di \"Ballar\u00f2\" su Rai 3.\nIl libro Archivio Storico La Stampa Dal 1867 verr\u00e0 presentato a Torino alla mole antonelliana il 28 dicembre 2020\nDirettori.\n\"Graditi al regime fascista\"\n\"Dopo la caduta del fascismo: nomine approvate dal Minculpop defascistizzato\"\n\"Nomine approvate dal Minculpop della R.S.I.\"\nSospensione per decreto del CLN: 28 aprile - 17 luglio 1945\n\"Nominato dal CLN\"\n\"Scelti dal gruppo Fiat\"\n\"Scelti da GEDI Gruppo Editoriale\"\nEdizioni regionali.\nLa testata \u00e8 diffusa soprattutto nel Nord Ovest, per la grande maggioranza in Piemonte, Valle d'Aosta e Liguria, dove le redazioni locali sono tra i punti di forza principali del quotidiano. Un accordo per l'uscita in abbinamento locale con una serie di piccoli e medi quotidiani sparsi in tutto il Paese (i maggiori dei quali sono \"Cronache di Napoli\", \"Corriere di Caserta\", \"Corriere Mercantile\", \"Corriere Romagna\", \"Cronache del Mezzogiorno\", \"Il Domani della Calabria\", \"Il Domani di Bologna\", \"L'informazione\", \"La Voce di Mantova\", \"Primo piano Molise\" e \"Gazzetta del Mezzogiorno\"), seppur risoltosi con molti di essi tra il 2004 e il 2005, ne ha favorito la diffusione in altre regioni.\nDiffusione.\nDati Ads - Accertamenti Diffusione Stampa. La diffusione di un quotidiano si ottiene, secondo i criteri dell'ADS, sommando: Totale Pagata + Totale Gratuita + Diffusione estero + Vendite in blocco."}
{"id": "94080", "revid": "1305772", "url": "https://it.wikipedia.org/wiki?curid=94080", "title": "Dogana", "text": "La dogana, o ufficio doganale, \u00e8 un organismo di natura pubblica preposto al controllo dell'entrata e dell'uscita delle merci dal territorio di uno Stato (attraverso il confine di Stato), sia che si tratti di materiali a seguito dei viaggiatori sia di trasporto di merci.\nStoria.\nUna caratteristica di queste imposizioni primitive \u00e8 comunque che non erano tassazioni \"protezionistiche\", ma di semplici introiti per le casse statali.\nQuesti primi esempi sono stati sempre pi\u00f9 perfezionati nei secoli successivi; la riscossione di tasse sulle merci in entrata nel proprio territorio \u00e8 stata applicata sino ai giorni nostri e utilizzata da tutte le ideologie politiche.\nDopo la parentesi storica con l'utilizzo nel Medioevo della tassazione sulle merci in entrata nei vari Regni, Ducati e Principati come semplice imposta da parte dei signori feudali, si possono far risalire, almeno in Italia, i primi utilizzi della \"dogana moderna\" alla seconda met\u00e0 del XVIII secolo; a questo periodo storico si fanno risalire le prime \"imposizioni daziarie\" fatte per incentivare e proteggere le nascenti industrie nazionali, specialmente del settore tessile.\nSi redasse in quel periodo la prima \"Tariffa doganale\" che metteva in relazione i dazi con il tipo di merce importata, pi\u00f9 alti per quelle merci che si voleva fossero fabbricate all'interno del territorio nazionale. Per evitare troppe ritorsioni e per esigenze di interscambio con gli altri Stati nacquero i primi trattati \"bilaterali\" dove venivano pattuite esenzioni o riduzioni dei dazi stessi in \"cambio\" di altrettante concessioni (su altre merceologie) dalla parte opposta. All'inizio della prima guerra mondiale l'Italia aveva stretto accordi bilaterali praticamente con tutti gli Stati del Mondo.\nDopo i due conflitti mondiali nasce l'idea di un grande mercato europeo dove una delle principali innovazioni \u00e8 proprio l'abolizione dei dazi per le merci scambiate all'interno degli Stati che ne facevano parte; da questa idea nasce nel 1951 la CECA (Comunit\u00e0 europea del carbone e dell'acciaio), primo esempio di materiali circolabili tra i sei Stati aderenti (Italia, Francia, Germania, Paesi Bassi, Belgio e Lussemburgo ) senza alcuna imposizione di tasse, se non l'IVA nazionale. Naturalmente \u00e8 questo l'esperimento che prelude alla nascita, pochi anni dopo, della CEE.\nDescrizione.\nLe merci in transito.\nNel caso di merci transitanti attraverso il territorio dello Stato, arrivate per esempio dall'estero in un porto o aeroporto, e destinate ad altro stato (o anche ad altra dogana interna comunitaria), la dogana si deve accertare che la merce non venga illegalmente posta sul mercato; a tal fine, se la merce non giunge gi\u00e0 accompagnata da documento idoneo a garantirne la prosecuzione a destino (ad esempio Carnet ATA), emette una \"Bolla doganale di Transito\"; un soggetto del trasporto, normalmente uno spedizioniere, si prende impegno, anche con garanzie economiche, che la merce giunger\u00e0 alla destinazione dichiarata, pena l'applicazione di sanzioni anche molto elevate.\nL'esportazione nel territorio dello Stato.\nIn caso di uscita delle merci dallo Stato, la dogana ha il compito di controllare che le merci siano di \"libera esportazione\", non soggette pertanto a vincoli specifici o a preventive autorizzazioni da parte di altri organi preposti (vedasi come esempio italiano l'esportazione di \"opere d'arte\" soggette a beneplacito da parte della Sovraintendenza alle belle arti o di materiali ad alta tecnologia destinate all'industria bellica controllate a loro volta dal Ministero degli affari esteri).\nContemporaneamente, e sovente con la collaborazione dello spedizioniere doganale, rilascia all'Azienda esportatrice la cosiddetta \"Bolla doganale\", cio\u00e8 la conferma della correttezza della spedizione, utilizzabile come giustificazione della mancata applicazione dell'IVA.\nL'importazione nel territorio dello Stato.\nNel caso di arrivo del materiale dall'estero, la dogana, oltre che al controllo delle regolarit\u00e0 del traffico \u00e8 preposta anche all'incasso degli \"oneri doganali\". Previa la catalogazione delle merci in base alla Tariffa doganale \u00e8 necessario accertare l\"'Origine\" della merce. Con questi due dati \u00e8 possibile innanzitutto controllare se trattasi di \"libera importazione\", \"importazione contingentata a licenza\" (ricordiamo il caso dei diversi prodotti tessili soggetti a un massimale dalla Cina o quello del passato in cui erano contingentate le automobili in arrivo dall'Estremo Oriente) o ne sia vietata l'importazione (\u00e8 il caso di alcuni animali o derivati da animali in via di estinzione e di alcune piante di specie riconosciute come \"protette\") oppure se si tratta di merce soggetta a strettissime formalit\u00e0 autorizzative (armi, droghe, ecc.).\nIl secondo passo \u00e8 quello di calcolare l'eventuale dazio a cui sottoporre la merce; si tratta di una tassa nata in tutti gli stati del mondo per fini protezionistici e fiscali. Attualmente i dazi hanno perso molta parte della loro azione protettiva nei confronti dei prodotti nazionali o comunitari, in quanto le loro aliquote si sono ridotte o addirittura azzerate in seguito ad accordi internazionali preferenziali. I dazi sono applicati sulla base della tariffa doganale (TARIC) e, in ambito comunitario, sono definiti \u201crisorse proprie\u201d dell'UE in quanto, a parte una piccola percentuale spettante allo Stato percettore, finiscono nella casse dell'Unione europea.\nL'importo del dazio viene normalmente calcolato sul valore statistico della merce che \u00e8 definito come il valore della merce nel momento in cui varca il confine di entrata nello stato (o comunit\u00e0 di stati) e comprende, oltre al valore di transazione (fattura) tutte le spese, di ogni tipo, sostenute fino al quel momento sulla merce in questione (dal trasporto, all'assicurazione, alle eventuali spese nello stato di spedizione, ecc.).\nQuindi, in base ai \"termini di resa\" della compravendita concordata con le regole dell'Incoterms, il valore del trasporto pu\u00f2 essere aggiunto o parzialmente detratto dall'importo indicato sulla fattura (per es. viene aggiunto se la resa \u00e8 EXW e viene detratta la parte interna se la resa \u00e8 CIF).\nIl passo successivo \u00e8 il calcolo dell'IVA dovuta per la cui base di imponibilit\u00e0 si somma al valore di fattura l'importo dei dazi, l'importo del trasporto comunitario (se non gi\u00e0 calcolato nell'ammontare della fattura di acquisto) ed eventualmente sull'importo dell'assicurazione. Tutti i suddetti controlli vengono effettuati dalla dogana sulla base della \u201cdichiarazione\u201d presentata dall'importatore; un eventuale accertamento, anche postumo, di maggiori diritti rispetto alla dichiarazione, d\u00e0 luogo all'applicazione di penalit\u00e0.\nLa temporanea importazione ed esportazione.\nCapitano sovente i casi in cui delle merci siano trasportate \"provvisoriamente\" in uno Stato diverso, per esempio per fiere, esibizioni, eventi sportivi ecc.: si parla allora di operazioni di \"temporanea importazione\" o \"temporanea esportazione\". In questo caso il compito della dogana \u00e8 quello di accertare che le operazioni avvengano nel rispetto delle leggi; nel caso di importazione, per garantirsi da alcune possibili illegalit\u00e0 (come per esempio che merci arrivate \"temporaneamente\" vengano immesse sul mercato senza la liquidazione dei diritti doganali e dell'IVA) richiede il deposito di un determinato importo, restituito solamente a conclusione regolare dell'operazione. Il Carnet ATA, che permette di esportare temporaneamente merce fino alla durata massima di un anno, viene spesso utilizzato in questi casi.\nLa tariffa doganale.\nOgni merce deve per prima cosa essere \"classificata\", cio\u00e8 abbinata a un numero specifico. Per farlo, internazionalmente si utilizza la \"Tariffa doganale del Sistema Armonizzato\" (HS), un prontuario diviso in Sezioni e Capitoli ordinati per tipologia merce. Questo numero \u00e8 composto da 6 cifre. Ovviamente la tariffa HS non pu\u00f2 prevedere un numero per ogni oggetto esistente e non pu\u00f2 anticipare i numeri di nuovi oggetti che nascono grazie principalmente nei settori dell'elettronica, telecomunicazioni, televisione, eccetera, infatti spesso le voci riguardano una categoria e non un oggetto specifico.\nPer esempio, il codice doganale \"HS number\" 620462 comprende, in tutto il mondo, i pantaloni lunghi, quelli corti, e le salopette di cotone per donna. Poi ogni paese aggiunge delle ulteriori cifre per identificare altre caratteristiche di una certa merce. La Tariffa Doganale europea (TARIC) \u00e8 estesa a 10 cifre e, relativamente alla voce di cui sopra, troveremo separatamente classificati i tre capi (lunghi, corti e salopette) e anche altre loro caratteristiche (se da lavoro, se sono di velluto, di jeans, se fatti a mano eccetera). Ovviamente ognuno di questi codici di 10 cifre comincer\u00e0 con la parte comune \"620462** **\".\"\nL'Agenzia delle Dogane italiana cura un sito detto \"AIDA\", Tariffa doganale d'uso Integrata, che fornisce i dati ufficiali, storici, attuali e previsti, per i codici TARIC.\nDefinita l'esatta \"voce di tariffa\" di una certa merce, il sito fornisce tutti i dati necessari per l'importazione e l'esportazione della stessa. Fra questi si possono citare i dazi, l'Iva e tutti gli altri tributi che gravano sull'importazione delle merci. Sono presenti altres\u00ec gli elenchi di tutte le prescrizioni di carattere economico (\"divieti\"), sanitario, Cites, merci a duplice uso, beni culturali ed altro. Non sono ancora collegate alle voci Taric le restrizioni sulle armi, armamenti, rifiuti, ed altre formalit\u00e0 che ogni importatore/esportatore far\u00e0 bene ad approfondire sia tramite le dogane, sia con l'aiuto di un esperto professionista del settore (doganalista).\nPer evitare di incorrere in sanzioni ogni contribuente pu\u00f2 richiedere agli uffici dell'amministrazione di stabilire a quale codice appartenga la merce da importare o esportare. Tale informazione \u00e8 detta Informazione Tariffaria Vincolante (ITV) e, come appunto si evince dal nome, vincola gli Uffici delle dogane dei paesi membri dell'Unione Europea e il titolare dell'ITV per tre anni. Ci sono vari casi in cui tale informazione vincolante viene a decadere, in merito si rimanda ai Reg. (UE) n. 952/2013, Reg. (UE) 2015/2446 e Reg. (UE) 2015/2447.\nLa presentazione della domanda e la notifica della decisione ITV dal 1 ottobre 2019 avvengono esclusivamente in via telematica attraverso il Trader Portal, una piattaforma digitale gestita dalla Commissione Europea.\nIn Italia l'autorit\u00e0 competente per il rilascio delle ITV \u00e8 l'Ufficio Tariffa e Classificazione dell'Agenzia delle Dogane e dei Monopoli.\nNel mondo.\nItalia.\nLa dogana italiana effettua anche i controlli sul rispetto delle norme di sicurezza, marchio CE, contraffazione e in generale sul rispetto di tutte le norme relative alle merci importate. Il sistema doganale \u00e8 gestito dall'Agenzia delle Dogane, un ente pubblico dotato di personalit\u00e0 giuridica che dipende direttamente dal Ministero dell'economia e delle finanze; la disciplina \u00e8 contenuta nel D.P.R. 23 gennaio 1973, n. 43. Ai fini doganali, il territorio nazionale si intende delimitato da una \"linea doganale\" che era originariamente costituita dal \u201c\"lido del mare ed i confini con gli altri Stati\"\u201d Il \u201c\"lido del mare\"\u201d comprende la zona di riva bagnata dalle acque fino al punto che viene coperto dalle ordinarie mareggiate, estive ed invernali, escluse quelle dei momenti di tempesta. Lo stesso art. 1 del dPR n. 43/1973 precisa, ancora: \u201clungo il lido del mare, in corrispondenza delle foci dei fiumi e degli sbocchi dei canali, delle lagune e dei bacini interni di ogni specie, la linea doganale segue la linea retta congiungente i punti pi\u00f9 foranei di apertura della costa; in corrispondenza dei porti marittimi segue il limite esterno delle opere portuali e le linee rette che congiungono le estremit\u00e0 delle loro aperture, in modo da includere gli specchi d'acqua dei porti medesimi.\u201d\nil d.lgs 30 luglio 1999, n. 300.specifica le competenze dell'Agenzia delle Dogane e cio\u00e8 quelle di svolgere i servizi relativi all'amministrazione, alla riscossione e al contenzioso dei diritti doganali e della fiscalit\u00e0 interna negli scambi internazionali, delle accise sulla produzione e sui consumi. Essa ha rilevato le funzioni del Dipartimento delle dogane del Ministero delle finanze incluse quelle esercitate in base ai trattati dell'Unione europea o ad altri atti e convenzioni internazionali. Il decreto 28 dicembre 2000, n. 1390 del Ministro delle finanze ha reso esecutiva dal 1\u00ba gennaio 2001 l'Agenzia delle Dogane.\nI servizi di polizia doganale in Italia, come anticontrabbando e antidroga, sono svolti dalla Guardia di Finanza\nUnione Europea.\nNell'Unione europea il codice doganale comunitario di cui al Regolamento CEE 2913/92 del 12 ottobre 1992 e alle relative disposizioni di attuazione, nella direzione di rendere pi\u00f9 moderne e completamente informatizzate le procedure doganali a livello comunitario.\nTra le principali innovazioni, alcune gi\u00e0 in vigore, altre presto a regime, si elencano:"}
{"id": "94081", "revid": "125707333", "url": "https://it.wikipedia.org/wiki?curid=94081", "title": "Barbara D'Urso", "text": "Ha debuttato in televisione alla fine degli anni settanta, partecipando ad alcune delle prime produzioni della nascente Telemilano 58 (poi divenuta Canale 5) e al programma della Rete 2 \"Stryx\". Nel decennio successivo ha avviato anche la carriera d'attrice, partecipando a diversi film per il piccolo e grande schermo, proseguendo parallelamente la sua attivit\u00e0 in televisione. Nel corso degli anni novanta \u00e8 stata iscritta per un breve periodo all'albo dei giornalisti e ha lavorato per alcuni settimanali e mensili. Dal 2003 lavora come conduttrice televisiva in esclusiva su Canale 5. Ha condotto diverse edizioni del \"Grande Fratello\", nonch\u00e9 altri reality show, spettacoli di intrattenimento e, dal 2008, programmi di infotainment. \u00c8 anche un'autrice di libri: ha scritto otto volumi, sette pubblicati dalla Mondadori e uno dalla Nuova Eri.\nBiografia.\nPrimi anni.\nMaria Carmela D'Urso \u00e8 nata a Napoli nel 1957, prima figlia di Rodolfo D'Urso, originario di Laurenzana (in provincia di Potenza), e di Vera Pentimalli, originaria di Sant'Eufemia d'Aspromonte (in provincia di Reggio Calabria). Rimane orfana della madre il 23 agosto 1968, all'et\u00e0 di undici anni. Ha cinque fratelli: Daniela (1960) ed Alessandro (1965), nati, come lei, dal primo matrimonio del padre, e Riccardo (1970), Fabiana (1973) ed Eleonora (1975), nati dal secondo matrimonio del padre con Wanda Randi, donna che Barbara considera la sua seconda madre. Trascorre la sua infanzia a Napoli fino ai 19 anni, quando parte poi per Milano per tentare di entrare nel mondo della moda seppur contro il parere del padre, con il quale i rapporti si inasprirono. Con il passare del tempo, e grazie all\u2019intervento della seconda moglie Wanda, riusc\u00ec a ricucire un rapporto con il padre che dur\u00f2 fino alla morte dello stesso, avvenuta il 27 dicembre 1996.\nGli inizi.\nNon avendo potuto debuttare come modella perch\u00e9 era poco alta, ha iniziato come showgirl nel 1977 su Telemilano 58 con il nome di \"Barbara\" (in quanto \"Maria Carmela\" venne giudicato \"troppo meridionale\" dai dirigenti della TV lombarda, che nel 1980 cambier\u00e0 nome in Canale 5, divenendo un network a diffusione nazionale) con il programma televisivo \"Goal\", accanto a Diego Abatantuono, Teo Teocoli, Giorgio Porcaro e Massimo Boldi e lavorando come annunciatrice televisiva e valletta al fianco di Claudio Lippi.\nNel 1978 \u00e8 passata in Rai per partecipare al variet\u00e0 della Rete 2 (l'odierna Rai 2) \"Stryx\", esperienza pi\u00f9 volte riproposta e ricordata a causa dell'esibizione dell'esordiente attrice in un sensuale balletto nel quale si \u00e8 mostrata in topless; questo programma fu censurato dalla stessa Rai perch\u00e9 i contenuti vennero ritenuti troppo scandalosi. Nel 1979 ha partecipato al programma \"Che combinazione\", in onda sempre sulla Rete 2, mentre l'anno seguente ha affiancato Pippo Baudo nella conduzione del contenitore domenicale \"Domenica in\" sulla Rete 1 (l'attuale Rai 1), edizione alla quale collaboravano anche Antonio Ricci, Beppe Grillo e il compagno dell'epoca Memo Remigi. In vista della sua partecipazione a \"Domenica in\" le venne proposta, dal produttore discografico Mauro Rapallo, l'incisione del 45 giri \"Dolceamaro/Se mi guardi cos\u00ec\", che venne pubblicato nel 1980 per l'etichetta discografica \"Targa\": il brano \"Dolceamaro\" venne cos\u00ec utilizzato come sigla di coda dell\u2019edizione 1980-81 di questo programma.\nIl debutto nel cinema.\nIn seguito debutt\u00f2 al cinema nel 1982 con la pellicola \"Erba selvatica\" di Gianfranco Campigotto, a cui seguirono \"Blues metropolitano\" di Salvatore Piscicelli (1985, interamente girato nella sua Napoli e omaggio alla citt\u00e0 attraverso la musica) e \"Vogliamoci troppo bene\" di Francesco Salvi (1989). In questi anni ha anche recitato in numerose serie televisive come \"Delitto in via Teulada\" (1979, di Aldo Lado), questa avente puntate di 15 minuti e che venne in seguito unita in un unico film, uscito al cinema come \"La casa rossa\" (1981, di Luigi Perelli), dove la D'Urso \u00e8 al fianco di Alida Valli, e \"Skipper\" (1984, di Roberto Malenotti). Sono di questo periodo i servizi fotografici per le riviste \"Playboy\" e \"Playmen\" nei quali la D'Urso \u00e8 apparsa senza veli. Nel 1982 prende parte a \"Giorno dopo giorno\", una serie in venti puntate trasmessa in prima serata su Rete 4 (emittente all'epoca di propriet\u00e0 della Mondadori e non ancora appartenente al gruppo Fininvest), in cui recitava anche Maria Teresa Ruta, e che \u00e8 considerata la prima produzione italiana classificabile come telenovela.\nVariet\u00e0.\nNegli anni ottanta ha anche condotto e partecipato a numerosi programmi televisivi, tra cui i variet\u00e0 \"Forte fortissimo\" e \"Fresco fresco\", entrambi del 1982 e in onda su Rai 1, ultime trasmissioni a cui ha partecipato prima di ritornare nel mondo del cinema. Dopo le sue prime esperienze da attrice, nel maggio 1987 \u00e8 tornata in televisione con il programma \"Una serata da campioni\", trasmissione della rete ammiraglia della televisione pubblica, condotto insieme a Carlo Massarini, Gianni Rivera e Mabel Bocchi, seguito nella stessa estate da \"La lunga notte di Biancaneve\", uno speciale andato in onda in prima serata su Rai 1 il 17 luglio e registrato a Roma nella Villa Doria Pamphilj. Tra la fine degli anni ottanta e i primi anni novanta ha collaborato come giornalista con i mensili \"Moda\" e \"King\", diretti da Vittorio Corona, ma poi \u00e8 stata radiata dall'albo dei giornalisti poich\u00e9 aveva partecipato ad alcune pubblicit\u00e0 per la carta stampata.\nNel 1992 prende parte ad un episodio della serie televisiva di Rai 1 \"Bony\" e compare nel film \"Non chiamarmi Omar\", quest'ultimo sceneggiato da Sergio Staino e da Francesco Tullio Altan e prodotto da Rai 3 e da Mauro Berardi, suo compagno in quel periodo. L'anno dopo ha segnato il suo debutto teatrale con la commedia \"Appuntamento d'amore\", mentre nel 1994 la casa editrice della radiotelevisione pubblica Nuova ERI ha pubblicato il libro \"Debole \u00e8 la carne\", opera nella quale la D'Urso ha inserito diciannove interviste a personaggi famosi come Eva Robin's, Ornella Muti e Piero Chiambretti. Nello stesso anno ha condotto, sempre sulla stessa rete, la serata dedicata all'assegnazione delle Grolle d'oro. \u00c8 tornata sul grande schermo nel 1995 partecipando ai film \"Mollo tutto\", diretto da Jos\u00e9 Mar\u00eda S\u00e1nchez, in cui interpretava il ruolo della moglie di Renato Pozzetto, e \"Romanzo di un giovane povero\" di Ettore Scola; nello stesso anno ha lavorato per Odeon TV conducendo il talk show sentimentale \"Per amore - Dove porta il sentimento\".\nIl grande successo con La Dottoressa Gi\u00f2 (1995-1998).\nNel novembre del 1995 \u00e8 andata in onda, in prima serata su Canale 5, la miniserie \"La dottoressa Gi\u00f2 - Una mano da stringere\", in cui l'attrice interpretava la protagonista, \"Giorgia Basile\" detta \"Gi\u00f2\", una ginecologa di un ospedale pubblico; da questa miniserie venne tratta in seguito la serie televisiva La dottoressa Gi\u00f2, andata in onda per due stagioni (1997 e 1998) su Rete 4.\nGli altri impegni in tv.\nIl 2 marzo 1996 \u00e8 tornata alla conduzione di programmi televisivi sulla terza rete Mediaset conducendo \"Agenzia\", nuova versione del programma \"Agenzia matrimoniale\" portato al successo da Marta Flavi, in onda il sabato pomeriggio per tutta la primavera. Torna in seguito in Rai per condurre, nella stagione televisiva 1996-1997, i programmi mattutini del fine settimana di Rai 2 \"Mattina in famiglia\" e \"Mezzogiorno in famiglia\" accanto a Tiberio Timperi, dei quali ha presentato anche uno speciale natalizio andato in onda nel pomeriggio del 25 dicembre 1996. Il 24 agosto 1998 conduce il \"Festival di Napoli\", trasmesso in diretta televisiva su Rete 4, e nello stesso anno ha preso parte alla fiction \"Le ragazze di piazza di Spagna\", sempre di S\u00e0nchez e andata in onda su Rai 2.\nNel 1999 ha partecipato ai film \"Il manoscritto di Van Hecken\" di Nicola De Rinaldo, e \"Tutti gli uomini del deficiente\" di Paolo Costella, con soggetto della Gialappa's Band. Sempre nel 1999 \u00e8 tornata a recitare in teatro con la commedia \"E meno male che c'\u00e8 Maria\", al fianco di Enrico Montesano ed Enzo Garinei, per la regia di Pietro Garinei: lo spettacolo fu replicato nei teatri italiani fino al 2001.\nNel 2001 \u00e8 protagonista con Tosca D'Aquino, Mietta, Maria Rosaria Omaggio e Guia Jelo della miniserie televisiva \"Donne di mafia\", per la regia di Giuseppe Ferrara andata in onda su Rai 2 con un buon successo di pubblico. Appare poi in un breve cameo nella sitcom giovanile di Italia 1 \"Via Zanardi, 33\", e nell'autunno 2002\u00a0ha recitato al fianco di Marco Columbro in un'altra sitcom, \"Ugo\", andata in onda su Canale 5 alla domenica pomeriggio. Nell'estate dello stesso anno \u00e8 tornata anche in teatro con \"Lisistrata\" di Walter Manfr\u00e8, spettacolo nel quale ha interpretato il ruolo della stessa Lisistrata, la protagonista.\nLa conduzione del \"Grande fratello\" (2003).\nNel 2003 \u00e8 stata scelta per condurre la terza edizione del reality show \"Grande Fratello\", su Canale 5, in sostituzione di Daria Bignardi. \u00c8 rimasta al timone del reality per tre edizioni consecutive, andate in onda rispettivamente nelle stagioni invernali-primaverili 2003 e 2004 e nell'autunno del 2004, riscuotendo un grande successo televisivo. In particolare, una puntata della quarta edizione ha superato negli ascolti una serata del Festival di Sanremo 2004, evento mai accaduto prima nella storia della televisione.\nIl 2004 \u00e8 stato un anno particolarmente ricco e impegnativo per la D'Urso in quanto, oltre a due edizioni ravvicinate del \"Grande Fratello\", sono andate in onda le serie televisive \"Orgoglio\", \"Noi\", \"Una donna scomoda\" e \"Rocco\" che la vedevano tra i protagonisti. Nello stesso anno \u00e8 tornata anche al cinema, recitando nel film \"Per giusto omicidio\" con la regia di Diego Febbraro. Nella primavera del 2005\u00a0ha preso ancora una volta il posto della conduttrice Daria Bignardi nel reality show \"La fattoria\", conducendo la seconda e la terza edizione. In questo periodo ha girato anche la fiction \"Ricomincio da me\" di cui interpreta la protagonista, per la regia di Rossella Izzo, trasmessa su Canale 5 tra la fine del 2005 e l'inizio del 2006, stesso mese in cui \u00e8 andata in onda la puntata pilota del variet\u00e0 \"Lo show dei record\", condotto con la partecipazione di Raul Cremona.\nNell'estate del 2005\u00a0ha condotto la serata speciale del \"Trofeo birra Moretti\", in onda su Canale 5, esperienza replicata anche nelle due estati successive, mentre dal settembre del 2006\u00a0ha avviato la conduzione di un ulteriore reality show, \"Reality Circus\", interrotto dopo un mese dalla partenza per bassi risultati in termini di ascolti. A partire da marzo 2007 \u00e8 stata la conduttrice di \"Uno due tre stalla\", ennesimo reality show che ha ricevuto molti giudizi negativi a causa delle violente polemiche e dei pesanti litigi tra i concorrenti e non solo. Nello stesso anno \u00e8 tornata in teatro con \"La vedova scaltra\" di Walter Manfr\u00e8 e \"Il letto ovale\" di Gino Landi.\nLa conduzione di Mattino Cinque (2008-2009).\n\u00c8 apparsa in televisione in una nuova fascia oraria a partire dal 21 gennaio 2008, debuttando nella fascia mattutina di Canale 5 con il contenitore di infotainment \"Mattino Cinque\", curato dalla testata giornalistica autonoma di Mediaset Videonews e da lei condotto insieme a Claudio Brachino, nato soprattutto per rilanciare gli ascolti dell'ammiraglia di Mediaset nelle prime ore della giornata.\nPochi mesi pi\u00f9 tardi, in seguito ai buoni consensi ottenuti dalla puntata pilota, si \u00e8 cimentata anche nella conduzione della prima edizione di \"Lo show dei record\", programma dedicato al Guinness dei primati. Tra il 2008 e il 2009 la conduttrice \u00e8 stata impegnata in molti programmi: oltre alla conduzione di \"Mattino Cinque\" le \u00e8 stata affidata anche la fascia pomeridiana di Canale 5 con un programma dal taglio simile, \"Pomeriggio Cinque\", anche questo curato dalla testata Videonews ma incentrato sulla cronaca rosa (in seguito anche sulla cronaca nera) e sui resoconti dei reality show in onda sulle reti Mediaset. Nella prima parte della stagione la conduttrice ha presentato, insieme a Luca Laurenti, il programma di prima serata \"Fantasia\", terminato per\u00f2 dopo tre puntate a causa dei bassi risultati d'ascolto. Nella primavera successiva ha condotto in prima serata su Canale 5 la seconda edizione di \"Lo show dei record\", che ha riscosso ottimi risultati d'ascolto consolidando un periodo di particolare notoriet\u00e0 e apprezzamento della conduttrice da parte del pubblico.\nDomenica Cinque (2009).\nNel settembre 2009\u00a0ha abbandonato la conduzione di \"Mattino Cinque\", sostituita da Federica Panicucci, per proseguire la conduzione di \"Pomeriggio Cinque\" e impegnarsi nella realizzazione di un nuovo contenitore domenicale di Canale 5, \"Domenica Cinque\", anche questo gestito dalla testata giornalistica Videonews, in onda la domenica dalle 13.35 alle 19.00 e costruito sul modello dei programmi giornalieri di successo. Dal 7 giugno al 9 luglio 2010\u00a0ha condotto \"A gentile richiesta\", talk show del preserale estivo di Canale 5. Tra il 2010 e il 2011 \u00e8 tornata alla guida di \"Pomeriggio Cinque\" e \"Domenica Cinque\", abbandonando tuttavia la conduzione di quest'ultimo dal mese di gennaio, venendo sostituita da Federica Panicucci e Claudio Brachino, per approdare nello stesso periodo in prima serata su Canale 5 con la conduzione del variet\u00e0 \"Stasera che Sera\", anch'esso prodotto dalla testata Videonews, ma sospeso dopo due puntate a causa dei bassi risultati di ascolto e delle molte accuse di volgarit\u00e0 ricevute. Conduce anche il veglione di Capodanno di Canale 5, in onda la notte del 31 dicembre e intitolato \"Capodanno Cinque\"\nNel novembre del 2010, edito dalla Arnoldo Mondadori Editore, \u00e8 stato pubblicato il libro \"Pi\u00f9 forti di prima\", nel quale la conduttrice ha inserito 15 storie di donne ribellatesi alla violenza alla quale erano sottoposte: le storie sono state tratte da vicende narrate nei contenitori pomeridiani \"Pomeriggio Cinque\" e \"Domenica Cinque\". Dopo aver condotto \"Pomeriggio Cinque Estate\", programma voluto e ideato da Massimo Donelli, anche tra il 2011 e il 2012 \u00e8 al timone di \"Pomeriggio Cinque\" e nell'autunno del 2011 conduce, in prima serata su Canale 5 il luned\u00ec, il talent sul ballo \"Baila!\", che dopo il successo della prima puntata con oltre 4 milioni di spettatori e il 19% di share viene sospeso per via dei bassi ascolti conseguiti nella seconda e terza puntata. A novembre 2010 \u00e8 stato pubblicato il suo terzo libro, l'autobiografia \"Tanto poi esce il sole\", per la casa editrice Arnoldo Mondadori Editore, mentre la sera del 31 dicembre \u00e8 stata per il secondo anno consecutivo la conduttrice di \"Capodanno Cinque\" assieme a Veronica Ciardi, Margherita Zanatta, Serena Garitta e Marco Ceriani. Tra il 2012 e il 2013 conduce per la quinta volta consecutiva Pomeriggio Cinque.\nDomenica Live (2012).\nIl 4 novembre 2012 viene chiamata a condurre, oltre al talk pomeridiano, anche la nuova trasmissione di Videonews \"Domenica Live\" in sostituzione di Alessio Vinci e Sabrina Scampini. La sera del 31 dicembre ha condotto per la terza volta \"Capodanno Cinque\", ottenendo contro lo storico veglione di Rai 1 2,7 milioni e il 16% di share. Sempre nel 2012 pubblica il suo quarto libro \"Ma credo ancora nell'amore - Sopravvivere alle ferite del cuore\", edito dalla Mondadori. Il 2 aprile 2013 pubblica il suo quinto libro \"Ecco come faccio\", edito sempre dalla Mondadori.\nIl 28 aprile 2013 termina la prima edizione di \"Domenica Live\" che ha avuto una media di circa 2.200.000 telespettatori e il 12% di share. A giugno 2013\u00a0ha condotto uno speciale televisivo sul canale albanese Agon Channel, \"Kontrata per Shqiperine\", programma giornalistico in cui ha intervistato i tre candidati delle elezioni presidenziali albanesi.\nTra il 2013 e il 2014 conduce, per la sesta stagione consecutiva, \"Pomeriggio Cinque\" e, per la seconda stagione consecutiva, \"Domenica Live\" ottenendo un aumento degli ascolti in entrambi i programmi consentendo cos\u00ec a Canale 5 di superare Rai 1 negli ascolti; nello stesso periodo pubblica, con Mondadori, il libro \"Ti si legge in faccia - I segreti del linguaggio del corpo che ti cambieranno la vita\". Nella stagione 2014-2015 la D'Urso \u00e8 al timone di \"Pomeriggio Cinque\" per la settima stagione consecutiva e di \"Domenica Live\" per la terza edizione consecutiva (record del 16% di share in media contro il 14% di \"Domenica in\" condotto da Paola Perego) Alla fine dell'anno pubblica il libro \"Se lo desideri accade\", sempre per Mondadori. Tra il 2015 e il 2016 la vede impegnata nell'ottava edizione di \"Pomeriggio Cinque\" (in onda dal 31 agosto 2015) e nella quarta edizione di \"Domenica Live\" (dal 27 settembre). Nel 2016 pubblica un nuovo libro per la Mondadori, \"Quanti anni mi dai? I miei segreti per essere bella sempre\". Tra il 2016 e il 2017 \u00e8 alla guida della nona edizione di \"Pomeriggio cinque\" e della quinta edizione di \"Domenica Live\". Tra il 2017 e il 2018 conduce per il decimo anno \"Pomeriggio Cinque\" e per il sesto \"Domenica Live\".\nNel marzo dello stesso anno viene scelta da \"Mediaset\" per condurre la quindicesima edizione del \"Grande Fratello\", reality che ha condotto anche dalla terza alla quinta edizione.\nIl ritorno alla recitazione.\nNel 2018 recita in una piccola parte del film \"Il Vegetale\", scritto e interpretato da Fabio Rovazzi con la regia di Gennaro Nunziante.\nNello stesso anno annuncia, prima all'interno delle sue trasmissioni e in seguito in un'intervista rilasciata a \"TV Talk\", il suo ritorno come protagonista della serie \"La dottoressa Gi\u00f2\" con quattro nuovi episodi, le cui riprese si sono svolte durante l'estate 2018. Tale terza stagione viene trasmessa su Canale 5 nella prima serata della domenica ed in seguito in quella del marted\u00ec, dal 13 gennaio al 29 gennaio 2019.\nLe nuove conduzioni (2018-presente).\nTra il 2018 e il 2019 riprende inoltre per l'undicesimo anno consecutivo la conduzione di \"Pomeriggio Cinque\", e per il settimo quella di \"Domenica Live\", un nuovo programma televisivo in prima serata, ispirato ai suoi programmi giornalieri, chiamato \"Live - Non \u00e8 la D'Urso\", e nella stagione primaverile conduce la sedicesima edizione del \"Grande Fratello\".\nTra il 2019 e il 2020 viene confermata alla conduzione della dodicesima edizione di \"Pomeriggio Cinque\", all'ottava di \"Domenica Live\" e alla seconda di \"Live - Non \u00e8 la D'Urso\". Alla fine del 2019 grazie ad un sondaggio del Corriere della Sera, viene eletta come personaggio televisivo italiano pi\u00f9 significativo degli anni 2010.\nTra il 2020 e il 2021 \u00e8 stata confermata la tredicesima edizione di \"Pomeriggio Cinque\" (\u00e8 iniziata il 7 settembre), la nona edizione di \"Domenica Live\" e la terza edizione di \"Live - Non \u00e8 la D'Urso\" (sono iniziate entrambe il 13 settembre); nel 2021 viene annunciata la chiusura del programma \"Live - Non \u00e8 la D'Urso\", la cui ultima puntata va in onda il 28 marzo 2021. Il 23 maggio seguente va in onda l'ultima puntata di \"Domenica Live\", che non torner\u00e0 in onda nella stagione successiva.\nTra il 2021 e il 2022 viene confermata la quattordicesima edizione del programma di \"Pomeriggio Cinque\" che \u00e8 iniziata il 6 settembre.\nDal 15 Marzo condurr\u00e0 la nuova edizione de \"La Pupa e il secchione Show\" su Italia 1.\nVita privata.\n. Dalla relazione con il produttore cinematografico Mauro Berardi, durata dal 1982 al 1993, sono nati i suoi due figli Giammauro (1986) ed Emanuele (1988). Nel settembre 2002 si \u00e8 sposata con il ballerino Michele Carfora dal quale si \u00e8 separata nel 2006 ed \u00e8 divorziata nel 2008.\nControversie.\nNel corso degli anni Barbara D'Urso \u00e8 stata al centro di alcune controversie, la pi\u00f9 famosa delle quali \u00e8 il \"processo Ruby\" in cui la D'Urso \u00e8 stata ascoltata come testimone. Secondo le dichiarazioni rilasciate da Karima El Mahrough - meglio nota come \"Ruby Rubacuori\" o semplicemente come \"Ruby\" - durante gli interrogatori dell'inchiesta alla base del \"processo Ruby\" (avvenuti e verbalizzati presso la Procura della Repubblica di Milano nell'agosto 2010, cio\u00e8 quando Ruby era ancora minorenne) Barbara D'Urso, A\u00edda Y\u00e9spica e Bel\u00e9n Rodr\u00edguez, in un periodo tra febbraio e maggio del 2010, avrebbero \"partecipato attivamente\" (con o senza sesso) alle \"cene eleganti di Arcore\"; secondo quanto scritto dal Tribunale di Milano nelle motivazioni della sentenza di \"primo grado\" di condanna a carico di Silvio Berlusconi (emessa nel 2013). La testimonianza di Ruby per\u00f2 risulterebbe \"inattendibile\", precisamente i giudici milanesi ritengono che le dichiarazioni di Ruby (testuali parole) \u00abnon sono assistite da alcuna presunzione di credibilit\u00e0\u00bb. La D'Urso, la Rodr\u00edguez e la Y\u00e9spica, forti di quanto affermato dal Tribunale milanese nella sentenza gi\u00e0 citata, hanno annunciato azioni legali a tutela della loro immagine, onorabilit\u00e0 e reputazione. Si noti comunque che la D'Urso e le altre due showgirl sono state interrogate durante lo svolgimento del primo grado del processo: nelle motivazioni di questa sentenza i giudici sostengono che le loro dichiarazioni (a differenza di quelle di Ruby) sono attendibili e veritiere. La successiva assoluzione di Berlusconi in \"secondo grado\" non annulla, neppure dal punto di vista giuridico-legale, la validit\u00e0 di quanto appena detto a proposito dell'inattendibilit\u00e0 delle dichiarazioni di Ruby citate sopra, perch\u00e9 la condanna di primo grado (annullata in secondo grado nel 2014) non si basava sulle affermazioni della ragazza: infatti, nelle motivazioni della sentenza di primo grado, i giudici sostenevano (testuali parole): \u00ab[le dichiarazioni di Ruby] pur potendo essere poste legittimamente a fondamento dell'affermazione di penale responsabilit\u00e0 dell'imputato [Berlusconi], non sono assistite da alcuna presunzione di credibilit\u00e0\u00bb.\nDi seguito vengono elencate altre controversie relative a Barbara D'Urso:"}
{"id": "94084", "revid": "729019", "url": "https://it.wikipedia.org/wiki?curid=94084", "title": "Tuttoscienze", "text": "Tuttoscienze \u00e8 il supplemento di divulgazione scientifica, con periodicit\u00e0 settimanale, del quotidiano La Stampa, nato il 22 ottobre 1981 per iniziativa del direttore di allora Giorgio Fattori sul modello del fortunato inserto letterario \"Tuttolibri\" e curato fin da quel momento da Piero Bianucci.\nIl settimanale ha complessivamente pi\u00f9 di cinquanta collaboratori, per lo pi\u00f9 docenti universitari, ricercatori o pubblicisti.\nGli argomenti pi\u00f9 trattati sono biologia, genetica, fisica, astronomia, tecnologia (specialmente tecnologia dell'informazione) e archeologia.\nNon ci sono rubriche fisse regolari, ma \u00e8 frequente l'uscita di una raccolta di recensioni di libri divulgativi.\nDurante la direzione di Piero Bianucci il supplemento ha costruito un ottimo rapporto con i propri lettori e rapporti di proficua collaborazione con le altre iniziative di divulgazione scientifica e culturale organizzate a Torino, come Giovediscienza, Experimenta e la Fiera del libro. Dopo il pensionamento di Bianucci, il taglio \u00e8 diventato meno rigoroso e pi\u00f9 sensazionalistico, ad esempio con la creazione della rubrica \"Misteri\", in cui sono descritti i casi di dubbia scientificit\u00e0.\nTra i suoi collaboratori il matematico Piergiorgio Odifreddi.\nCuriosit\u00e0.\nNel 2006, in occasione dei 25 anni dalla nascita del settimanale, l'International Cultivar Registration Authority ha intitolato a Tuttoscienze una variet\u00e0 di azalea, la \"Rhododendrum Tuttoscienze\", nell'ambito di un progetto di caratterizzazione genetica di tutte le azalee sempreverdi del Verbano. L'azalea Tuttoscienze \u00e8 bianca con spruzzature e screziature rosse, petali lievemente increspati e foglia lanceolata."}
{"id": "94086", "revid": "216795", "url": "https://it.wikipedia.org/wiki?curid=94086", "title": "Muscolo retto superiore", "text": "Il muscolo retto superiore \u00e8 uno dei sei muscoli striati che consente il movimento del bulbo oculare.\n\u00c8 il pi\u00f9 lungo, circa 41,8\u00a0mm, dei muscoli retti dell'occhio.\nOrigine e inserzione.\nEsso origina dall'anello tendineo di Zinn, sopra al foro ottico ed al nervo ottico. Da l\u00ec si porta in avanti, con un decorso lievemente obliquo, passando sopra il bulbo oculare e sotto il muscolo elevatore superiore delle palpebre e si va ad inserire sulla parte superiore della sclera, ad una distanza di 8,5\u00a0mm dal limbus, con una linea di contatto arcuata di 6,5\u00a0mm.\nInnervazione.\nIl muscolo retto superiore \u00e8 innervato dal III paio dei nervi cranici (il nervo oculomotore).\nVascolarizzazione.\n\u00c8 irrorato da rami dell'arteria oftalmica e dall'arteria lacrimale.\nAzione.\nLa contrazione di questo muscolo determina un innalzamento del polo anteriore del bulbo oculare con intrarotazione e adduzione ."}
{"id": "94087", "revid": "838137", "url": "https://it.wikipedia.org/wiki?curid=94087", "title": "316 a.C.", "text": ""}
{"id": "94088", "revid": "125842329", "url": "https://it.wikipedia.org/wiki?curid=94088", "title": "Francis Crick", "text": "Biografia.\nFrancis Crick nacque l'8 giugno 1916 in una casa di Holmfield Way a Northampton, nelle Midlands inglesi, nel pieno della prima guerra mondiale. Al pari di James Dewey Watson e Maurice Wilkins, \u00e8 conosciuto per aver realizzato, il 25 aprile 1953, il primo preciso modello della struttura del DNA. L'esito di quella che apparve subito come una sensazionale scoperta, destinata a cambiare il corso della storia della biologia, fu pubblicato nello stesso anno dalla rivista scientifica \"Nature\" e valse ai tre scienziati un premio Nobel.\nCrick era un importante biologo molecolare teorico e ha giocato un ruolo cruciale nella ricerca relativa a trovare il codice genetico. \u00c8 conosciuto per l'utilizzo di termini come \"dogma centrale\" per sintetizzare l'idea che il flusso di informazioni genetiche nelle cellule \u00e8 essenzialmente unidirezionale, dal DNA all'RNA fino alle proteine.\nOrigini familiari.\nIl padre, Harry Crick, era un fabbricante di scarpe, mentre la madre, Annie Wilkins, figlia di F.W. Wilkins, importante uomo d'affari e fondatore di una catena di negozi d'abbigliamento, era un'infermiera. I due si sposarono nel settembre del 1914 ed ebbero due figli, Francis e Tony Crick. Il denaro dei Wilkins avrebbe pi\u00f9 tardi garantito a Francis un certo benessere economico.\nIl bisnonno di Francis, Charles Crick, era un coltivatore piuttosto benestante. Il nonno, Walter Drawbridge Crick, secondogenito di Charles, nel 1880, a soli 22 anni, insieme ad altri due soci, diede vita alla propria fabbrica di scarpe e stivali. Francis molto probabilmente erediter\u00e0 la passione per la scienza e la biologia proprio da quest'uomo, dilettante naturalista con una spiccata propensione all'osservazione.\nNell'istruzione di Francis ebbe senza dubbio un peso notevole la figura dello zio Arthur, che sostenne economicamente il nipote affinch\u00e9 rimanesse allo University College di Londra. Crebbe dunque tra le abitudini del ceto medio benestante.\nGli anni giovanili.\nGli anni giovanili furono caratterizzati dal precoce ateismo, dalla passione per la scienza, per i fatti empirici e da uno scetticismo risoluto. Bench\u00e9 a scuola non fosse un prodigio, nel 1930 vince una borsa di studio della Grammar School di Northampton per frequentare il college di Mill Hill, a nord di Londra. In questa scuola non brilla particolarmente, era un semplice ragazzo bravo in matematica e scienze.\nGli anni dell'Universit\u00e0.\nNel 1934 ottiene un posto allo University College di Londra (UCL) per studiare fisica. Scopo di questa istituzione era quello di fornire un'educazione priva di contenuti religiosi. Si laurea dopo tre anni con una laurea di \"serie B\". Sostenuto economicamente dallo zio Arthur, inizia l\u00ec un dottorato con il professor Edward Andrade, autore del libro \"The Structure of the Atom\" e corrispondente del \"The Times\". Il rapporto fra i due non fu idilliaco e Crick stesso definir\u00e0 questa esperienza una totale perdita di tempo.\nL'Ammiragliato.\nAll'inizio del 1940 Crick trova impiego come ricercatore presso l'Ammiragliato dove lavora alle dipendenze di Harrie Massey, professore all'UCL ed ex studente di Ernest Rutherford. Scopo della sua squadra \u00e8 quello di progettare dragaggi per mine magnetiche e ordigni in grado di vincere le contromisure nemiche.\nVerso la fine del 1946 decide di lasciare una volta per tutte il lavoro per il governo e per questo motivo chiede e ottiene una borsa di studio da 350 sterline annue presso il Medical Research Council. In questo periodo conosce Maurice Wilkins e i due divengono grandi amici.\nVita privata.\nNel febbraio del 1940 sposa Doreen Dodd, una compagna dei tempi dell'UCL, laureata in letteratura inglese e impiegata presso il Ministero del lavoro. A novembre nasce il loro primogenito Michael. Il matrimonio non dura molto: Doreen si innamora di un giovane soldato canadese che sposer\u00e0 pi\u00f9 tardi. Il piccolo Michael, di soli quattro anni, viene cos\u00ec mandato a vivere con i nonni a Northampton.\nNel 1945 Crick conosce Odile Speed, una sottotenente delle WREN (Women's Royal Naval Service), la sezione femminile della Marina britannica, che sposer\u00e0 poi nell'agosto del 1949.\nIl 15 luglio del 1951 nasce Gabrielle Anne, primogenita dei due.\nCambridge.\nNel 1947 Honor Fell, responsabile del laboratorio Strangeways, offre un posto a Crick in seguito alla morte del fisico di ruolo. Crick ovviamente accetta e nel settembre del 1947 si trasferisce a Cambridge dove entra a far parte del laboratorio di Arthur Hughes, la cui squadra si occupava di studiare il movimento di minuscole particelle magnetiche inglobate in alcune cellule.\nNell'estate del 1949 Francis viene trasferito presso il Laboratorio Cavendish, un'unit\u00e0 del Medical Research Council per lo studio della struttura molecolare dei sistemi biologici. A capo del laboratorio vi era Max Perutz, un biologo austriaco naturalizzato britannico il cui lavoro consisteva nello scoprire la struttura delle sostanze biologiche utilizzando i raggi X. La squadra di Perutz era formata dal chimico John Kendrew e il suo studente Hugh Huxley, a cui si aggiunse Crick.\nL'incontro con Watson.\nJames Watson giunge a Cambridge nel settembre del 1951. Tre settimane dopo inizia a lavorare al Cavendish dove incontra Francis Crick per la prima volta. L'ossessione di Watson era quella di scoprire la struttura del gene e trov\u00f2 in Crick un ottimo compagno. Entrambi amavano le chiacchiere scientifiche, ognuno avvisava l'altro quando stava dicendo sciocchezze e nessuno dei due provava la minima ritrosia. Dice Watson di Crick:\nN\u00e9 l'uno n\u00e9 l'altro erano pagati per studiare il DNA: il soggetto di ricerca di Crick avrebbe dovuto essere l'emoglobina, quello di Watson la mioglobina.\nI migliori risultati erano ottenuti al King's College London dove Wilkins e la chimica e fisica Rosalind Franklin continuavano a produrre immagini del DNA utilizzando i raggi X e avevano elaborato un'idea di struttura del DNA che includeva un'elica.\nUna mattina di novembre del 1951 Watson e Crick realizzano il primo modello di DNA: una struttura a tre catene con uno scheletro di fosfato e zucchero da cui sporgevano le basi. La struttura aveva grosso modo le dimensioni corrette ma venne comunque giudicata inefficace. Ai due venne dunque gentilmente chiesto di abbandonare il progetto sul DNA. La fama di Crick era tale che nel 1952 ricevette un premio di seimila dollari per recarsi l'anno successivo al Politecnico dell'Universit\u00e0 di New York per un anno. Qui David Harcher aveva intenzione di formare una squadra che lavorasse sulle proteine usando i raggi X.\nLa doppia elica.\nIl 7 marzo del 1953 Watson e Crick realizzano il primo modello di DNA. Esso prevedeva una struttura a doppia elica con catene antiparallele e spiegava anche la complementarit\u00e0 delle basi. Ogni singolo giro di elica era costituito da dieci nucleotidi che quindi potevano trovare spazio su un'intera spira di 360 gradi: l'angolo compreso tra ogni zucchero e il successivo era dunque di 36 gradi. Le basi formavano tra loro legami a idrogeno unendosi alle estremit\u00e0 come tessere del domino. Rompendo i legami a idrogeno la struttura poteva esser aperta come una cerniera e ci\u00f2 garantiva la duplicazione dei codici.\nL'accordo con Nature prevedeva la pubblicazione di tre articoli contemporaneamente: uno di Watson e Crick (l'ordine dei nomi fu deciso dal lancio di una monetina); uno di Wilkins, Stokes e Herbert Wilson e uno di Franklin e Gosling.\nL'articolo di Watson e Crick, steso da quest'ultimo, inviato a \"Nature\" il 2 aprile, ma pubblicato solo il 25 aprile 1953, mostrava una semplice coppia di nastri avvolti l'un l'altro e collegati da sottili stanghette, disegnata dalla stessa moglie di Crick Odile Speed, pittrice.\n\u00c8 Crick stesso ad ammettere, riferendosi alla Franklin, l'importanza del lavoro svolto da quest'ultima:\nIl dottorato e il trasferimento a New York.\nNel luglio del 1953 Crick termina finalmente la sua tesi sulla struttura dell'emoglobina e ottiene il tanto atteso dottorato. Il 22 agosto, accompagnato da Odile, Michael e Gabrielle, s'imbarca a Southampton diretto a New York per affrontare la nuova esperienza al Politecnico che si rivel\u00f2 deprimente e solitaria.\nRimase solo con il figlio Michael a New York quando nel febbraio del 1954 Odile e Gabrielle tornarono a casa per la nascita della seconda figlia, Jacqueline (nome che si deve all'opposizione materna alla proposta del padre di chiamarla Adenina), che vide la luce il 12 marzo del 1954.\nIl ritorno a Cambridge e il codice genetico.\nL'8 settembre 1954 lascia New York e ritorna a Cambridge dove trova impiego sempre presso il Medical Research Council grazie a un contratto di sette anni.\nIl suo obiettivo \u00e8 ora quello di decifrare il codice genetico, convinto che il compito del codice fosse quello di tradurre una sequenza di basi del DNA in una sequenza di amminoacidi di proteine. Espose la sua idea nell'articolo intitolato \"Sulle forme degeneri e l'ipotesi dell'adattatore\" in cui affermava come alcune combinazioni di basi consecutive dovessero comunicare a qualche parte del sistema quali amminoacidi scegliere e in quale posizione. Dovevano esistere venti diverse molecole, che chiamer\u00e0 \"adattatori\" (ora conosciuto come l'RNA transfer o tRNA), una per ogni amminoacido, il cui compito avrebbe dovuto essere quello di riconoscere una parte del codice e \"invitare\" il giusto amminoacido a unirsi alla sequenza di un'emergente molecola di proteina.\nNel dicembre del 1956 giunge a Cambridge Sydney Brenner, un biologo sudafricano esperto di codici. Entrambi avevano come scopo quello di risolvere il codice genetico. Nel 1958, dopo svariate ipotesi, Crick consegn\u00f2 alla Societ\u00e0 di biologia sperimentale quello che probabilmente \u00e8 il suo articolo pi\u00f9 notevole, dal titolo \"Sulla sintesi delle proteine\" in cui spieg\u00f2 come la funzione dei geni fosse quella di creare proteine, costituite da venti tipi di amminoacidi. Nell'articolo Crick usa l'espressione \"dogma centrale\" per esprimere l'idea che il flusso dell'informazione genetica nelle cellule \u00e8 unidirezionale, dal DNA all'RNA e dal RNA alle proteine. Dopo aver teorizzato la struttura del codice genetico, si dedic\u00f2 a una serie di esperimenti che mostrarono come tale codice fosse degenere e triplice. Gli esperimenti dimostrarono anche come il codice dovesse essere letto a partire da un punto preciso da cui poi iniziare a contare di tre in tre. I risultati furono esposti nell'articolo \"Natura generale del codice genetico per le proteine\" che venne pubblicato il 30 dicembre del 1961 su \"Nature\" con Barnett, Brenner e il giovane fisico Richard Watts-Tobin come coautori.\nNegli anni successivi fu il supervisore di una serie di esperimenti che avevano come scopo quello di assegnare ciascuna tripletta di basi a uno specifico amminoacido. Agli inizi del 1966 tutti i codoni erano stati individuati e decifrati, tranne l'UGA, il cui significato venne scoperto solo alla fine di ottobre grazie al lavoro di Barnett. Il codice genetico era stato finalmente risolto. Fu il completamento di cinque anni di duro lavoro e cooperazione fra i vari gruppi impegnati nella stessa ricerca di cui Crick era stato il teorico.\nIl Nobel.\nNel marzo del 1959 viene nominato membro della Royal Society su proposta di Perutz e Bragg che nella sua lettera di raccomandazione scrisse:\nNell'agosto del 1960 Crick, Wilkins e Watson vinsero il premio Lasker, conferito dall'American Public Health Association per la loro scoperta della doppia elica. Al Lasker seguirono il Prix Charles L\u00e9opold Meyer dell'Accademia delle scienze francese e nel 1962 l\"'Award of Merit\" della Fondazione Gairdner in Canada.\nQuesti riconoscimenti prepararono Crick al premio Nobel per la medicina del 1962 per la scoperta della struttura del DNA conferitogli in condivisione con Watson e Wilkins. Non si trattava di una notizia del tutto inaspettata in quanto l'anno precedente Jacques Monod aveva chiesto a Crick un resoconto della scoperta della doppia elica, molto probabilmente per preparare una relazione per l'Accademia reale svedese delle scienze. Nella risposta Crick volle sottolineare l'aiuto ricevuto dalla Franklin in questo modo:\nL'esclusione di Rosalind Franklin dal premio malgrado il suo riconosciuto apporto fondamentale per il raggiungimento della scoperta venne vissuta da una parte del mondo scientifico come un'ingiustizia. La scienziata era morta di cancro, nel 1958, ma il premio Nobel non viene mai conferito postumo (a meno che nello stesso anno in cui viene votato dall'Accademia di Svezia un vincitore, lo stesso muoia dopo la votazione ma prima di avere ricevuto il premio).\nDNA e letteratura.\nNel febbraio del 1966 Crick fu invitato a tenere una serie di lezioni presso l'Universit\u00e0 di Washington a Seattle che vennero poi pubblicate lo stesso anno nel suo primo libro dal titolo \"Uomini e molecole\" in cui sostiene che la scoperta del codice genetico avesse dimostrato come tutto poteva essere spiegato descrivendo il meccanismo genetico in termini chimico-fisici.\nL'8 marzo del 1966 sub\u00ec il lutto per la morte del fratello Tony.\nNel 1965 l'ex collega Watson pubblic\u00f2 una biografia intitolata La doppia elica in cui raccontava con disarmante franchezza gli eventi tra il 1951 e il 1953. Crick seppur infastidito, approv\u00f2 il progetto nel suo complesso.\nIl secondo libro di Watson, \"Coppie di basi\", giunto a Crick nel settembre del 1967, cre\u00f2 invece pi\u00f9 problemi. Crick scrisse a Watson chiedendogli di non pubblicarlo: gli rimproverava il fatto di aver scritto un libro \"n\u00e9 erudito n\u00e9 documentato\". Scrive Crick a Watson:\nNonostante le forti resistenze di Crick e Wilkins, la biografia viene pubblicata ugualmente nel febbraio del 1968 e ottiene un grande successo commerciale.\nNel 1972 viene pubblicato il libro di Robert Olby, \"Storia della doppia elica\". Si tratta di un saggio erudito della storia e preistoria del DNA con una prefazione scritta dallo stesso Crick. Nell'introduzione Crick elogia lo stesso Olby per aver trattato l'argomento pi\u00f9 accuratamente rispetto a Watson. Nel 1974 viene pubblicato \"L'ottavo giorno della creazione\" per opera di Horace Freeland Judson. Il testo traccia un ritratto fedele e suggestivo degli eventi scientifici tra gli anni cinquanta e i primi anni sessanta.\nLo scrittore Francis Crick.\nPer rispondere ai successi letterari di Watson e Monod, Crick decide di cimentarsi nella scrittura di un libro per bambini che avesse come oggetto la \"scala\", le dimensioni relative delle cose, dall'atomo alla galassia. Nell'agosto del 1976 termina la prima stesura, \"Viaggi con Francis Crick\" che non viene mai pubblicata. Nel 1981 pubblica \"L'origine della vita\", un libro che affronta il problema dell'origine della vita nell'universo e che ha come tema principale quello della panspermia guidata. Ottiene un buon successo di pubblico. Del 1986 \u00e8 \"La folle caccia\", testo autobiografico in cui Crick ripercorre con vivacit\u00e0 e chiarezza i momenti pi\u00f9 importanti della sua vita sorvolando sulla storia della doppia elica, perch\u00e9 gi\u00e0 ampiamente trattata.\nCalifornia: gli ultimi anni di vita.\nIl 10 settembre 1976 la famiglia Crick vola in California dove trova impiego presso il Salk Institute for Biological Studies a La Jolla.\nEgli emigra in California con l'intenzione di rompere con il passato e di rivolgere il suo impegno al cervello umano: decide cos\u00ec di immergersi nella letteratura neuroscientifica. Era convinto che per comprendere la mente fosse necessario comprenderne le parti e per questo motivo era interessato allo studio del cervello nella sua concretezza fisica invece che all'impalpabilit\u00e0 della mente. Nel 1986, conosce Christof Koch, anch'egli interessato alla reale costituzione del cervello. Koch diviene per circa diciotto anni il compagno di conversazione di Francis, ruolo che in passato era stato coperto da Watson e Brenner. L'obiettivo che i due si posero era la coscienza.\nNel saggio \"La scienza e l'anima. Un'ipotesi sulla coscienza\" del 1994, Crick afferma che la coscienza esiste e funziona come propriet\u00e0 di specifici neuroni. La coscienza dell'uomo non \u00e8 nient'altro che la risultante del comportamento di una miriade di cellule nervose, l'anima \u00e8 semplicemente un insieme di neuroni.\nA conclusione di anni di lavoro e studio nel 2003 Crick e Koch pubblicano un articolo dal titolo \"Una struttura per la coscienza\".\nNel 1991 diviene membro dell'Order of Merit britannico, onore conferito a soli 24 membri in ambito artistico e scientifico.\nAnche la salute peggiora: il 9 novembre 1995 Francis viene sottoposto a un delicato intervento di bypass a sei arterie e sostituzione di parte dell'aorta. Nel 2001 sviluppa un tumore al colon che ben presto si diffonde e lo costringe alla chemioterapia.\nNel 2003 Crick festeggia comunque il cinquantesimo anniversario della scoperta della doppia elica.\nMercoled\u00ec 28 luglio 2004 mentre lavora in casa sul suo ultimo progetto che aveva come oggetto d'interesse il claustro cerebrale, perde conoscenza. Viene condotto in ospedale a San Diego dove poco dopo le sette di sera muore. Fu cremato e le sue ceneri disperse nell'oceano Pacifico.\nLa sua biografia, scritta da Matt Ridley, ha vinto nel 2007 il Davis Prize, assegnato dalla prestigiosa Hystory of Science Society (Codice Edizioni, 2010, ISBN 978-88-7578-150-7).\nPanspermia guidata (o Panspermia diretta).\nL'altro interesse di Crick era l'origine della vita. Il suo compagno di lavoro era in questo caso Leslie Orgel. Francis pensava che il codice genetico, una volta messo in moto da un organismo primitivo, non possa pi\u00f9 essere modificato, perch\u00e9 un cambiamento avrebbe prodotto delle mutazioni fatali. Ci\u00f2 spiegava l'universalit\u00e0 del codice e il fatto che nessun organismo con codice diverso fosse sopravvissuto. Crick si avvicin\u00f2 cos\u00ec all'idea di un mondo a RNA: era probabile che forme di vita fatte di RNA avessero preceduto nel tempo quelle fatte di DNA, RNA e proteine. Ragionando sull'universalit\u00e0 del codice genetico Crick e Orgel si avvicinarono a una teoria che avrebbe preso forma in un articolo dal titolo \"Panspermia guidata\". Nell'articolo essi sostenevano la possibilit\u00e0 che la vita sulla Terra fosse iniziata in seguito all'arrivo e allo sviluppo di semplici forme di vita di tipo batterico spedite nello spazio tramite razzi da forme di vita avanzate presenti su altri pianeti. Esisteva perci\u00f2 la possibilit\u00e0 che il nostro antenato non avesse avuto origine sulla Terra ma provenisse da un altro luogo e fosse stato inviato da una forma di vita intelligente. Crick prese sul serio la questione ritenendola fondamentale per spiegare il codice universale.\nPi\u00f9 tardi Crick dichiarer\u00e0 di essere stato forse eccessivamente pessimista circa le possibilit\u00e0 di un'origine terrestre della vita, non escludendo comunque un'ingegneria extraterrestre del DNA."}
{"id": "94089", "revid": "2052922", "url": "https://it.wikipedia.org/wiki?curid=94089", "title": "Nasdaq", "text": "NASDAQ, acronimo di National Association of Securities Dealers Automated Quotation (lett. \"Associazione nazionale degli operatori in titoli con quotazione automatizzata\") \u00e8 il primo esempio al mondo di mercato borsistico elettronico, cio\u00e8 di un mercato costituito da una rete di computer.\nStoria.\nLa sede si trova a Times Square. Il NASDAQ \u00e8, essenzialmente, l'indice dei principali titoli tecnologici della borsa americana; vi sono anche quotate compagnie di molteplici settori, tra cui quelle informatiche come Microsoft, Cisco Systems, IBM, Apple, Google, Yahoo, Facebook e Amazon. L'andamento del NASDAQ \u00e8 misurato da diversi indici, tra cui principalmente il NASDAQ Composite Index e il NASDAQ-100.\u00a7\nIl nuovo gruppo borsistico \u00e8 stato istituito a New York il 5 febbraio 1971. All'inizio del terzo millennio il Nasdaq \u00e8 stato caratterizzato da una forte volatilit\u00e0, L'indice, dopo essere partito l'8 febbraio 1971 con un valore iniziale di 100 punti, ha raggiunto un massimo storico di 5132 punti il 10 marzo 2000, in pieno boom della \"New economy\" prima del successivo scoppio della bolla speculativa delle Dot-com, che ha riportato l'indice a ridosso dei 1000 punti. Negli anni successivi si \u00e8 assistito dapprima a una stabilizzazione e poi a una risalita, che portato l'indice a superare i 10000 nel corso del 2020.\nIndici.\nSul NASDAQ sono quotate le azioni non solo delle societ\u00e0 ad alto contenuto tecnologico, quindi apparisce un intero sistema di indici, ognuno dei quali riflette la situazione nel rispettivo settore dell'economia. Ora ci sono tredici tali indici, che si basano sulle quotazioni dei titoli scambiati nel sistema elettronico NASDAQ.\nNasdaq Composite.\nL'indice Nasdaq Composite comprende le azioni di tutte le societ\u00e0 quotate in borsa NASDAQ (per un totale di oltre 5000). Il valore di mercato viene calcolato come segue: il numero totale di azioni della societ\u00e0 viene moltiplicato per il valore di mercato corrente di una singola azione.\nNasdaq-100.\nIl Nasdaq-100 comprende 100 delle pi\u00f9 grandi societ\u00e0 di capitalizzazione, le cui azioni sono scambiate sulla borsa NASDAQ. L'indice non include le societ\u00e0 del settore finanziario. A partire dal 2021, il 57% del Nasdaq-100 \u00e8 costituito da societ\u00e0 tecnologiche. Sulla borsa Nasdaq, Il Fondo sotto il ticker QQQ ripete con alta precisione le dinamiche del Nasdaq-100."}
{"id": "94090", "revid": "4507", "url": "https://it.wikipedia.org/wiki?curid=94090", "title": "Eresia Montanista", "text": ""}
{"id": "94091", "revid": "123334530", "url": "https://it.wikipedia.org/wiki?curid=94091", "title": "Dimorfismo sessuale", "text": "Per dimorfismo sessuale (dal greco \"due forme\") s'intende la differenza morfologica fra individui appartenenti alla medesima specie ma di sesso differente.\nQueste differenze possono consistere:\nSpesso, il dimorfismo sessuale conta pi\u00f9 di una delle sopracitate caratteristiche: ad esempio, i pavoni maschi hanno dimensioni maggiori delle femmine, sono inoltre pi\u00f9 colorati e possiedono lunghe penne ocellate sul codione.\nLe origini del dimorfismo sessuale.\nLo sviluppo di caratteristiche tanto specifiche come quelle presenti in caso di dimorfismo sessuale non \u00e8 spiegabile in semplici termini evolutivi: fu lo stesso Charles Darwin a introdurre il concetto di selezione sessuale nel 1871 per spiegare la presenza di dimorfismo fra maschi e femmine.\nL'utilit\u00e0 del dimorfismo sessuale.\nIl dimorfismo ha principalmente la funzione di attrarre l'altro sesso: \u00e8 infatti tipico di animali poligami, dove durante la stagione degli amori i maschi duellano per la conquista di un territorio.\nIn animali monogami, infatti, viene sacrificata la possibilit\u00e0 di avere progenie pi\u00f9 numerosa in favore di uno sforzo congiunto per l'allevamento della prole: essendo il \"partner\" fisso, le strutture per la difesa dell'harem divengono inutili.\nTuttavia, sembra che le caratteristiche sviluppate dai maschi per attrarre le femmine li rendano svantaggiati rispetto a queste ultime, poich\u00e9 a causa dei colori sgargianti sono facilmente localizzabili dai predatori e a causa delle lunghe penne o degli speroni sono molto pi\u00f9 lenti e impacciati nella fuga: ma allora perch\u00e9 un animale evolve caratteristiche superflue, o peggio dannose?\nLa teoria che si occupa di questa questione \u00e8 la teoria della disabilit\u00e0: pare che per un organismo vivente il successo riproduttivo conti pi\u00f9 della sopravvivenza dell'individuo, e quindi non \u00e8 importante che un maschio di fagiano comune viva meno della met\u00e0 di una femmina della stessa specie, se questo gli permette di lasciare quanta pi\u00f9 progenie possibile.\nEsempi estremi di dimorfismo.\nIn alcuni casi, la differenza fra i due sessi \u00e8 cos\u00ec accentuata che maschi e femmine furono inizialmente classificati come specie o addirittura in generi differenti: \u00e8 il caso dell'ecletto e dell'huia.\nNei policheti del genere \"Osedax\" e negli Echiura \"Bonellia viridis\", i maschi vivono all'interno delle femmine e non escono mai dallo stadio larvale, fatta eccezione per le gonadi che maturano e producono grandi quantit\u00e0 di spermatozoi: al contrario, nei cirripedi parassiti del genere \"Sacculina\" le femmine esistono come struttura reticolata all'interno del loro ospite.\nNella maggior parte delle cocciniglie le femmine mancano degli occhi e delle ali, hanno zampe atrofizzate e vivono permanentemente fissate alla pianta ospite, mentre i maschi hanno dimensioni minori e sono alati.\nIn alcune specie di rane pescatrici i maschi sono semplici sacchetti di carne senza apparato digerente, che si attaccano alla femmina conducendo una vita parassitica e producendo sperma come unica attivit\u00e0 autonoma. Una situazione simile la si pu\u00f2 osservare nell'emittero Veliidae \"Phoreticovelia disparata\", dove il maschio si aggancia alla femmina nutrendosi da un'area ghiandolare posta sul dorso della stessa, anche se pu\u00f2 vivere autonomamente.\nIl dimorfismo sessuale nell'uomo.\nNella specie \"Homo sapiens\" i maschi sono mediamente pi\u00f9 pesanti, pi\u00f9 robusti e pi\u00f9 forti delle femmine, che da parte loro hanno il bacino pi\u00f9 largo e pi\u00f9 inclinato all'indietro, spalle pi\u00f9 strette, una diversa distribuzione del grasso corporeo e voce pi\u00f9 acuta. I maschi inoltre presentano una maggiore quantit\u00e0 di peli (soprattutto sul viso)."}
{"id": "94093", "revid": "125348450", "url": "https://it.wikipedia.org/wiki?curid=94093", "title": "IP spoofing", "text": "IP spoofing \u00e8 la denominazione con la quale si indica, in una rete di computer, una tecnica di attacco informatico che utilizza un pacchetto IP nel quale viene falsificato l'indirizzo IP del mittente.\nNell\"header\" di un pacchetto IP si trova uno specifico campo, il \"Source Address\", il cui valore indica l'indirizzo IP del mittente: modificando questo campo si pu\u00f2 far credere che un pacchetto IP sia stato trasmesso da una macchina \"host\" diversa.\n\"IP spoofing\" e sicurezza informatica.\nQuesta tecnica pu\u00f2 essere utilizzata per superare alcune tecniche difensive contro le intrusioni, \"in primis\" quelle basate sull'autenticazione dell'indirizzo IP. Infatti, \u00e8 normale che in intranet aziendali l'autenticazione ad alcuni servizi avvenga sulla base dell'indirizzo IP, senza l'utilizzo di altri sistemi (come username e password). Questo tipo di attacco ha tanto pi\u00f9 successo quanto pi\u00f9 i rapporti di \"fiducia\" tra due o pi\u00f9 macchine sono forti.\nUna delle difese che si possono attuare contro questo tipo di attacco \u00e8 l'utilizzo di \"packet filtering\", impostando opportune regole sulla base delle quali viene deciso quali pacchetti dall'esterno possono essere trasmessi all'interno della rete aziendale e viceversa. Nello specifico caso, per evitare un attacco basato sullo \"spoofing\" basta impostare una serie di regole che vieti il passaggio dall'esterno verso l'interno della rete aziendale di pacchetti IP che abbiano come indirizzo IP sorgente quello di una macchina interna. Ovviamente si possono impostare anche delle regole in modo tale da evitare attacchi di \"spoofing\" dall'interno verso l'esterno.\nL'IP \"spoofing\" risulta essere una tecnica utile per ottenere l'anonimato di un singolo pacchetto, ma \u00e8 difficile sfruttarla per attacchi che prevedano lo \"spoofing\" di un'intera sessione/comunicazione in quanto chi invia il pacchetto (attaccante) non sar\u00e0, generalmente, in grado di proseguire in modo coerente la comunicazione, dato che le risposte saranno inviate dal ricevente (vittima) all'indirizzo IP indicato nel pacchetto (\"spoofato\"). In passato era possibile realizzare un attacco di \"spoofing\" attivando le opzioni di \"Source Routing\", obbligando la vittima a instradare le risposte verso l'attaccante; attualmente \u00e8 quasi impossibile trovare su Internet un \"router\" che rispetti le opzioni di \"Source routing\": quasi tutti scartano i pacchetti che le contengono.\nSi tratta di una tecnica utilizzata principalmente durante attacchi di tipo DoS e principalmente nella loro variante distribuita (o DDoS), per evitare di rendere facilmente identificabile l'attaccante (o gli attaccanti).\n\"IP spoofing\", perch\u00e9 funziona.\nAi fini del \"routing\" dei pacchetti IP ha importanza solo l'indirizzo di destinazione: \u00e8 per questo motivo che in condizioni normali \u00e8 possibile spedire pacchetti IP che sembrano provenire da un qualunque IP. Inoltre spesso vi \u00e8 mancanza di un controllo a livello superiore che autentichi la sorgente dei pacchetti IP. Una soluzione pu\u00f2 essere utilizzare IPsec.\n\"IP spoofing\" e trasmissione dati satellitare.\nUn suo utilizzo legittimo in voga fino a qualche tempo fa era nel campo delle trasmissioni dati via satellite che hanno latenze molto elevate e bassi tassi di errore. La latenza elevata superava i tempi concessi per l\"Acknowledge\" TCP e quindi imponeva la ritrasmissione del pacchetto. Per questa ragione al \"client\" venivano inviati pacchetti di \"acknowledge\" \"falsi\" di avvenuta ricezione approfittando del basso tasso di errore assicurato dai collegamenti satellitari. Oggi al posto dello \"spoofing\" si preferisce lo \"sliding window\".\nServizi vulnerabili all\"IP Spoofing\".\nAlcuni servizi che sono vulnerabili sono:\nTipi di attacco.\nGli attacchi di \"IP Spoofing\" possono essere divisi in tre categorie:\nSuccessivamente vengono descritti diversi scenari, sempre utilizzando il TCP (Transmission Control Protocol) come protocollo di livello trasmissione. Si pu\u00f2 utilizzare l\"IP Spoofing\" anche con il protocollo UDP (User Datagram Protocol) ma essendo senza autenticazione viene poco utilizzato per effettuare accessi autenticati al sistema.\nCambiare l'indirizzo IP sorgente.\nPer effettuare qualsiasi attacco di \"IP Spoofing\" occorre riuscire a modificare l\"header\" del pacchetto IP. Uno strumento per fare questa operazione sono le \"Raw Socket\". Questo tipo di \"socket\" permette di creare a piacimento il pacchetto (\"header\" compreso), ovviamente occorre creare manualmente l\"header\" completo del pacchetto. Diversi linguaggi implementano le \"raw socket\" (C, C++, Python, etc) e risulta pi\u00f9 facile operare l'attacco in ambiente Unix.\n\"IP Spoofing\" non cieco.\nL'attaccante sta cercando di farsi passare per un \"host\" che fa parte della sua sottorete; quindi, impostando la scheda di rete in modo promiscuo, egli riesce a leggere tutti i pacchetti indirizzati all\"host\" che intende impersonare e pu\u00f2 cos\u00ec scoprire i \"Sequence number\" e \"Acknowledgement number\" della connessione in corso e cercare di inserirvisi.\nSi possono effettuare alcuni tipi di attacco, tra cui la chiusura di una connessione e l'intromissione in una connessione (\"Hijacking\").\nPer chiudere una connessione iniziata dalla vittima occorre \"sniffare\" almeno un pacchetto della comunicazione (quello di ritorno dal \"server\") da interrompere in modo tale da capire il \"sequence number\" e calcolarne il valore successivo. Si possono utilizzare i \"flag\" di \"reset\" (RST) o fine dati (FIN). Con il \"flag\" di \"reset\" l\"ack\" \u00e8 disabilitato quindi basta calcolare il \"sequence number\" a partire dall\"ack\" del pacchetto sniffato. Per il \"flag\" di fine dati occorre calcolare anche l\"ack\" corretto. Perch\u00e9 l'attacco vada a buon fine il pacchetto \"spoofato\" deve essere inviato prima della risposta del \"client\" (se questo succede il \"sequence number\" viene modificato).\nPer intromettersi in una comunicazione TCP occorre desincronizzare il \"client\", che consiste nel cambiare \"sequence number\" e \"ack\" della conversazione con il \"server\".\nDato il \"client\" A, un \"server\" B e un attaccante C (connesso alla stessa rete di A), un possibile metodo per desincronizzare A da parte di C \u00e8:\nAltri metodi di desincronizzazione si possono effettuare intromettendosi nella comunicazione di \"hand-shake\" iniziale, resettando la connessione originale e forzando il \"server\" ad aprire una nuova connessione con lo stesso \"client\" ma con \"sequence number\" diverso.\nUn problema derivante questo tipo di attacco \u00e8 l\"ACK storm\": quando \"client\" e \"server\" sono desincronizzati tra loro ad ogni tentativo di inviare pacchetti la parte opposta lo scarta e rimanda il l'ultimo pacchetto inviato, la parte opposta riceve il pacchetto, lo scarta perch\u00e9 \u00e8 desincronizzato e rimanda il suo ultimo pacchetto inviato, cos\u00ec comincia il \"loop\" che prosegue fino a che un pacchetto di \"ack\" viene perso oppure si raggiunge il \"timeout\" e la connessione viene resettata. Durante questa fase pu\u00f2 venire utilizzata una significativa quantit\u00e0 di banda, che ha dato spunto ad attacchi DOS specifici.\n\"IP Spoofing\" cieco.\nIn questo tipo di attacco l'attaccante non si trova nella stessa rete della vittima quindi anche se pu\u00f2 inviare pacchetti spoofati (si pu\u00f2 tentare di instaurare connessioni con il \"server\") apparendo la vittima, tutti i pacchetti di risposta saranno inviati alla vittima e l'attaccante non pu\u00f2 intercettarli facilmente. Inoltre non conoscendo le risposte dal \"server\" non si possono calcolare i \"sequence number\" e quindi proseguire il dialogo. Per aggirare questo problema si pu\u00f2 tentare di predire il \"sequence number\" del \"server\" (TCP sequence prediction attack).\nUn \"sequence number\" pu\u00f2 essere generato in diversi modi:\nSe l'implementazione del TCP utilizza il primo risulta facile per l'attaccante predire il \"sequence number\". Ad esempio pu\u00f2 provare a creare qualche connessione di prova con il suo indirizzo IP per capire quale regola adotta il \"server\" e a che numero di sequenza \u00e8 arrivato. Nel caso della seconda tecnica occorrono diverse prove per capire il comportamento del \"server\", mentre se il \"sequence number\" \u00e8 generato casualmente non si riesce a proseguire in questo tipo di attacco.\nUna volta che l'attaccante riesce a predire il numero di sequenza pu\u00f2 instaurare una connessione TCP con il \"server\" facendosi passare per la vittima. Da notare il fatto che l'attaccante non pu\u00f2 comunque vedere se il \"server\" risponde ai pacchetti (questo non \u00e8 un grosso problema perch\u00e9 lo scopo dell'attaccante pu\u00f2 essere d'inviare comandi al \"server\" e quindi non \u00e8 interessato da ulteriori risposte).\nDa ricordare il fatto che la vittima riceve tutti i pacchetti di risposta dal \"server\" quindi occorre mettere \"offline\" la vittima prima di iniziare questo attacco.\nAttacchi Dos.\nLa tecnica dell\"IP Spoofing\" viene anche utilizzata per attacchi di tipo \"denial of service\", il cui scopo \u00e8 atterrare la macchina della vittima. Il mascheramento dell'IP compare negli attacchi Smurf (si cerca di esaurire la banda della vittima) e anche nell'attacco SYN flood (si cerca di esaurire le risorse della vittima)."}
{"id": "94094", "revid": "838137", "url": "https://it.wikipedia.org/wiki?curid=94094", "title": "315 a.C.", "text": ""}
{"id": "94096", "revid": "1573940", "url": "https://it.wikipedia.org/wiki?curid=94096", "title": "Corvidae", "text": "I corvidi (Corvidae ) sono una famiglia di uccelli dell'ordine dei passeriformi.\nDescrizione.\nLa famiglia comprende specie di taglia che va dai venti centimetri della ghiandaia nana agli oltre 60 cm di corvo imperiale e corvo abissino, con questi ultimi che si contendono con l'uccello lira lo scettro di passeriformi di maggior dimensioni.\nL'aspetto \u00e8 robusto, con testa grossa e arrotondata dal forte becco conico, lungo e affilato, dotato (con un'unica eccezione rappresentata dalla ghiandaia dei pini) di setole alla base della mandibola superiore, attorno alle narici: le ali sono lunghe e digitate, la coda \u00e8 cuneiforme e anche molto lunga in alcune specie, le zampe sono robuste e munite di forti artigli.\nLa livrea \u00e8 per antonomasia nera, talvolta con aree bianche pi\u00f9 o meno estese o riflessi metallici: non mancano tuttavia specie dalla colorazione vivace, con aree azzurre o rosse. Nessuna specie, tuttavia (neanche quelle dalla colorazione pi\u00f9 vivace), presenta dimorfismo sessuale apprezzabile nella colorazione o nella taglia.\nCaso raro fra i passeriformi, tutti i corvidi mutano una sola volta l'anno, anzich\u00e9 due.\nBiologia.\nLa maggior parte dei corvidi \u00e8 tendenzialmente sociale, vivendo in coppie (che si formano dopo un lungo corteggiamento e restano assieme per tutta la vita) o in stormi pi\u00f9 o meno temporanei: molte specie si riuniscono in gruppi soprattutto durante la nidificazione o in corrispondenza di fonti di cibo particolarmente abbondanti (grossi alberi in frutto, carcasse di grandi animali, discariche), mostrando territorialit\u00e0.\nI corvidi, pi\u00f9 o meno sociali, hanno una certa tendenza alla gerarchizzazione, generalmente legata all'et\u00e0, con gli esemplari pi\u00f9 anziani che mostrano dominanza nei confronti dei giovani, i quali, dal canto loro, cercano di approfittare dell'obsolescenza dei capistormo per detronizzarli. Sebbene il verso tipico dei corvidi sia il gracchio, molte specie sono in grado di emettere suoni flautati e di imitare i suoni circostanti.\nUna caratteristica comune a questa famiglia \u00e8 l'intelligenza. Nei corvidi, infatti, il rapporto massa cerebrale - massa corporea \u00e8 il pi\u00f9 elevato di tutti i passeriformi e della stragrande maggioranza degli uccelli, paragonabile a quello dei delfini e delle scimmie antropomorfe: ci\u00f2 consente a questi uccelli di mostrare una serie di comportamenti estremamente interessanti, come la memoria episodica, il lutto, l'autoconsapevolezza, il gioco e la fabbricazione di utensili.\nLa dieta dei corvidi \u00e8 onnivora e molto opportunistica: questi uccelli si nutrono indifferentemente sia di cibo di origine vegetale (frutta, bacche, granaglie, verdura) che animale (invertebrati, uova, piccoli vertebrati, carcasse), a seconda della reperibilit\u00e0 del momento: alcune specie beneficiano della presenza dell'uomo nutrendosi degli scarti dell'alimentazione e della produzione umana.\nNei periodi di abbondanza, molte specie (soprattutto quelle delle aree temperato-fredde) tendono a conservare riserve di cibo, in genere interrando il \"surplus\": per evitare furti, l'animale ha cura di scegliere posti accuratamente selezionati dove stipare il cibo in eccesso, prestando attenzione a non essere visti mentre li raggiungono, non di rado fingendo di nascondere del cibo con l'intento di depistare eventuali ladri.\nLa maggioranza delle specie \u00e8 in grado di riprodursi durante tutto l'anno (pur tendendo a favorire i periodi con abbondanza di cibo per farlo): si tratta di uccelli monogami, nei quali le coppie durano per la vita (sebbene sia presente una certa infedelt\u00e0 coniugale in molte specie), collaborando in tutte le fasi dell'evento riproduttivo, dalla scelta del sito dove nidificare (generalmente su un albero), alla costruzione del massiccio nido a piattaforma, alla cova (che viene svolta dalla sola femmina, imbeccata dal maschio) alle prolungate cure parentali verso i nidiacei. Durante la cova, la territorialit\u00e0 delle coppie aumenta (anche qualora la specie nidifichi in colonie), con alcune specie che non esitano ad attaccare gli eventuali intrusi. Molte specie vengono aiutate durante la riproduzione da giovani o adulti non riproduttivi (riproduzione cooperativa).\nDistribuzione e habitat.\nLa famiglia ha distribuzione cosmopolita, contando esponenti in tutto il mondo, ad eccezione della punta meridionale del Sudamerica e delle calotte polari, e mostrando grande adattabilit\u00e0, essendo presenti dalla taiga alle aree desertiche o alla foresta pluviale, non di rado beneficiando dell'attivit\u00e0 umana per espandere il proprio areale: le aree a maggiore densit\u00e0 di specie sono le aree tropicali americane e asiatiche, mentre Africa ed Australasia sono povere di corvidi, con meno di dieci specie ciascuna.\nTassonomia.\nLa famiglia ha avuto molto verosimilmente origine nella radiazione evolutiva australasiana dei primi passeriformi: in seguito, i corvidi sono scomparsi dall'Oceania, ricolonizzandola solo in tempi relativamente recenti.\nLa famiglia comprende 25 generi, per un totale di 130 specie:\nA questi si aggiungono una serie di generi fossili (\"Miocorvus\", \"Miopica\", \"Miocitta\", \"Protocitta\", \"Henocitta\").\nI corvidi vengono divisi in sei cladi di antica differenziazione (stimata in 17-20 milioni di anni fa), che possono essere resi col rango di sottofamiglie:\nMentre c'\u00e8 accordo nel ritenere la famiglia Corvidae monofiletica (con l'eccezione della ghiandaia crestata, di dubbia classificazione e forse affine ai Prionopidae) e piuttosto basale fra i passeriformi, rimangono incerti i legami filetici con gli altri cladi di passeriformi basali: nella tassonomia degli uccelli di Sibley-Ahlquist, ed in seguito nelle altre indagini di tipo molecolare, sono emerse affinit\u00e0 coi Corcoracidae australiani e gli uccelli del paradiso, nonch\u00e9 una stretta parentela con le averle, delle quali i corvidi rappresenterebbero un \"sister taxon\", e coi monarchidi."}
{"id": "94099", "revid": "838137", "url": "https://it.wikipedia.org/wiki?curid=94099", "title": "318 a.C.", "text": ""}
{"id": "94107", "revid": "838137", "url": "https://it.wikipedia.org/wiki?curid=94107", "title": "319 a.C.", "text": ""}
{"id": "94109", "revid": "838137", "url": "https://it.wikipedia.org/wiki?curid=94109", "title": "320 a.C.", "text": ""}
{"id": "94110", "revid": "1718925", "url": "https://it.wikipedia.org/wiki?curid=94110", "title": "Democrazia Nazionale - Costituente di Destra", "text": "Democrazia Nazionale - Costituente di Destra (DN-CD) \u00e8 stato un partito politico italiano nato nel febbraio 1977 dall'omonima corrente moderata del MSI-DN, e durato sino allo scioglimento nel 1979.\nStoria.\nLa scissione dal MSI.\nFondatori e dirigenti furono gli esponenti di primo piano del MSI, quali Ernesto De Marzio, Gastone Nencioni, Raffaele Delfino, Mario Tedeschi, Pietro Cerullo, Angelo Nicosia, il sindacalista della CISNAL e parlamentare Giovanni Roberti; personalit\u00e0 entrate nel MSI con la \"Costituente di destra per la libert\u00e0\" come Enzo Giacchero, il generale Giulio Cesare Graziani e l'ammiraglio Gino Birindelli; ed esponenti del disciolto PDIUM, quali Alfredo Covelli e Achille Lauro. Ader\u00ec anche il generale delle ausiliarie della RSI Piera Gatteschi Fondelli.\nDemocrazia Nazionale divent\u00f2 gruppo parlamentare autonomo nel dicembre 1976.\nDopo il congresso del MSI del gennaio 1977 che conferm\u00f2 Almirante, a seguito della scissione dal MSI-DN, si trasform\u00f2 in partito politico il 20 gennaio 1977, scegliendo come proprio simbolo un nastro tricolore inscritto in dodici stelle.\nAderirono 9 senatori su 15 del MSI (che perse il gruppo) e 21 deputati su 35, 13 consiglieri regionali su 40, 51 consiglieri provinciali su 160, 350 consiglieri comunali su 1500. Praticamente l'intero vertice della classe dirigente del MSI, dove restarono solo il segretario Almirante, i suoi fedelissimi, i romualdiani e i rautiani.\nTuttavia a Democrazia Nazionale non ader\u00ec neppure una federazione provinciale.\nSuccessivamente verranno raggiunti da alcuni esponenti della corrente giovanile di \"Destra Popolare\" di Massimo Anderson e da esponenti della CISNAL.\nSotto il profilo politico, la rottura fu motivata con l\u2019indisponibilit\u00e0 di Almirante a sostenere in Parlamento il governo monocolore di Andreotti, detto della \u201cnon sfiducia\u201d.\nSostenendo una linea aperta alla Democrazia Cristiana e ai partiti dell'arco costituzionale, si cerc\u00f2 ripetutamente di aprire a quanti non avessero nulla a che vedere con i trascorsi fascisti. Significativo fu il sostegno dato da DN al governo Andreotti e alla politica di \"solidariet\u00e0 nazionale\" che ebbe luogo in quegli anni, e che fu condannata dal MSI come un atto di accettazione del sistema.\nAlla ricerca di alleanze (1977-78).\nDemocrazia Nazionale \u2013 che ebbe vita interna molto movimentata e tre segretari:\nErnesto De Marzio, Raffaele Delfino e Pietro Cerullo - sopravvive per un triennio, quasi esclusivamente come presenza parlamentare alla ricerca di un rapporto con la Democrazia Cristiana, che tuttavia si rivel\u00f2 impossibile essendo il partito di maggioranza relativa impegnato nella fase della \u201csolidariet\u00e0 nazionale\u201d.\nLe elezioni politiche ed europee del 1979.\nLe elezioni politiche anticipate del 1979 colsero \"Democrazia Nazionale\" impreparata. Consapevole della propria debolezza, la dirigenza sper\u00f2 che si votasse prima per il Parlamento europeo (con una legge elettorale proporzionale pura).\nDN offr\u00ec alla DC i suoi voti parlamentari per sostenere il governo, tuttavia Benigno Zaccagnini, allora segretario, e Andreotti, presidente del Consiglio, rifiutarono.\nSciolte le Camere, DN tent\u00f2 inutilmente un apparentamento tecnico con il PLI guidato da Valerio Zanone \u2013 anch\u2019esso a rischio quorum\u00a0\u2013 e, in alternativa, un accordo di desistenza, al Senato, con la DC.\nPresentatosi alle politiche del 3 giugno 1979 raccolse lo 0,6% con nessun eletto ; di poco inferiore fu la percentuale ottenuta alle elezioni europee del 10 giugno successivo, mentre il MSI riprese sostanzialmente i voti della legislatura precedente.\nLo scioglimento.\nIn seguito al deludente ed effimero risultato (che rivel\u00f2 il carattere puramente verticistico della scissione) fu deciso il suo scioglimento il 16 dicembre 1979. Diversi ex esponenti del partito confluirono in un secondo momento nella corrente \"andreottiana\" della DC. Saverio D'Aquino negli anni '80 fu deputato e sottosegretario per il PLI.\nAltri nel gennaio 1995 entrarono in Alleanza Nazionale, a seguito del congresso di Fiuggi. Pietro Cerullo torn\u00f2 alla Camera nel 1996 con la Lega d'Azione Meridionale del sindaco di Taranto Giancarlo Cito.\nErnesto De Marzio sostenne che tale esperienza potesse essere considerata propedeutica ad Alleanza Nazionale."}
{"id": "94112", "revid": "465169", "url": "https://it.wikipedia.org/wiki?curid=94112", "title": "321 a.C.", "text": ""}
{"id": "94114", "revid": "1451528", "url": "https://it.wikipedia.org/wiki?curid=94114", "title": "Xeon", "text": "Il nome Xeon viene utilizzato da Intel fin dal 1998 per indicare i processori pensati per i sistemi server di fascia media basati sull'architettura x86. Nelle intenzioni del produttore, sono destinati a piccoli server aziendali che devono supportare un numero limitato di utenti e si collocano quindi nel settore tra i processori desktop e quelli progettati per i server ad alte prestazioni (Itanium e Itanium 2), di fascia (e prezzo) pi\u00f9 alta.\nSebbene storicamente tutti i progetti dei vari Xeon che si sono succeduti nel tempo siano sempre stati derivati dalle controparti desktop, in genere sono caratterizzati da una cache pi\u00f9 grande, un'affidabilit\u00e0 maggiore, il supporto per architetture multiprocessore e un socket diverso.\nIl primo Xeon ad arrivare sul mercato venne derivato dalla seconda generazione del processore desktop Pentium II e proprio per sottolineare tale eredit\u00e0 il nome commerciale in origine comprendeva proprio il nome del processore da cui derivava; il primo Xeon quindi venne commercializzato come \"\"Pentium II Xeon\". Successivamente, con il passaggio al Pentium III venne aggiornata anche la gamma Xeon che divent\u00f2 per l'occasione \"Pentium III Xeon\"\".\nA partire dal 2001 Intel pass\u00f2 all'architettura NetBurst del Pentium 4 e per l'occasione scelse di semplificare il marchio indicando i nuovi processori semplicemente come \"Xeon\" ma differenziandoli in base al tipo di sistemi a cui sarebbero stati indirizzati: Xeon DP (acronimo di \"Dual Processors\") per indicare quelli pensati per i sistemi biprocessore, e Xeon MP (acronimo di \"Multi Processors\") per indicare quelli pensati per i sistemi multiprocessore.\nPer molti anni il concorrente del processore Xeon fu l'Athlon MP prodotto dalla concorrente Advanced Micro Devices ma che non ebbe mai un particolare successo di pubblico; a partire dal 2003 per\u00f2, arriv\u00f2 l'Opteron che aveva prestazioni superiori ai corrispondenti modelli di Xeon offerti da Intel in quel periodo. Successivi sviluppi da parte di Intel permisero gradualmente di colmare le distanze (ad esempio l'adozione di un BUS dedicato a ciascuna coppia di processori in modo da limitare i \"colli di bottiglia\" nella comunicazione tra CPU e chipset), fino a riprendere la leadership delle prestazioni grazie all'abbandono dell'architettura NetBurst in favore della Intel Core Microarchitecture, grazie alla quale venne privilegiata l'efficienza generale al puro aumento della frequenza di clock.\nTale supremazia \u00e8 continuata nel 2009 con il rilascio dei primi Xeon basati su architettura Nehalem, successiva alla \"Core\", e dotata di controller della memoria RAM integrato e BUS seriale chiamato Intel QuickPath Interconnect (QPI).\nCaratteristiche principali delle varie evoluzioni di Xeon.\nFamiglia Xeon.\nDrake (variante del core Deschutes).\nIl primo processore commercializzato con il marchio \"Xeon\" fu il core , ovvero una variante della seconda generazione dei processori desktop Pentium II, conosciuta come Deschutes; proprio per evidenziare la sua discendenza dal processore pensato per il settore desktop, anche il nome commerciale fu \"Pentium II Xeon\". Veniva realizzato mediante processo produttivo a 250 nm ed era dotato di una cache L2 variabile tra i e i .\nTanner.\nCos\u00ec come Drake era la variante server di un core pensato per il settore desktop e alla base di un Pentium II, allo stesso modo all'uscita del primo Pentium III venne realizzata una specifica versione, conosciuta come Tanner, che comunque non introduceva particolari novit\u00e0 rispetto al predecessore, a parte il nuovo set di istruzioni SSE; anche in questo caso il nome commerciale riprendeva quello del processore desktop da cui derivava, \"Pentium III Xeon\".\nCascades.\nAll'uscita della seconda generazione del Pentium III, arriv\u00f2 anche la variante Cascades per i server che veniva realizzata mediante processo produttivo a 180 nm e, al pari dei predecessori, era disponibile con tagli di cache L2 differenti e anche diverse velocit\u00e0 di bus.\nFamiglia Xeon DP (sistemi biprocessore).\nFoster.\nFoster fu il primo Xeon ad essere basato sull'architettura NetBurst del Pentium 4, e per l'occasione Intel abbandon\u00f2 il riferimento del processore desktop nel nome commerciale, limitandosi al semplice \"Xeon\" (con l'aggiunta del suffisso DP ad indicare la destinazione verso i sistemi biprocessore), sebbene le differenze rispetto a tale versione fossero minime. Il processo produttivo era ancora quello a 180\u00a0nm ma il socket era il 603; derivando dal Pentium 4 introduceva anche le istruzioni SSE2.\nPrestonia.\nPrestonia derivava dalla seconda generazione del Pentium 4, e introdusse di conseguenza il processo produttivo a 130 nm; fu un core molto longevo e proprio per questo vide nella sua storia diverse migliorie che permisero di passare dagli iniziali 1,8\u00a0GHz fino a 3,2\u00a0GHz delle ultime versioni. Venne introdotto anche il Socket 604 e la tecnologia Hyper-Threading, oltre alla possibilit\u00e0 di integrare diversi quantitativi di cache L3.\nNocona.\nProseguendo la strada intrapresa dai suoi predecessori, Nocona si bas\u00f2 sulla terza generazione del Pentium 4 e veniva realizzato a 90 nm. Vennero introdotte le istruzioni SSE3 e EM64T per l'esecuzione di codice a 64 bit, e in un secondo tempo arriv\u00f2 anche la tecnologia di protezione XD-bit; anche il BUS venne aumentato fino a 800\u00a0MHz.\nIrwindale.\nIrwindale era molto simile a Nocona, differenziandosi solamente per la dotazione di cache L2 raddoppiata 2 MB e per la presenza della tecnologia di risparmio energetico SpeedStep.\nPaxville DP.\nPaxville DP fu il primo Xeon DP dual core, formato fondamentalmente da 2 core Irwindale montati sullo stesso package. Si trattava di una particolare versione del processore Paxville (che era invece pensato per i sistemi multiprocessore) modificata per poter essere utilizzato sulle piattaforme DP biprocessore, ma non era il successore di Irwindale in quanto ne venne presentato un unico modello che si affiancava a quelli basati su Irwindale gi\u00e0 presenti sul mercato. Fu una sorta di \"tappa buchi\" per poter offrire una versione di Xeon dual core, pur non avendo ancora pronto un progetto completo ed efficiente pensato per questo scopo.\nSossaman.\nSossaman era un particolare tipo di Xeon DP basato, non sulla consueta architettura NetBurst del Pentium 4 e degli altri Xeon presentati fino a quel momento, ma su quella mobile del processore Core Duo Yonah. Non fu un vero e proprio successore dei modelli precedenti, quanto pi\u00f9 una variante specifica pensata per l'integrazione nei sistemi che richiedevano soluzioni a consumo estremamente ridotto; tali caratteristiche furono possibili sia grazie al tipo di architettura sia al processo produttivo a 65 nm.\nDempsey.\nDempsey fu il vero successore dei core Irwindale e Paxville DP; fu il primo Xeon DP dual core ad essere disponibile in volumi e veniva realizzato mediante processo produttivo a 65\u00a0nm; introdusse, tra le altre cose, la tecnologia di virtualizzazione Vanderpool, il BUS fino a 1066\u00a0MHz, 2 cache L2 (una per ciascun core) da 2 MB, per un totale di 4 MB e il Socket 771. Per identificare i nuovi processori inoltre, arriv\u00f2 anche il processor number, ovvero quella numerazione che serve a distinguere i vari modelli non solo in base al clock di esercizio ma anche rispetto ad altre caratteristiche, quali i consumi, la dotazione di cache, ecc.\nWoodcrest.\nWoodcrest fu un progetto molto importante nella storia del processore Xeon DP, infatti fu il primo ad essere basato sull'architettura Intel Core Microarchitecture, successiva alla NetBurst, e che prediligeva l'efficienza generale al puro aumento della frequenza operativa. Il processo produttivo era sempre quello a 65\u00a0nm ma il suo consumo era poco pi\u00f9 della met\u00e0 di quello del predecessore a fronte di prestazioni superiori anche del 125%. Con questa architettura venne abbandonata la tecnologia Hyper-Threading ma la cache L2, sebbene ancora di 4 MB, era unificata tra i due core e il BUS era salito a 1333\u00a0MHz.\nClovertown.\nClovertown non fu un vero e proprio successore di Woodcrest, dato che si affianc\u00f2 a questo pochi mesi dopo la sua presentazione; fu per\u00f2 importante in quanto rappresentava la prima CPU a 4 core nel panorama degli Xeon DP. Era in sostanza formato da 2 core Woodcrest montati sullo stesso package ed era quindi dotato di una cache L2 che arrivava fino a 8 MB (in realt\u00e0 erano 2 da 4 MB, ciascuna dedicata a una coppia di core).\nWolfdale DP.\nCon il passaggio al processo produttivo a 45 nm si pass\u00f2 alla seconda generazione dei processori basati sull'architettura Core; l'evoluzione di Woodcrest a 45\u00a0nm fu Wolfdale DP, anch'esso dual core, ma in grado di migliorare ulteriormente l'efficienza energetica, grazie anche all'aumento del 50% della cache L2 (ora di 6 MB), e la parziale introduzione delle istruzioni SSE4. Venne presentata anche una versione con BUS a 1600\u00a0MHz.\nHarpertown.\nAl pari di quanto fatto con Wolfdale DP, anche il primo Xeon DP a 4 core (Clovertown) venne aggiornato grazie al nuovo processo produttivo; arriv\u00f2 il core Harpertown, formato da 2 core Wolfdale DP e che si affianc\u00f2 a questo in modo da completare il rinnovamento dell'offerta con processori sia a 2 che a 4 core. La presenza di 2 core Wolfdale DP su un unico package port\u00f2 la cache L2 a raggiungere i 12 MB complessivi e anche in questo caso vennero presentate varianti con BUS fino a 1600\u00a0MHz.\nGainestown.\nGainestown \u00e8 il primo Xeon DP ad essere basato sulla nuova architettura Nehalem, successiva alla \"Core\" dei suoi predecessori, e proprio per questo porta con s\u00e9 diverse innovazioni: tra queste si possono citare l'abbandono del tradizionale BUS parallelo in favore del nuovo di tipo seriale, chiamato Intel QuickPath Interconnect (QPI), l'integrazione del controller della memoria RAM e il Socket 1366. La nuova architettura prevede inoltre un'ampia cache L3 condivisa tra tutti e 4 i core, in luogo della precedente L2 condivise solo tra ogni coppia di core, il ritorno della tecnologia Hyper-Threading e la nuova Intel Turbo Mode per migliorare le prestazioni con quelle applicazioni che non sono in grado sfruttare adeguatamente la presenza di 4 core di processore.\nFamiglia Xeon MP (sistemi multiprocessore).\nFoster.\nFoster fu il primo Xeon ad essere basato sull'architettura NetBurst del Pentium 4, e per l'occasione Intel abbandon\u00f2 il riferimento del processore desktop nel nome commerciale, limitandosi al semplice \"Xeon\" (con l'aggiunta del suffisso MP ad indicare la destinazione verso i sistemi multiprocessore); come accennato sopra lo stesso core venne utilizzato anche per gli Xeon DP ma le versioni pensate per i sistemi a pi\u00f9 vie erano dotati anche di cache L3 in tagli variabili. Derivando dal Pentium 4 introduceva anche le istruzioni SSE2.\nGallatin.\nGallatin portava i vantaggi introdotti con lo Xeon DP Prestonia, nell'ambito dei sistemi multiprocessore; anch'esso era costruito a 130\u00a0nm e includeva il supporto alla tecnologia Hyper-Threading. A differenza di Prestonia era per\u00f2 dotato anche di cache L3 in tagli variabili che nelle ultime versioni raggiunse i 4 MB (identificate dal nome in codice \"Gallatin-4M\").\nPotomac.\nPotomac veniva realizzato mediante il processo produttivo a 90 nm e questo consent\u00ec l'integrazione di una cache L3 che raggiungeva gli 8 MB; a questo si aggiunse il supporto alle istruzioni SSE3, alle estensioni EM64T per l'elaborazione di codice a 64 bit e la tecnologia di protezione XD-bit.\nCranfords.\nDa Potomac, Intel ricav\u00f2 il pi\u00f9 semplice core Cranfords sempre per i sistemi MP; si trattava in buona sostanza di un core Potomac senza la costosa implementazione della cache L3, mentre tutte le altre caratteristiche rimanevano immutate.\nPaxville.\nPaxville fu il primo Xeon MP dual core, formato fondamentalmente da 2 core Cranfords montati sullo stesso package. Era ancora una CPU a 90\u00a0nm in cui vennero introdotte anche le tecnologie di risparmio energetico SpeedStep e di virtualizzazione Vanderpool, e non vennero presentate versioni dotate di cache L3, ma malgrado questo il consumo massimo era enorme, ben 165 W il pi\u00f9 alto nel panorama dei processori Xeon.\nTulsa.\nCon Tulsa Intel pass\u00f2 al processo produttivo a 65 nm realizzando nuovamente un processore dual core basato su architettura NetBurst ma dotato di una cache L3 molto grande, che raggiunse i 16 MB; malgrado questo, il nuovo processo produttivo consent\u00ec comunque un leggero calo del consumo massimo rispetto al predecessore.\nTigerton.\nTulsa fu l'ultimo Xeon MP ad essere basato sull'architettura NetBurst; il suo successore, Tigerton, era basato sull'architettura Intel Core Microarchitecture e fu anche il primo Xeon MP ad essere dotato di 4 core malgrado venisse realizzato unendo 2 die dual core sullo stesso package. Come previsto dall'architettura \"Core\" non era pi\u00f9 presente la tecnologia Hyper-Threading, mentre il BUS saliva a 1066\u00a0MHz.\nDunnington.\nCon il passaggio ai 45 nm divenne possibile offrire Dunnington, ovvero il primo Xeon MP dotato di 6 core abbinati ad una cache L3 che raggiungeva i 16 MB e in cui venne inserito anche una parte del set di istruzioni SSE4.\nBeckton.\nBeckton sar\u00e0 il successore di Dunnington e sar\u00e0 basato sulla nuova architettura Nehalem, successiva alla \"Core\"; verr\u00e0 realizzato sempre a 45\u00a0nm ma sar\u00e0 dotato di ben 8 core abbinati ad una cache L3 che raggiunger\u00e0 i 24 MB e, come previsto dalla nuova architettura, sar\u00e0 dotato di controller per la memoria RAM integrato e del nuovo tipo di BUS seriale Intel QuickPath Interconnect (QPI).\nModelli arrivati sul mercato.\nLa tabella seguente mostra i modelli di Xeon arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:"}
{"id": "94115", "revid": "125452115", "url": "https://it.wikipedia.org/wiki?curid=94115", "title": "Lam\u00f9", "text": " \u00e8 un manga \"sh\u014dnen\", creato da Rumiko Takahashi e pubblicato in Giappone sul settimanale \"Weekly Sh\u014dnen Sunday\", edito dalla Shogakukan, dal 1978 al 1987. Nel 1980 l'opera ha vinto il Premio Shogakukan per i manga in entrambe le categorie \"sh\u014dnen\" e \"sh\u014djo\", e nel 1987 il Premio Seiun come miglior fumetto di fantascienza/fantasy. Il manga tramite vicende comiche e demenziali rappresenta la vita e la cultura del Giappone, ma \u00e8 anche una parodia della societ\u00e0 contemporanea e del folclore locale.\nDal manga sono stati tratti nel tempo una serie anime televisiva, sei film e dodici OAV.\nIl manga \u00e8 stato pubblicato in italiano prima da Granata Press dall'aprile 1991 al marzo 1995, poi da Star Comics dal marzo 1997 fino al febbraio 2001. L'anime, invece, \u00e8 stato trasmesso solo da TV private e da circuiti televisivi a partire dal 1983, tra essi ci sono Telecapri e Retecapri, Euro TV e Odeon TV.\nSignificato del titolo.\nIl titolo originale \u00e8 un gioco di parole pressoch\u00e9 intraducibile in altre lingue: \"urusei\" \u00e8 una versione colloquiale e meno formale di \"urusai\" (\u7195\u3044), cio\u00e8 \"chiassoso\" o \"fastidioso\", usata generalmente dagli uomini come esclamazione per zittire qualcuno che disturba. \"yatsura\" \u00e8 anch'essa una forma colloquiale e non troppo garbata per \"gente\", anche con significato di \"quelli l\u00e0\", \"gentaglia\".\nTuttavia, poich\u00e9 nel titolo la parola \"urusei\" \u00e8 scritta con il kanji \u661f (\"sei\"), che significa pianeta o stella, il suo significato pu\u00f2 essere anche letto come \"pianeta Uru\" o \"stella Uru\". In questo modo nasce il gioco di parole del titolo, il cui senso pu\u00f2 essere sia \"Quei tizi chiassosi/fastidiosi\", sia \"Quei tizi del pianeta Uru\" o \"Gente del pianeta Uru\". Una possibile, seppur approssimativa, traduzione in italiano potrebbe quindi essere: \"Quei rompiscatole della stella Uru\". All'interno di alcuni numeri di Shonen Graphic dedicati a \"Urusei yatsura\" compare la traduzione in inglese \"noisy people\" (\"gente rumorosa\").\nVa inoltre notato che il pianeta (o stella) Uru non viene mai citato nella narrazione, tanto nel manga che nell'anime. Non va quindi confuso con il pianeta dal quale la coprotagonista Lam\u00f9 proviene, che viene pi\u00f9 volte citato nella narrazione col nome di Oniboshi (\u9b3c\u661f), traducibile come \"Pianeta degli oni\".\nTrama.\nLa storia narra le bizzarre avventure di un gruppo di liceali che vivono a Tomobiki, localit\u00e0 immaginaria corrispondente al distretto cittadino di Nerima, Tokyo, dove frequentano l'omonimo liceo (il Tomobiki \u00e8 uno dei giorni che compongono il , un periodo di sei giorni equivalente come concetto alla nostra settimana utilizzato nel calendario lunisolare giapponese).\nUn giorno gli Oni giungono dallo spazio per conquistare la Terra. Tuttavia offrono ai terrestri una possibilit\u00e0 di salvezza: se un essere umano, scelto a caso da un computer, riuscir\u00e0 a toccare le corna di Lam\u00f9 (la figlia del capo degli Oni, una bellissima ragazza che indossa soltanto un bikini tigrato) entro dieci giorni la Terra sar\u00e0 libera. La scelta cade su Ataru Moroboshi, un liceale estremamente sfortunato, stupido e donnaiolo. Molto interessato all'offerta di dover \"afferrare\" Lam\u00f9, Ataru accetta. Durante la gara per\u00f2 Lam\u00f9 sorprende tutti con la sua capacit\u00e0 di volare, che manda a monte qualsiasi tentativo di Ataru di toccarle le corna. L'ottavo giorno, incredibilmente, Ataru riesce a strapparle il reggiseno del bikini ma non ha la possibilit\u00e0 di raggiungere le corna. Quella notte Lam\u00f9 tenta di recuperare il suo reggiseno (visto che non ha con s\u00e9 un costume di ricambio), ma la grande massa di giornalisti intorno a casa Moroboshi la respinge. Il nono giorno di competizione Ataru cerca di sfruttare la debolezza di Lam\u00f9 che, per coprirsi il seno, \u00e8 costretta a rallentare. Anche in questo caso per\u00f2 si rivela un osso troppo duro e Ataru viene portato via in barella dopo essere precipitato su un tetto. La situazione \u00e8 disperata, la popolazione comincia a essere veramente infuriata con Ataru (gi\u00e0 dal primo giorno di fallimenti, nell'anime, degli esaltati chiedono la pena di morte per i suoi genitori) e persino i suoi genitori si pentono di averlo messo al mondo. Per dargli il coraggio di rialzarsi e di combattere ancora Shinobu Miyake, la sua fidanzata, gli promette che se vincer\u00e0 la gara contro Lam\u00f9 lo sposer\u00e0. Rinvigorito, Ataru torna sul percorso di gara per l'ultimo giorno di sfida. Usando il reggiseno come esca riesce finalmente ad attirare Lam\u00f9 verso di s\u00e9 e a toccarle le corna: la gara \u00e8 vinta ma la sfortuna di Ataru, per\u00f2, muta una vittoria per la Terra in una sconfitta per lui. Tutto contento per la vittoria ottenuta, Ataru esclama che finalmente si pu\u00f2 sposare; la dichiarazione viene fraintesa da Lam\u00f9 che la prende come una proposta di matrimonio, supportata dai giornalisti pettegoli. Ferita dalla situazione, Shinobu rifiuta di ascoltare le spiegazioni del suo ragazzo lasciandolo nelle braccia di Lam\u00f9 che accetta l'involontaria proposta di Ataru.\nNon molto tempo dopo un gruppo di fan accaniti di Lam\u00f9 (gli stessi che nella serie animata diventeranno dei personaggi fissi conosciuti come \"ammiratori di Lam\u00f9\") costringono Ataru a compiere un improbabile rito per richiamare la ragazza sul pianeta. La loro strana richiesta viene ascoltata soltanto dal pilota di un taxi spaziale che, per portare i ragazzi dal liceo Tomobiki a casa Moroboshi, pretende come compenso le riserve petrolifere della Terra. A questo punto gli \"amici\" scaricano la colpa su Ataru che viene inevitabilmente odiato dal mondo. La situazione \u00e8 critica ma pu\u00f2 essere sistemata da Lam\u00f9 che, tornata sulla Terra, propone di pagare il conto della corsa in taxi a patto di stabilirsi dai Moroboshi. Messo all'angolo, senza vie di fuga e con un linciaggio come unica altra alternativa, Ataru \u00e8 costretto ad accettare la proposta di Lam\u00f9. Il suo gesto, per\u00f2, non calmer\u00e0 del tutto gli abitanti di Tomobiki perch\u00e9 il petrolio sequestrato dal tassista a garanzia del suo credito viene restituito sotto forma di pioggia che cadr\u00e0 insistentemente sulla Terra.\nDopo la brutta figura della sfida, la litigata con Shinobu e l'umiliazione subita in mondovisione, Ataru ha perso ogni interesse nei confronti della ragazza Oni e tenta pi\u00f9 volte di riallacciare i rapporti con Shinobu (o comunque di rimorchiare altre ragazze) con il solo risultato di ottenere potenti e dolorose scariche elettriche lanciate da Lam\u00f9. Questa situazione andr\u00e0 avanti fino a quando Shinobu perde ogni interesse in Ataru come fidanzato e lo pianta definitivamente cercando una nuova persona da amare. Ci\u00f2 nonostante Ataru (sempre perseguitato da un'immensa sfortuna che gli fa incontrare gli esseri pi\u00f9 strambi della Terra, del mondo degli spiriti e dello spazio), nonostante le dolorose punizioni di Lam\u00f9 continua a cercare di rimorchiare qualunque ragazza gli capiti a tiro. In questo \u00e8 aiutato dalla sua capacit\u00e0 di uscire illeso da ferite altrimenti mortali per qualunque altro essere umano - di lui viene detto che \"ha la sopravvivenza di uno scarafaggio e il potere curativo di una lucertola\" -. Ataru riesce inoltre a compiere prodezze fisiche degne di un ninja e a bloccare una katana a mani nude.\nLa storia subisce una svolta quando Lam\u00f9, per completare il suo percorso scolastico e stare vicina ad Ataru (che considera come suo marito), si iscrive al Liceo Tomobiki per essere inserita nella classe 2-4 - la stessa frequentata dal giovane Moroboshi -. L'arrivo dell'aliena non passa inosservato: Ataru, che stava mangiando quando Lam\u00f9 venne presentata come nuova compagna di classe, rischi\u00f2 di morire soffocato mentre gli altri ragazzi della classe rimanevano affascinati dalla bellezza della ragazza. Tra tutti, per\u00f2, Shutaro Mendo \u00e8 quello che rimane pi\u00f9 colpito dalla nuova compagna di classe. Il giovane \u00e8 il rampollo dei Mendo (la famiglia pi\u00f9 ricca del Giappone), cortese e di buone maniere soprattutto verso le ragazze. Shutaro rivolge ben presto le sue attenzioni verso Lam\u00f9, causando la rabbia di Shinobu che si \u00e8 invaghita di lui e sta tentando di conquistarlo. Tra i ragazzi nasce una sorta di \"quadrato amoroso\" (Ataru-Lam\u00f9, Shutaro-Shinobu) non ufficiale, che sar\u00e0 protagonista di molti dei successivi capitoli del manga e degli episodi della serie televisiva.\nLo stretto rapporto che c'\u00e8 tra Lam\u00f9 e Ataru causa le invidie degli altri compagni di classe che, per paura delle reazioni della ragazza, si guardano bene da tentare di convincerla a lasciare Ataru. L'unica eccezione \u00e8 costituita dagli ammiratori di Lam\u00f9 (soprattutto Megane) che, quando vedono Lam\u00f9 e Ataru in atteggiamenti pi\u00f9 intimi, non esitano a intromettersi tra i due picchiando Ataru di santa ragione.\nNel corso della storia il rapporto di Ataru con Lam\u00f9 si evolve: il ragazzo si affeziona sempre di pi\u00f9 all'aliena ma non ha la forza di ammettere che le vuole bene e mantiene verso di lei un atteggiamento piuttosto rude e scontroso. I suoi sentimenti vengono allo scoperto soltanto quando Lam\u00f9 si trova in pericolo: Ataru non esita a mettere a repentaglio la propria vita per salvare la ragazza, giungendo a compiere azioni che paiono impossibili per un comune essere umano. Una volta che il pericolo si \u00e8 allontanato Ataru torna a comportarsi come un donnaiolo, scatenando nuovamente la rabbia di Lam\u00f9.\nAll'interno dell'opera la trama si sviluppa molto gradualmente: si pu\u00f2 parlare di una serie di piccole storie indipendenti (che spesso occupano pi\u00f9 di un capitolo del manga) e autoconclusive, che nel loro complesso mostrano l'evoluzione dei rapporti tra i personaggi. Nessuna di queste, per\u00f2, porta a una svolta decisiva nell'intreccio degli eventi: una volta che si conoscono tutti i personaggi \u00e8 possibile leggere i capitoli del manga o vedere gli episodi dell'anime in qualsiasi ordine. Molte delle situazioni rappresentate sono uno spaccato della vita e della cultura giapponese, ma sono presenti anche parodie della societ\u00e0 contemporanea e del folclore nipponico. Rispetto al manga la serie animata presenta numerose differenze:\nAltre differenze importanti tra il manga e la serie animata riguardano i rapporti affettivi tra i personaggi. Nell'anime Ataru e Lam\u00f9 si comportano come se fossero fidanzati - se non si tiene conto delle numerose \"scappatelle\" di Ataru e della riluttanza del giovane a esprimere i suoi sentimenti -. I due si ritrovano pi\u00f9 volte coinvolti in situazioni romantiche che in un paio di occasioni porteranno i ragazzi a baciarsi. Nel manga invece accade frequentemente che Lam\u00f9 baci Ataru, ma in situazioni completamente differenti dall'anime. La maggior parte di queste scene nella versione animata sono sostituite da un abbraccio di Lam\u00f9 a volte seguito da una scarica elettrica.\nAnche i rapporti affettivi di Shinobu sono riportati in maniera diversa tra l'anime e il manga. Nel manga, dopo aver tentato di conquistare Shutaro, la ragazza rimane sola per molto tempo fino a quando non conosce Inaba (un ragazzo che indossa sempre un costume da coniglio) e se ne innamora. Nell'anime, Inaba non appare: \u00e8 presente solo negli OAV e nel quinto film; in questo caso si \u00e8 dato pi\u00f9 spazio alle situazioni in cui Shinobu e Mendo sono in compagnia di Ataru e Lam\u00f9 lasciando intendere che fossero due coppie di fidanzati.\nManga.\nIl manga venne pubblicato a partire dal 1978 sul settimanale antologico \"Shonen Sunday\" (una delle principali pubblicazioni a fumetti giapponesi), diventando istantaneamente un grande successo di critica e di pubblico e per il quale Rumiko Takahashi ricevette il premio per il miglior nuovo artista dalla Shogakukan (la casa editrice dello \"Shonen Sunday\"). Bench\u00e9 la rivista su cui venisse serializzato fosse (e sia tuttora) riservata a un pubblico prevalentemente maschile, il fumetto della Takahashi ha aumentato la sua popolarit\u00e0 tra le ragazze. Le edizioni giapponesi finora sono state le seguenti:\nEdizione italiana.\nIn Italia la prima pubblicazione fu curata dalla Granata Press all'interno del mensile antologico \"Mangazine\". Ogni numero conteneva una singola storia e complessivamente dall'aprile 1991 al marzo 1995 pubblic\u00f2 i primi 45 capitoli del manga. L'edizione venne quindi trasferita al mensile monografico \"Manga Classic\". Furono stampati 4 numeri di \"Manga Classic\" (dal maggio all'agosto 1995) che ristampavano storie gi\u00e0 presentate all'interno di \"Mangazine\". L'intento era di stampare tutta la serie in volumi monografici, ma le pubblicazioni vennero interrotte a causa del fallimento della Granata Press.\nLa Star Comics riprese successivamente il titolo e pubblic\u00f2 tutta la serie in 48 volumetti monografici dal marzo 1997 fino al febbraio 2001, nella collana \"Young\" (a partire dal numero 34).\nEdizione statunitense.\nNegli Stati Uniti il manga venne pubblicato dalla Viz (una sussidiaria della Shogakukan) a partire dal 1989 in numeri mensili, nel formato standard dei comics americani, ognuno contenente due storie, con il titolo \"Lum*Urusei Yatsura\". Dopo i primi sette numeri la serie venne sospesa e ripresa diversi anni pi\u00f9 tardi nella rivista \"Animerica\".\nGrazie alla favorevole accoglienza ricevette di nuovo un proprio mensile intitolato \"The Return of Lum * Urusei Yatsura\", ma a circa 1/3 del ciclo completo di storie venne di nuovo interrotta nel 1998 e non pi\u00f9 ripubblicata (anche se la Viz detiene tuttora i diritti per l'edizione in inglese).\nAnime.\nPrima serie TV.\nLa prima serie televisiva venne prodotta da Studio Pierrot (fino al 1984) e da Studio Deen (fino al 1986), insieme con Kitty Films e Fuji Television che l'ha trasmessa, tra il 1981 e il 1986. Vennero prodotti e trasmessi 195 episodi. Il penultimo episodio della serie, il 194 (o 217 seguendo l'altro conteggio), \u00e8 la replica dell'episodio pi\u00f9 amato dell'intera serie scelto con un sondaggio dal pubblico giapponese: si tratta dell'episodio 44 (o 67) \"Da quando te ne andasti\".\nAlcuni episodi della serie non sono tratti da storie presenti nel manga e sono creazioni originali: spesso si discostano anche pesantemente dal consueto tono del manga, soprattutto quelli realizzati quando a capo dello staff c'era Oshii. \u00c8 molto pi\u00f9 frequente il caso di episodi realizzati prendendo spunto dalle storie presenti nel manga, ai quali sono state aggiunte delle parti create appositamente dallo staff per scelta stilistica o per raggiungere la lunghezza di 25 minuti. Frequenti sono anche le omissioni di parti del fumetto negli episodi, anche quando sono stati aggiunti degli spezzoni creati dagli sceneggiatori.\nAltre volte l'episodio riflette abbastanza fedelmente la storia del manga, ma viene ambientato in un periodo diverso per renderlo ancor pi\u00f9 significativo. Un esempio di questo spostamento nel tempo si ritrova nell'episodio 10 (o 19/20) \"Un Natale mozzafiato\": \u00e8 tratto dal capitolo 26 del manga, ma nel fumetto la storia \u00e8 ambientata in un giorno qualsiasi. Spostando la vicenda al giorno di Natale lo staff ha, presumibilmente, voluto esaltare la vena romantica della scena finale della passeggiata solitaria di Lam\u00f9 e Ataru sotto la neve. In Giappone, dove il Cristianesimo \u00e8 praticato solo da una minima parte degli abitanti, il giorno di Natale non \u00e8 una festa religiosa n\u00e9 civile ma viene vissuto un po' come il nostro San Valentino: la giornata in cui si sta con la persona amata.\nLa storia narrata nell'anime copre solo i tre quarti di quella narrata nel manga. Per quest'ultimo, infatti, sono stati pubblicati ulteriori tankobon per un anno dopo la fine della messa in onda dell'anime. Potendo sfruttare del materiale inedito sono stati realizzati gli OAV e, soprattutto, il quinto film. Quest'ultimo \u2014 tratto dall'ultimo volume del manga \u2014 riesce a dare un finale alla versione animata dell'opera.\nNella serie sono presenti numerosi riferimenti, in chiave ironico-satirica, alla cultura nipponica (tra cui gli stessi anime, cosa diventata ancora pi\u00f9 diretta ed evidente con il passaggio di regia a Yamazaki) e in particolare alle molteplici leggende giapponesi, ma anche alla cultura occidentale e ai suoi costumi, tra cui molte citazioni cinematografiche.\nEdizione italiana.\nVi sono incertezze sui dettagli esatti della prima importazione italiana di \"Lam\u00f9\": si suppone convenzionalmente che sia stata acquistata dalla societ\u00e0 Television Broadcasting System (T.B.S.), editrice di Telecapri e Retecapri, forse in collaborazione con altre societ\u00e0 di importazione televisiva. La serie potrebbe aver esordito in Italia nel 1983 sui canali T.B.S. e sulle emittenti locali soprattutto del centro-sud che trasmettevano i programmi del distributore caprese; alla fine dell'anno Telecapri entr\u00f2 nel circuito Euro TV, che incominci\u00f2 a trasmettere e replicare stabilmente Lam\u00f9 a livello nazionale dal gennaio 1984. L'anime and\u00f2 in onda anche su Telecapodistria. Complessivamente entro il 1985 vennero trasmessi (probabilmente a dispense) i primi 86 episodi, col titolo \"Lam\u00f9, la ragazza dello spazio\": questo blocco era stato doppiato a Roma dallo studio Ricmon Sound.\nQuando Euro TV chiuse nel settembre 1987, Telecapri ader\u00ec alla syndication Odeon TV: il nuovo circuito inizialmente ritrasmise gli 86 episodi gi\u00e0 noti, poi dal gennaio 1988 mand\u00f2 in onda in prima TV altri 43 episodi (dall'87 al 129 della serie originale), col titolo \"Superlam\u00f9\", doppiati sempre a Roma presso Video Recording s.r.l. con un cast di doppiaggio diverso. Dai primi anni '90 Lam\u00f9 fu replicata per diverso tempo esclusivamente su Telecapri (che decise di adottare una programmazione autonoma staccandosi dalla syndication) a livello locale, e solo sporadicamente su Retecapri a livello nazionale.\nDa met\u00e0 degli anni '90 Yamato Video compr\u00f2 i diritti della serie e la raccolse in VHS ufficiali; pochi anni prima l'azienda milanese aveva gi\u00e0 acquistato e doppiato per l'home video i film cinematografici di \"Lam\u00f9\". Dal 1999 la societ\u00e0 Primetime Animation, in collaborazione inizialmente con Dynamic Italia e poi con Yamato Video, incominci\u00f2 a ridistribuire la serie a reti locali e circuiti nazionali (fra cui Italia 7 e poi 7 Gold) col titolo \"Mi hai rapito il cuore, Lam\u00f9\": queste repliche continuarono fino al 2005/2006. Nel frattempo Telecapri continu\u00f2 a trasmettere Lam\u00f9 con i master storici fino al 2004, con ulteriori riprese sporadiche fino al 2009: l'emittente campana ha poi ripreso a mandare regolarmente in onda la serie dal 7 maggio 2018, sempre nella stessa edizione. Si noti che sin dalla prima edizione VHS, Yamato fece ridoppiare a Milano con un cast diverso alcuni episodi del primo gruppo d'importazione di cui non era riuscita ad acquisire dalla T.B.S. l'edizione anni '80. Queste puntate da allora sono distribuite con il ridoppiaggio in tutti i supporti e le messe in onda ufficiali: tuttavia Telecapri risulta aver ritrasmesso pi\u00f9 volte anche successivamente quegli episodi con il doppiaggio italiano originale.\nIn seguito, Yamato Video ripropose tutta la serie in una nuova edizione in DVD, per la quale, nel 2006, cur\u00f2 il doppiaggio degli ultimi 65 episodi rimasti inediti, eseguito stavolta a Roma con cast ancora differente, anche se vengono recuperate alcune voci storiche della prima trance di puntate (come i personaggi di Lam\u00f9 e Sakurambo). Da notare che considerando i due cast che hanno doppiato i sei film e quello che ha doppiato gli OAV, in totale \"Lam\u00fa\" \u00e8 stato doppiato da almeno sei diversi cast di doppiatori, con cambi repentini di ruolo degli stessi persino nell'ambito delle sezioni di loro competenza.\nDal 1\u00ba luglio 2010 al 29 settembre 2010 l'ultimo blocco di episodi (dal 130 al 195) \u00e8 stato trasmesso sul canale Man-ga disponibile su Sky Italia con il titolo \"Le nuove avventure di Lam\u00f9\", mentre nel 2011 la serie intera \u00e8 andata in onda su Anime Gold includendo anche l'ultimo blocco di episodi inediti in chiaro. L'anime \u00e8 in seguito rimasto in replica su Man-ga fino alla chiusura del canale, e in seguito anche su Italia 2 e Italia 1: nelle successive rimasterizzazioni tutta la serie \u00e8 stata unificata sotto il titolo \"Lam\u00f9, la ragazza dello spazio\".\nEdizione statunitense.\nLa serie \u00e8 diventata popolare anche negli Stati Uniti. Il nome della protagonista femminile Lam\u00f9 \u00e8 \"Lum Invader\".\nSigle.\nL'edizione originale giapponese della serie ha avuto un alternarsi di sigle per un totale di sei sigle iniziali e nove finali. Le varie sigle, canzoni e musiche presenti negli episodi dell'anime, negli OAV e nei film di Lam\u00f9 sono state pubblicate in Giappone su 15 CD musicali.\nSigle dell'edizione italiana.\nDalla sua prima messa in onda italiana fino alla fine degli anni novanta (e, per quanto riguarda le trasmissioni su Telecapri, anche negli anni successivi) la serie ha avuto come sigla iniziale un brano di cui per lungo tempo sono risultati sconosciuti titolo, autori e interprete, e di cui non esiste alcuna incisione ufficiale. La sigla finale degli episodi consisteva nella base strumentale della medesima canzone. Il brano venne utilizzato anche nelle prime 10 VHS della prima edizione home video, ma poi fu sostituito dalle sigle originali giapponesi, probabilmente per evitare possibili reclami di violazione del copyright da parte degli autori della sigla italiana, che non si erano potuti rintracciare.\nI titoli di testa e coda in italiano, montati sulle videosigle giapponesi con i crediti rimasti in lingua originale, riportavano esclusivamente il titolo della serie e quello dell'episodio, il cartello del distributore T.B.S. (per \"Lam\u00f9 la ragazza dello spazio\") e la segnalazione dello studio Video Recording (per \"Superlam\u00f9\"), ma non vi era nessuna indicazione relativa al brano che le accompagnava. Inoltre, non esistendo una pubblicazione ufficiale di questa sigla, risulta sconosciuta anche la seconda parte del testo e la conclusione del pezzo, poich\u00e9 il brano si interrompe sfumando dopo 1'26\", alla conclusione del video della sigla stessa. Questa situazione ha stimolato diversi membri del \"fandom\" italiano dell'animazione giapponese a lunghe ricerche sulle circostanze di importazione in Italia di \"Lam\u00f9\", al fine di ritrovare i crediti e la versione integrale del brano: tuttavia, non si \u00e8 ottenuto alcun risultato definitivo. \nDal 2007 il brano risulta depositato in SIAE con il titolo \"Lam\u00f9, la ragazza dello spazio\" e accreditato a Mirko Fabbreschi, cantante della cover band Raggi Fotonici. Fabbreschi, che non \u00e8 il vero autore della sigla, n\u00e9 si \u00e8 mai proclamato tale, ha depositato il pezzo a suo nome poich\u00e9 l'originale, in seguito a tutte le indagini e ricerche, non risultava registrato in SIAE. Ha inoltre affermato di aver depositato il brano con la speranza che i veri autori possano decidere di farsi avanti, dichiarandosi pronto a cedere loro tutti i diritti se mai dovessero un giorno palesarsi. Nei primi mesi del 2020 alcuni fan contattano due fra gli ipotizzati possibili cantanti, Noam Kaniel e Ciro Dammicco, che avevano interpretato altre sigle di cartoni animati nella prima met\u00e0 degli anni '80 per il gruppo di Haim Saban e Shuki Levy. Entrambi hanno confermato di aver interpretato il brano, affermando inoltre che era cantato a due voci.. Lo stesso Shuki Levy, successivamente contattato via mail, ha confermato di essere l'autore della sigla e di aver registrato la stessa in collaborazione con i succitati cantanti e con l'ausilio del tastierista e arrangiatore Steve Rucker. \nNelle repliche TV ufficiali dal 1999 al 2005 circa, la sigla sconosciuta venne sostituita alternativamente dalle sigle originali giapponesi oppure dal brano \"Mi hai rapito il cuore Lam\u00f9\" di Stefano Bersola, quest'ultimo posto inizialmente sulle immagini delle sigle originali e poi su montaggi di scene prese dall'anime. A differenza della precedente, questa sigla \u00e8 stata commercializzata all'interno dell'album \"Anime Songs\". Le sigle originali giapponesi sono state mantenute, inoltre, anche in tutte le edizioni VHS (a parte le prime 10 VHS della prima edizione) e DVD (anche se negli extra di tutti i dischi \u00e8 presente la sigla di Bersola) e in tutte le messe in onda dal 2010 in poi su Man-ga, Anime Gold, Italia 2 e Italia 1.\nSeconda serie TV.\nIl 31 dicembre 2021 \u00e8 stata annunciata una nuova serie televisiva di \"Urusei Yatsura\", che adatter\u00e0 episodi selezionati tratti dal manga: sar\u00e0 prodotta dallo studio David Production e andr\u00e0 in onda sul contenitore \"noitaminA\" del gruppo di Fuji TV.\nOAV.\nLa serie OAV \u00e8 stata realizzata da diverse case di produzione; Kitty Films, Studio Deen, Magic Bus e in ultimo Sunrise. Gli OAV 10 e 11 sono soltanto dei collage di spezzoni della serie TV. I primi undici sono stati pubblicati in DVD da Yamato Video nel 2007, con un cast differente da quello della serie TV e dai film, doppiati a Milano e trasmessi in prima visione sul canale di SKY Man-Ga dal 14 gennaio 2011 al 13 aprile dello stesso anno.\nGli OAV 9 e 11 non sono stati doppiati in italiano, nei DVD Yamato Video questi episodi sono sottotitolati. Il dodicesimo Original Anime Video \u00e8 stato prodotto da Sunrise per \"It's a Rumic World\", festival dedicato a Rumiko Takahashi, ed \u00e8 attualmente inedito in Italia.\nFilm.\nDal 1983 al 1988 sono stati prodotti cinque lungometraggi animati con protagonisti Lam\u00f9 e gli altri personaggi della serie, l'ultimo dei quali riporta gli eventi tratti dai capitoli finali del manga. Un sesto film \u00e8 stato pubblicato nel 1991 per celebrare i dieci anni della serie televisiva.\nI film sono stati proposti in Italia solo per il mercato dell'home video in varie distribuzioni: dapprima in sei videocassette, successivamente in due cofanetti da tre DVD ciascuno e infine in sei DVD. Tutti i film sono poi stati trasmessi nel 2011 da Man-Ga su SKY.\nVideogiochi.\nDiversi videogiochi ispirati a Lam\u00f9 sono stati prodotti e pubblicati solo in Giappone.\nAccoglienza.\nLa popolarit\u00e0 della serie port\u00f2 gli autori di \"\" a citarla nel diciottesimo episodio della seconda stagione, \"L'avventura del Mariposa\": in una scena su un monitor compaiono alcuni nomi di navi spaziali, tra cui vi sono la SS Tomobiki e la SS Urusei Yatsura.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Lam\u00f9\" si \u00e8 classificata al 61\u00ba posto."}
{"id": "94117", "revid": "326822", "url": "https://it.wikipedia.org/wiki?curid=94117", "title": "Urusei Yatsura", "text": ""}
{"id": "94118", "revid": "838137", "url": "https://it.wikipedia.org/wiki?curid=94118", "title": "322 a.C.", "text": ""}
{"id": "94119", "revid": "124785928", "url": "https://it.wikipedia.org/wiki?curid=94119", "title": "LG Electronics", "text": "LG Electronics (in Hang\u016dl \uc5d8\uc9c0(LG) \uc804\uc790) \u00e8 una societ\u00e0 di LG Group, specializzata nella produzione di apparecchiature elettroniche e telefonini. Il nome \"LG\" \u00e8 un'abbreviazione di \"Lucky Goldstar\". Prima di questo cambiamento di nome furono venduti numerosi prodotti elettronici tramite il marchio commerciale \"Goldstar\", mentre altri prodotti non disponibili al di fuori della Corea del Sud furono commercializzati col marchio \"Lucky\".\nProdotti.\nLG Electronics produce vari prodotti di elettronica di consumo, con una gamma che comprende TV, elettrodomestici come frigoriferi e lavatrici, lettori DVD/Blu-Ray e impianti audio. In collaborazione con l'azienda olandese Philips, ha istituito in Corea una fabbrica per la produzione di pannelli con tecnologia Plasma e LCD, G Pad e tablet.\nIn Italia, assieme a H3G, \u00e8 stata la prima azienda a fornire il tivufonino, cellulare tramite cui \u00e8 possibile vedere la televisione tramite segnale DVB-H.\nNell'agosto del 2013 LG Electronics annuncia una rivoluzione nel settore della telefonia mobile: viene presentato il primo smartphone con tasti di comando posteriori e stabilizzatore ottico nella fotocamera, il G2.\nNell'aprile 2021 LG ha annunciato di aver abbandonato l'industria degli smartphone.\nTelefoni cellulari.\nI telefoni prodotti dall'impresa sudcoreana utilizzano una versione Android con interfaccia grafica personalizzata. Tra i pi\u00f9 diffusi vi sono:\nLa tecnologia \"Cinema 3D\".\nCINEMA 3D \u00e8 la tecnologia utilizzata nei pannelli 3D prodotti da LG Electronics.\nQuesta tecnologia \u00e8 nota anche come FPR, acronimo di Film-type patterned retarder, o 3D passivo ed \u00e8 implementata esclusivamente nei pannelli LG.\nNei televisori dotati di tecnologia FPR vengono mostrate due immagini contemporaneamente e, grazie all'uso di occhiali 3D polarizzati, il risultato \u00e8 un effetto 3D privo dei tradizionali sfarfallii che non affatica la vista degli spettatori.\nI pannelli dotati di tecnologia CINEMA 3D inviano le immagini destra e sinistra contemporaneamente, con l'operazione di separazione del segnale interamente a carico del pannello stesso; le applicazioni di questa tecnologia spaziano dagli schermi televisivi (LCD-LED, LCD, OLED) ai dispositivi mobili.\nLo spettatore indossa occhiali polarizzati che mostrano le immagini all'occhio corrispondente: in questo modo, l'occhio destro non vede mai la stessa immagine dell'occhio sinistro e viceversa.\nControversie legali.\nLG Electronics \u00e8 stata coinvolta in diversi processi. I pi\u00f9 significativi, in ordine cronologico:"}
{"id": "94120", "revid": "47767", "url": "https://it.wikipedia.org/wiki?curid=94120", "title": "Menedemo (nome)", "text": "Origine e diffusione.\nContinua il nome greco \u039c\u03b5\u03bd\u03ad\u03b4\u03b7\u03bc\u03bf\u03c2 (\"Menedemos\"); \u00e8 formato da \u03bc\u03ad\u03bd\u03bf\u03c2 (\"menos\", \"forza\", da cui anche Menandro e Filomena) e \u03b4\u1fc6\u03bc\u03bf\u03c2 (\"demos\", \"popolo\", \"gente\", presente anche in Nicodemo), e vuol dire quindi \"forte difensore del popolo\", o \"forza del popolo\".\nOnomastico.\nL'onomastico si festeggia il 5 settembre in onore di san Menedemo, martire a Nicomedia sotto Valente con Teodoro, Urbano e altri compagni."}
{"id": "94121", "revid": "186563", "url": "https://it.wikipedia.org/wiki?curid=94121", "title": "Comando batch", "text": ""}
{"id": "94124", "revid": "224230", "url": "https://it.wikipedia.org/wiki?curid=94124", "title": "Ecce iterum Crispinus", "text": "Ecce iterum Crispinus (lett. \"Ecco Crispino. Di nuovo.\") \u00e8 il verso di apertura della satira IV del poeta latino Giovenale, in essa \u00e8 descritta una parodistica seduta del senato, convocato per deliberare sul modo ottimale di cuocere un pesce rombo di dimensioni enormi.\nCrispino, un immigrato egiziano capace di accumulare ingenti ricchezze, grazie alle numerose critiche rivoltegli da Giovenale (che lo descrive come \"un mostro non redento da alcuna virt\u00f9\", \"una persona fiacca in tutto tranne che nel piacere\", \"un adultero alla ricerca di sole donne sposate\" e \"un sacrilego\") rappresenta per antonomasia l'individuo spregevole.\nL'espressione \u00e8 utilizzata per indicare l'ennesima ricomparsa di una persona sgradita, oppure per esprimere che qualcuno sta tornando ripetutamente sugli stessi errori. "}
{"id": "94125", "revid": "287204", "url": "https://it.wikipedia.org/wiki?curid=94125", "title": "Jerome Lalande", "text": ""}
{"id": "94126", "revid": "729019", "url": "https://it.wikipedia.org/wiki?curid=94126", "title": "Butaritari", "text": "Butaritari, precedentemente conosciuto come Makin, \u00e8 un atollo delle isole Gilbert costituito da 10 isole nell'Oceano Pacifico. Fa parte della nazione delle Kiribati.\nDescrizione.\nL'atollo di Butaritari \u00e8 stato conosciuto per lungo tempo come atollo di Makin. Lo stesso Makin, per distinguerlo, venne conosciuto come \"Makin Meang\" o \"Little Makin\". Oggi Butaritari \u00e8 divenuto il nome preferito e quello della costituzione del 1979 per l'atollo pi\u00f9 grande.\nL'atollo di Butaritari ha una superficie di 13.49\u00a0km\u00b2 e una popolazione di 4.346 persone (2010) mentre l'isola di Makin ha 1.798 abitanti e una superficie di 7,89\u00a0km\u00b2.\nFu su questo atollo che avvenne la prima offensiva terrestre degli Stati Uniti (Raid di Makin nel 1942) nella campagna del Pacifico, durante la seconda guerra mondiale. La conquista definitiva, avvenne alla fine del 1943."}
{"id": "94129", "revid": "1934238", "url": "https://it.wikipedia.org/wiki?curid=94129", "title": "Partito Democratico Italiano di Unit\u00e0 Monarchica", "text": "Il Partito Democratico Italiano di Unit\u00e0 Monarchica (PDIUM) \u00e8 stato un partito politico italiano, fondato l'11 aprile 1959 in seguito alla riunificazione dei due partiti d'ispirazione monarchica allora presenti in Parlamento, che s'erano divisi circa cinque anni prima: il Partito Nazionale Monarchico (PNM) di Alfredo Covelli e il Partito Monarchico Popolare (PMP) di Achille Lauro.\nIl nuovo partito prese dapprima la denominazione di Partito Democratico Italiano (PDI), per poi modificarla il 7 marzo 1961 in quella, appunto, di \"Partito Democratico Italiano di Unit\u00e0 Monarchica\" (PDIUM). Nel 1972 conflu\u00ec, insieme all'MSI, nel Movimento Sociale Italiano - Destra Nazionale.\nStoria.\nLa scissione del PMP.\nLa scissione all'interno del Partito Nazionale Monarchico era avvenuta il 2 giugno 1954, per iniziativa di Achille Lauro, che aveva fondato il Partito Monarchico Popolare. La scissione era stata causata dall'atteggiamento di Lauro, maggiormente favorevole a un accordo con i partiti di governo. Alle elezioni politiche del 1958 il PMP aveva ottenuto, alla Camera, il 2,63%, contro il 2,23% del PNM (con una perdita, rispetto ai voti ottenuti dai monarchici nel 1953, prima della scissione, dell'1,99%), mentre al Senato il PMP aveva sfiorato il 3%, contro il 2,16% del PNM (meno 1,87% rispetto a quanto ottenuto cinque anni prima).\nIl 27 febbraio 1959 gli esponenti di entrambi i movimenti monarchici avevano sostenuto, col voto di fiducia, il governo Segni II, monocolore democristiano, che aveva ottenuto il voto favorevole anche dei liberali e dei missini.\nLa riunificazione.\nIl 26 marzo il PMN dette incarico ad Alfredo Covelli di partecipare alle trattative per l'unificazione dei due movimenti monarchici. Il giorno seguente anche il Consiglio nazionale del PMP dette pieno mandato ad Achille Lauro di trattare la riunificazione col PNM. Lauro giustific\u00f2 quest'iniziativa con la volont\u00e0 dei monarchici di condizionare maggiormente la politica della DC.\nL'11 aprile fu annunciata la riunificazione tra il PMP e il PNM, al termine di una riunione tenuta presso il gruppo parlamentare del PNM alla Camera dei deputati. Alla riunione parteciparono i capi dei due movimenti, Achille Lauro del PMP e Alfredo Covelli del PNM, oltre a tre commissari per ciascun partito: Raffaele Cafiero, Gaetano Fiorentino e Nicola Sansanelli per il PMP, Antonino Cuttitta, Emilio Patrissi e Alberico Lenza per il PNM.\nAl termine della riunione fu anche annunciato il nome del nuovo soggetto politico, \"Partito Democratico Italiano\" (PDI): tale denominazione fu preferita a \"Partito Monarchico Italiano\" e a \"Partito Nazionale Popolare\". La scelta cadde sul nome che vari movimenti d'ispirazione monarchica e conservatrice si erano dati all'indomani della Liberazione, fondendosi in un solo partito. Tale scelta fu criticata dal vicepresidente del gruppo alla Camera del PNM, Giorgio Bardanzellu, per l'assenza di qualsiasi riferimento alla monarchia. Si decise anche che il simbolo del nuovo partito sarebbe stato la \"stella e corona\", tradizionale per i \"monarchici nazionali\".\nIl nuovo movimento disponeva di 24 deputati (13 del PMP e 11 del PNM) e 7 senatori (5 del PMP e 2 del PNM). Si cre\u00f2 una direzione composta dagli esponenti presenti alla riunione decisiva, che avrebbe retto il partito fino al primo congresso, da tenersi entro la fine del 1959. Achille Lauro fu nominato presidente del nuovo gruppo alla Camera, mentre Alfredo Covelli fu posto a capo della commissione che guid\u00f2 il partito fino al congresso. Al nuovo gruppo ader\u00ec anche un esponente proveniente dall'MSI, Nicola Foschini, mentre ne uscirono Roberto Cantalupo, Antonio Cremisini e Roberto Lucifero d'Aprigliano.\nCon la riunificazione tra i due tronconi monarchici venne a cadere anche il patto d'unit\u00e0 d'azione che legava il PNM con il Movimento Sociale Italiano.\nL'esordio elettorale avvenne alle regionali siciliane del giugno del 1959. Il PDI ottenne il 4,7%, con 3 seggi all'Assemblea Regionale Siciliana, con un forte arretramento rispetto alle elezioni del 1955, in cui i due partiti monarchici, presentatisi separati, avevano ottenuto complessivamente il 12,7% e 9 seggi. Il calo elettorale, nonostante i monarchici fossero in maggioranza nel governo milazzista, fu spiegato con la presenza dell'Unione Siciliana Cristiano-Sociale, ritenuta il principale bacino d'attrazione dei voti monarchici. D'altra parte, alle amministrative il PDI si alle\u00f2 in qualche comune col Movimento Sociale, e nelle comunali di Bari conquist\u00f2 il 22,6% e 14 seggi, risultando cos\u00ec il secondo partito dopo la Democrazia Cristiana.\nL'avvicinamento all'area di governo e l'appoggio a Tambroni e Fanfani.\nA marzo del 1960 l'esponente democristiano Fernando Tambroni ricevette l'incarico di formare un governo per sostituire quello guidato da Antonio Segni, appena dimessosi. L'obiettivo politico era quello di superare l'emergenza, attraverso un \"governo provvisorio\", in grado di consentire lo svolgimento delle XVII Olimpiadi a Roma e di approvare il bilancio dello Stato.\nIl governo, composto solo di membri della Democrazia Cristiana, ottenne la fiducia alla Camera grazie ai voti, oltre che della DC, anche del Movimento Sociale Italiano e di quattro fuorusciti del PDI. La circostanza caus\u00f2 le dimissioni irrevocabili e immediate dei tre ministri appartenenti alla sinistra della DC: Giorgio Bo, Giulio Pastore e Fiorentino Sullo. L'11 aprile, per esplicito invito del suo stesso partito, il Tambroni rassegn\u00f2 le dimissioni, e il Presidente della Repubblica Giovanni Gronchi assegn\u00f2 l'incarico ad Amintore Fanfani. Questi, tuttavia, dov\u00e9 rinunciare, e Gronchi, anzich\u00e9 cercare una soluzione diversa, invit\u00f2 Tambroni a presentarsi al Senato per completare la procedura del voto di fiducia. Il 29 aprile, sempre con l'appoggio dei missini e con pochi voti di scarto (128 s\u00ec e 110 no), il governo Tambroni ottenne la fiducia del Senato. Anche in questo caso il PDI non concesse la fiducia a Tambroni.\nIn s\u00e9guito ai tumulti scoppiati tra la fine di giugno e l'inizio di luglio 1960 contro lo svolgimento del congresso del MSI a Genova, il governo Tambroni ebbe vita corta, e fu sostituito dal terzo governo Fanfani, che il 3 agosto ottenne la fiducia al Senato, con 126 voti favorevoli, 58 contrari e 36 astenuti, tra cui i monarchici. Lo stesso atteggiamento fu tenuto alla Camera. Il governo ottenne l'astensione anche del Partito Socialista Italiano, mentre votarono contro solo il PCI e l'MSI.\nLe elezioni amministrative di novembre non furono positive. Il PDI, alle provinciali, pass\u00f2 dal 3,1% del 1956, ottenuto dai due partiti monarchici nel loro complesso, al 2,9%. Alle comunali il risultato pi\u00f9 significativo fu quello di Napoli: il partito, presentatosi come \"Stella e Corona\", ottenne il 35,96%, contro il 51,76% ottenuto quattro anni prima dal solo PMP e l'1,93% del PNM.\nIl cambio di denominazione.\nIl 4 marzo 1961 si apr\u00ec il congresso del partito, al Palazzo dei Congressi dell'Eur di Roma. Il confronto tra le correnti fu teso, tanto che vi furono anche dei tumulti. Il problema principale da affrontare fu quello del nuovo nome del movimento: s'era proposto di rinserire nella denominazione il termine \"monarchico\". Inoltre, gli esponenti della corrente di sinistra \"Rinnovamento\", d'opposizione, criticarono la composizione dell'assemblea, troppo legata alle scelte dei due esponenti principali, Lauro e Covelli.\nLa situazione si fece pi\u00f9 tesa la notte del 6 marzo, tanto che i delegati del partito furono espulsi dal Palazzo dei Congressi. I nomi proposti alla scelta dell'assemblea erano due: \"Partito Democratico Italiano di Unit\u00e0 Monarchica\" o il ritorno a \"Partito Nazionale Monarchico\", scelta sostenuta dalla minoranza di destra. Lauro e Covelli respinsero l'idea d'usare il solo aggettivo \"monarchico\", giacch\u00e9 tale scelta avrebbe allontanato un possibile accordo di governo con la Democrazia Cristiana. La di\u00e0triba degener\u00f2 in scontri tra i congressisti, che costrinsero all'intervento della forza pubblica e causarono 7 feriti.\nLa mozione di maggioranza, \"Stella e Corona\", ottenne i voti dei rappresentanti di 604.587 iscritti al partito, la mozione della sinistra \"Rinnovamento\" ne ebbe 105.783, \"Rinascimento\" (di destra) 100.587; infine, \"Unit\u00e0 Monarchica\" 43.506. Nel voto sulla denominazione del partito, il nome \"PDIUM\" ottenne 603.391 voti, e \"Partito Nazionale Monarchico\" ne ebbe 223.007. Il numero degl'iscritti al partito superava quanto ottenuto alle elezioni amministrative dell'inizio di novembre. Nella sua relazione, Alfredo Covelli chiuse nei confronti del Movimento Sociale Italiano, e si disse che il partito era disponibile a un avvicinamento al Partito Liberale Italiano, escludendo qualsiasi alleanza di governo della quale avessero fatto parte il Partito Socialdemocratico Italiano e il Partito Repubblicano Italiano.\n\"Stella e Corona\" ebbe diritto ai due terzi dei 105 delegati che formavano il comitato centrale.\nIl ritorno di Lauro come sindaco di Napoli e la definitiva uscita.\nIntanto, il 4 febbraio, Achille Lauro fu rieletto sindaco di Napoli, in s\u00e9guito ai risultati delle elezioni del novembre 1960. La seconda giunta Lauro dur\u00f2 fino al settembre 1961, quando un gruppo di dissidenti abbandon\u00f2 il gruppo del PDIUM.\nIl governo Fanfani IV e l'inizio del centrosinistra.\nTra il 26 e il 28 gennaio 1962 si tenne l'VIII congresso della Democrazia Cristiana: Aldo Moro, appoggiato da Fanfani, dai \"dorotei\", dalla \"Base\" e anche dagli \"andreottiani\", e con la sola opposizione del gruppo di Mario Scelba, ottenne la maggioranza dei voti dei delegati sulla base di una cauta apertura nei confronti del PSI, vista come necessaria di fronte alle esigenze della nuova Italia industrializzata.\nIl 10 marzo la Camera vot\u00f2 la fiducia al nuovo governo, Fanfani IV, che pot\u00e9 ancora contare sull'astensione dei socialisti, e che fu definito di centro-sinistra, essendo composto, oltre che dalla DC, anche da membri del PSDI e del PRI. In quest'occasione il PDIUM decise per il voto contrario, cos\u00ec come i liberali, oltre che i missini e i comunisti. Nel corso della discussione Alfredo Covelli propose nuovamente al PLI la costituzione di un cartello di forze di destra. Tra il 5 e l'8 aprile 1962 si tenne il IX congresso del Partito Liberale Italiano: il segretario Giovanni Malagodi respinse l'offerta del PDIUM e invece propose un'alleanza con la DC.\nIl 2 maggio s'iniziarono le votazioni per l'elezione del nuovo Presidente della Repubblica. Il PDIUM sostenne candidati di bandiera, decisi di concerto coll'MSI, per le prime quattro votazioni: il parlamentare dell'MSI Augusto De Marsanich, poi il proprio esponente Achille Lauro, e alla terza votazione lo storico Gioacchino Volpe, ancora esponente dell'MSI. Alla quarta votazione fu il turno del monarchico Orazio Condorelli, mentre dalla quinta votazione i voti andarono ad Antonio Segni, candidato della DC.\nSegni fu eletto al nono scrutinio, con 443 voti, quindici in pi\u00f9 del \"quorum\" richiesto, grazie quindi all'apporto decisivo delle destre. L'elezione di Segni non modific\u00f2 per\u00f2 il quadro politico generale, sempre caratterizzato dalla maggioranza politica di centrosinistra.\nLe elezioni del 1963.\nLe elezioni del 28 e 29 aprile 1963 segnarono una pesante sconfitta per il PDIUM, che ottenne l'1,75% alla Camera, con 8 seggi, e l'1,56% al Senato, con 2 seggi. Il calo fu evidente rispetto alle elezioni del 1958, quando i due partiti monarchici, presentatisi divisi, avevano ottenuto, quale somma dei voti, il 4,86% alla Camera (diminuzione del 3,11%) e il 5,12% al Senato (calo del 3,56%). In Piemonte, Veneto, Liguria e Sardegna, al Senato, il \npartito present\u00f2 candidati comuni col Movimento Sociale Italiano, contribuendo all'elezione di un senatore del MSI nel collegio di Sassari.\nIl PDIUM ottenne, alla Camera, il 6,5% nella circoscrizione di Napoli-Caserta (dove elesse tre deputati), il 5,8% a Benevento-Avellino-Salerno (dove elesse un deputato), il 3,74% a Cagliari-Sassari-Nuoro-Oristano (1 seggio), il 3,21 a Palermo-Trapani-Agrigento-Caltanissetta (1 seggio) e il 2,41 a Catania-Messina-Siracusa-Ragusa-Enna (1 eletto). L'unico seggio non ottenuto in regioni meridionali fu quello della circoscrizione di Roma-Viterbo-Latina-Frosinone, dove il PDIUM ottenne l'1,80%. Ottenne poi il 2,42% in Molise, il 2,3% a Bari-Foggia, l'1,80% in Calabria, e l'1,68% nella circoscrizione Torino-Novara-Vercelli, senza per\u00f2 ottenere seggi.\nAl Senato il partito ottenne un seggio in Campania (il 7,30% su base regionale: Achille Lauro fu eletto nel collegio \"Napoli IV\", dove conquist\u00f2 il 19,84% dei suffragi) e uno in Sicilia (il 3,59% su base regionale: Salvatore Ponte fu eletto nel collegio \"Palermo II\" con l'11,54%). In Calabria prese il 2,37%, il 2,05% in Puglia, poco pi\u00f9 del 2,5% negli Abruzzi-Molise e il 2,78% nel Lazio, senza ottenere, in queste circoscrizioni, nessun seggio.\nI commentatori giudicarono che i voti perduti dai monarchici si fossero riversati verso il Partito Liberale Italiano, che aveva ottenuto un grande successo elettorale, facendo appello all'elettorato conservatore e borghese, contrario alla cosiddetta \"apertura a sinistra\" (cio\u00e8 all'allargamento della maggioranza parlamentare ai socialisti, coi nuovi governi di centrosinistra).\nL'astensione sul governo Leone e l'opposizione al centrosinistra.\nIl primo governo nato nella legislatura, il governo Leone, ottenne la fiducia alla Camera l'11 luglio, e venne sostenuto dalla Democrazia Cristiana e dall'astensione di socialisti, socialdemocratici, repubblicani e monarchici. Votarono contro i comunisti, i liberali e i missini. Il governo Leone ebbe durata breve, sicch\u00e9 proprio per esso si coni\u00f2 l'espressione giornalistica scherzosa \"governo balneare\", destinata a una certa fortuna\nNel dicembre 1963 nacque il primo governo di centrosinistra \"organico\", ossia con la piena partecipazione di esponenti del PSI. Il governo, guidato da Aldo Moro, ottenne la fiducia alla Camera il 17 dicembre 1963, e sub\u00ec l'opposizione di liberali, missini, comunisti e, in questo caso, anche dai monarchici. Il PDIUM mantenne il voto contrario anche nei confronti del governo Moro II, nato nell'agosto del 1964, e del governo Moro III (marzo 1966), entrambi ancora sostenuti da una coalizione quadripartita di centrosinistra.\nNel dicembre del 1964, intanto, si tennero le elezioni per il nuovo Presidente della Repubblica, necessarie per la sostituzione di Antonio Segni, dimissionario per motivi di salute. I monarchici si astennero. Alla quinta votazione i grandi elettori del PDIUM votarono per Achille Lauro e il suo figlio Gioacchino.Giuseppe Saragat, del Partito Socialista Democratico Italiano, fu infine eletto al ventunesimo scrutinio, il 28 dicembre. Saragat era stato sostenuto da tutti i partiti antifascisti, tranne il PSIUP, con il voto contrario del Movimento Sociale Italiano. I monarchici si astennero.\nIl quarto congresso del PDIUM e la \"grande destra\".\nL'11 febbraio 1967 si apr\u00ec, al Palazzo dei Congressi dell'EUR di Roma, il quarto congresso del partito. Covelli propose la creazione di una \"costituente democratica e nazionale\" rivolta alla creazione di una \"grande destra\". La proposta venne rigettata dal Partito Liberale Italiano, mentre vi fu un'apertura del Movimento Sociale Italiano, tanto che il suo segretario, Arturo Michelini, partecip\u00f2, come ospite, ai lavori del congresso. Due giorni dopo, a conclusione del congresso, la mozione del segretario Covelli venne approvata, anche se molti delegati, soprattutto di provenienza settentrionale, erano poco inclini a un legame col MSI. Covelli, nel suo intervento di replica, prosegu\u00ec nella sua critica allo spostamento verso sinistra della Democrazia Cristiana.\nLe elezioni del 1968.\nAlle elezioni del 19 e 20 maggio 1968 il PDIUM conferm\u00f2, grosso modo, i risultati ottenuti 5 anni prima. Alla Camera il partito ottenne l'1,30% (eleggendo 6 deputati, con un calo dello 0,45%, perdendo cos\u00ec due seggi), mentre al Senato il calo fu leggermente pi\u00f9 consistente: il partito si attest\u00f2 all'1,09%, confermando due seggi, ma perdendo lo 0,47%. Come nel 1963, in talune regioni (Piemonte, Veneto, Emilia-Romagna, Abruzzo e Sardegna), il PDIUM present\u00f2 candidature congiunte col MSI, senza per\u00f2 riuscire a contribuire all'elezione di nessun senatore.\nPer la Camera il partito ottenne il 5,32% nella circoscrizione Napoli-Caserta (2 seggi), il 3,93% a Benevento-Avellino-Salerno (1 seggio), il 3,33% a Cagliari-Sassari-Nuoro-Oristano (1 seggio), il 2,42% a Palermo-Trapani-Agrigento-Caltanissetta (1 deputato eletto) e l'1,96% a Roma-Viterbo-Latina-Frosinone (1 seggio).\nAl Senato i due seggi furono conquistati in Campania, dove il partito ottenne il 6,49% su base regionale: risultarono eletti Achille Lauro (collegio \"Napoli IV\" col 20,29%) e Gaetano Fiorentino (collegio \"Napoli III\" col 14,07%). Nelle altre regioni del Sud dove il partito si present\u00f2 solo, esso ottenne, quali risultati pi\u00f9 significativi, il 2,83% in Sicilia e l'1,56% in Puglia. Nel Lazio super\u00f2 il 2%. Il PDIUM non conquist\u00f2 per\u00f2 seggi senatoriali in nessuna di queste regioni.\nAncora all'opposizione.\nDopo le elezioni del 1968 venne formato il governo Leone II, monocolore democristiano, che ottenne il voto contrario dei monarchici, cos\u00ec come dei liberali, dei missini e dell'estrema sinistra, mentre si astennero i parlamentari del PSI-PSDI Unificati e del PRI. Lo stesso atteggiamento venne tenuto nei confronti dei tre governi Rumor successivi: il primo, nato nel dicembre dello stesso anno (e che vide anche l'appoggio esplicito del PSI), il secondo, dell'agosto 1969, e il terzo, che ottenne la fiducia nella primavera del 1970.\nLe regionali del 1970.\nL'8 e 9 giugno 1970 furono eletti i primi consigli delle 15 regioni a statuto ordinario. Il PDIUM si present\u00f2 in tutte le regioni, a eccezione di Umbria, Molise e Basilicata. Ottenne lo 0,72% dei voti su base nazionale, eleggendo due soli consiglieri regionali, uno in Campania, dove ottenne il 2,3%, e uno nel Lazio (dove ricevette l'1,2% dei suffragi). Nelle altre regioni solo in Piemonte e in Puglia ottenne pi\u00f9 dell'1% dei voti.\nNell'agosto del 1970 fu varato il governo Colombo, sempre sostenuto dal centrosinistra, a cui il PDIUM continu\u00f2 a negare la fiducia.\nE i risultati non migliorarono alle regionali del 1971 in Sicilia, dove il partito ottenne solo l'1,2%, perdendo anche i due deputati regionali eletti nel 1967.\nLo scioglimento.\nIl quinto congresso del partito, che si tenne a Roma tra il 25 e il 27 febbraio 1972, sanc\u00ec la nascita del patto d'azione col Movimento Sociale Italiano. La minoranza di \"Alleanza Monarchica\", composta da un gruppo di giovani aderenti al partito e guidata da uno dei quattro vicesegretari, Alfredo Lisi, usc\u00ec dal PDIUM, dopo aver pesantemente contestato l'apertura del congresso.\nLa mozione di maggioranza dette al Consiglio nazionale pieni poteri di definire l'accordo col MSI. Secondo il segretario Alfredo Covelli questa scelta mirava a costruire una \"grande destra\", alla quale auspicava si sarebbero aggiunte anche le componenti cattoliche e liberali della societ\u00e0 italiana, senza che ci\u00f2 portasse a un tradimento dei valori ideali del PDIUM.\nFu quindi decisa un'alleanza elettorale con l'MSI per le elezioni politiche italiane del 1972. La lista dell'MSI-DN ottenne un successo, con il 9,19% al Senato e l'8,7% alla Camera, e furono eletti anche diversi esponenti monarchici.\nIl 10 luglio 1972, il Consiglio Nazionale del PDIUM deliber\u00f2 ufficialmente lo scioglimento del partito e la confluenza nel Movimento Sociale Italiano - Destra Nazionale (MSI-DN). Per mantenere un presidio schiettamente monarchico si decise di creare un \"Centro nazionale di azione monarchica\".\nUna piccola parte del partito, pi\u00f9 legata all'ispirazione liberale e risorgimentale, rifiut\u00f2 per\u00f2 l'alleanza cogli eredi politici del fascismo e dette vita al movimento dell'Alleanza Monarchica.\nAlfredo Covelli fu il presidente della nuova formazione politica dell'MSI-DN; il ruolo degli esponenti monarchici in quel partito, tuttavia, non fu notevole, e presto essi entrarono in contrasto con la linea politica del segretario Giorgio Almirante. Covelli e Lauro, insieme a un certo numero di dirigenti provenienti dal PDIUM, dopo l'insuccesso delle elezioni politiche del '76, parteciparono alla fondazione di Democrazia Nazionale - Costituente di Destra, nel gennaio 1977.\nIdeologia.\nAl momento della riunificazione, con un comunicato inviato a Umberto di Savoia, Achille Lauro e Alfredo Covelli affermarono:"}
{"id": "94132", "revid": "35804", "url": "https://it.wikipedia.org/wiki?curid=94132", "title": "Peleliu", "text": "Peleliu (o Beliliou) \u00e8 uno dei 16 stati in cui si divide Palau.\nGeografia fisica.\nLo Stato di Peleliu \u00e8 costituito dall'isola omonima, la principale delle isole delle Palau, e alcune isole minori. Peleliu \u00e8 situata a nord-est di Angaur e a sud-ovest di Koror.\nLa superficie totale \u00e8 di 13\u00a0km\u00b2. Nel 2004 la sua popolazione ammontava a circa 700 persone, che la rende lo Stato pi\u00f9 popoloso di Palau. La maggior parte della popolazione vive nel villaggio di Kloulklubed, situato sulla costa settentrionale e che costituisce la capitale dello Stato. Inclusa la capitale, vi sono quattro villaggi: Kloulklubed, la capitale appunto, nella parte nord-occidentale dell'isola, Imelechol, sulla costa nord-orientale, Lademisang, il villaggio pi\u00f9 meridionale, nella parte centrale dell'isola, e Ongeuidel, il villaggio pi\u00f9 settentrionale.\nStoria.\nSull'isola durante la seconda guerra mondiale venne combattuta l'omonima battaglia, e da allora costituisce un memoriale sia per gli statunitensi che per i giapponesi. Furono infatti molti i caduti di entrambe le parti su quest'isola, dove si trova una spiaggia denominata dagli americani \"Bloody Beach\" (spiaggia \"sanguinosa\", o anche \"maledetta\").\nMolte delle installazioni militari di quel periodo, tra le quali il campo di aviazione, sono ancora intatte, ed i relitti della battaglia sono visibili a poca distanza dalla costa. La US Navy ha battezzato una nave, la \"USS Peleliu\", in ricordo di quella battaglia."}
{"id": "94134", "revid": "1543377", "url": "https://it.wikipedia.org/wiki?curid=94134", "title": "Umberto Tozzi", "text": "Con 80 milioni di copie vendute, Tozzi \u00e8 tra gli artisti italiani che hanno venduto il maggior numero di dischi. Come autore, con la canzone \"Gloria\" (1979), nell'interpretazione di Laura Branigan, \u00e8 entrato nella classifica dei dischi pi\u00f9 venduti in Gran Bretagna e negli Stati Uniti.\nBiografia.\nFiglio di un agente di polizia e di una casalinga, originari di Rodi Garganico immigrati a Torino, \u00e8 l'ultimogenito della famiglia, ed \u00e8 fratello di Franco, anche lui cantante negli anni sessanta. Cresciuto nella zona torinese di via Fr\u00e9jus/Corso Peschiera, tra Borgo San Paolo e quartiere Cenisia, cominci\u00f2 a suonare la chitarra a 13-14 anni, nella sala prove dell'oratorio della chiesa Ges\u00f9 Adolescente, ma le vere prime esperienze musicali cominciarono l'anno dopo, nel 1967, come chitarrista della band del fratello maggiore Franco.\nEsordi.\nNel 1968 entr\u00f2 negli \"Off Sound\", un complesso rock torinese composto da ragazzi giovanissimi, con i quali, nel 1970, debutt\u00f2 cantando la prima strofa della canzone \"Qui\". Sempre col fratello Franco, frequent\u00f2 spesso i locali e gli studi discografici di Torino e di Milano, conoscendo numerosi cantanti dell'epoca, come Patrick Samson, Eugenio Finardi o Enzo Jannacci mentre, con un giovane Adriano Pappalardo, form\u00f2 un curioso ensemble di 13 elementi. Nel 1973, entr\u00f2 come chitarra elettrica nel brano \"Incontro d'amore\", incisa in un 45 giri per la casa discografica Numero Uno di Lucio Battisti, vinile che ospita, nel lato B, la canzone \"Go man\", scritta dalla cantautrice statunitense Marva Jan Marrow. Nel 1974 conobbe Valerio Liboni, gi\u00e0 batterista de I Ragazzi del Sole, con il quale entrer\u00e0, nel 1975, come chitarrista della band La Strana Societ\u00e0, partecipando a Un disco per l'estate e al Festivalbar.Sempre nello stesso anno scrisse, insieme a Damiano Dattoli, la canzone \"Un corpo e un'anima\", interpretata da Wess e Dori Ghezzi e vincitrice di \"Canzonissima\". Con lo stesso Dattoli e Massimo Luca, form\u00f2 il trio \"Data\", con i quali incise, per la Numero Uno, l'album \"Strada bianca\", disco raro perch\u00e9 stampato in pochissime copie. Nello stesso periodo, sempre per la Numero Uno, continu\u00f2 l'attivit\u00e0 di \"turnista\", suonando insieme al batterista Euro Cristiani. Per la casa discografica incise numerosi dischi, tra cui \"Un essere umano\" ed \"Infinite fortune\" di Oscar Prudente. Il 1975 lo vide anche come autore della musica, sempre con Dattoli e su testo di Maurizio Piccoli, di un brano poco conosciuto, scritto per Mia Martini, dal titolo \"Io ti ringrazio\"; inoltre collabor\u00f2 con Ivano Fossati, come co-arrangiatore per l'album \"Good-Bye Indiana\".\nI primi grandi successi.\nL'incontro nel 1975 con il paroliere-musicista-produttore Giancarlo Bigazzi diede inizio ad un duraturo sodalizio pieno di successi. Nello stesso anno, da corista, prende parte nell'incisione di Mia Martini della canzone Al Mondo scritta per lei da Dattoli e Luigi Albertelli.\nIl debutto da solista avvenne nel 1976, con l'album \"Donna amante mia:\" presentato il 27 maggio alla finale del Discoverde, svoltasi a Montecatini, gli valse il secondo posto e l'ammissione al Festivalbar dello stesso anno. Il disco comprendeva nove canzoni, tra cui il brano \"Io camminer\u00f2\", che Tozzi aveva scritto qualche mese prima per Fausto Leali e riproposto, nello stesso anno, da Mina, nell'album \"Singolare\". Anche il suo brano \"Mi manca\" fu ripreso da altri cantanti, dai Camaleonti, a Riccardo Fogli, fino a Marcella Bella, mentre del brano \"Tu sei di me\" fu fatta una cover da Gigliola Cinquetti. Da questo album fu estratto anche \"Donna amante mia/Ripensando alla freccia del sud\", ristampato su formato 45 giri. Sebbene contenesse brani riproposti da cantanti di successo, l'album, quell'anno, non riusc\u00ec a vendere pi\u00f9 di 6.000 copie, mentre il singolo di punta registr\u00f2 un discreto ventiseiesimo posto nelle classifiche nazionali relative al mese di novembre.\nPer Tozzi, il vero successo arriv\u00f2 nel 1977, quando incise \"Ti amo\", brano che vinse il Festivalbar e rimase al primo posto dei singoli pi\u00f9 venduti in Italia senza interruzioni dal 23 luglio al 22 ottobre dello stesso anno (1.147.000 copie vendute in Francia 8.000.000 in tutto il mondo). \"Ti amo\" \u00e8 anche la \"title-track\" dell'album \"\u00c8 nell'aria...ti amo\", sempre del 1977, contenente anche la malinconica \"Dimentica dimentica\", oltre che lato B del singolo; l'album, pubblicato in tutto il mondo, ottenne un buon risultato. Molti critici di musica erano pronti a scommettere che il successo di Tozzi fosse solo un fuoco di paglia. Invece, nel 1978, usc\u00ec \"Tu\", terzo album del cantautore torinese. Nell'album oltre al brano che d\u00e0 il titolo all'album, grande successo a 45 giri, sono presenti anche \"Perdendo Anna\" e \"Zingaro\", canzoni che ottengono un ottimo riscontro di vendite.\nNel 1979 usc\u00ec un'altra sua canzone famosa, \"Gloria\", la quale, dal 1979 al 1984 vendette ben 29 milioni di copie in tutto il mondo e che, da subito, occup\u00f2 il primo posto nelle classifiche europee Il singolo \"Gloria\", per la prima volta, usc\u00ec circa un mese dopo l'album omonimo, contenente, tra gli altri, \"Qualcosa qualcuno\" e \"Alleluia se\". Questo album vide la collaborazione con l'arrangiatore Greg Mathieson. Le canzoni \"Ti amo\", \"Tu\" e \"Gloria\" diverranno famose in tutto il mondo. Sia \"Ti amo\" che \"Gloria\" saranno cantate in inglese da Laura Branigan, che, con la seconda, raggiunger\u00e0 nel 1983 il primo posto nella classifica dei singoli americani.. In Francia, \"Ti amo\" ottiene un grande successo grazie alla versione francese interpretata da Dalida, mentre in Germania sar\u00e0 Howard Carpendale a farne una cover. Infine vi fu la produzione di un singolo del suo batterista Euro Cristiani, uscito proprio nell'estate del 1979: \"L'amore \u00e8 quando non c'\u00e8 pi\u00f9\" (che Umberto riprender\u00e0 sia nel 1991, nell'album \"Gli altri siamo noi\" sia nell'album \"Superstar\" del 2009). Questo fiorente periodo lo porter\u00e0 a trasferirsi stabilmente a Roma. Nel 1979 si un\u00ec alla giovane friulana Serafina Scial\u00f2, dalla quale nel 1983 avr\u00e0 il suo primo figlio, Nicola Armando. La coppia si separ\u00f2 nel 1984.\nAnni Ottanta: gli anni del grande successo.\nPer Tozzi, gli anni ottanta si aprirono col brano \"Stella stai\", singolo estivo molto orecchiabile, tanto che fu inserito nell'album immediatamente successivo, \"Tozzi\" (o anche chiamato \"Poste 80\"), che contiene un altro brano di discreto successo, \"Dimmi di no\". Ne scaturisce quindi una lunga tourn\u00e9e, dove i brani vengono registrati ed inseriti nel live album \"In concerto\", con versioni riorchestrate.\nIl 1981 fu l'anno di \"Notte rosa\", un album sperimentale contenente atmosfere tardo-romantiche. Oltre l'omonimo singolo, contiene brani come \"Roma nord\" e \"Per Angela\". L'anno dopo vede l'uscita dell'album \"Eva\", con arrangiamenti innovativi, che ottiene meno successo del precedente. Il singolo di lancio \u00e8 l'omonimo \"Eva\", seguito da \"Mama\", brano poi ripreso anche da Laura Branigan. La consuetudine di pubblicare album ogni anno a ridosso dell'estate si interruppe nel 1983, quando pubblic\u00f2 soltanto il 45 giri \"Nell'aria c'\u00e8\", hit sempre a tematica tipicamente estiva.\nIl 1984 fu un anno di scarsi risultati; Tozzi infatti, pubblic\u00f2 l'LP \"Hurrah\", che per\u00f2 non ottenne il risultato sperato. Il disco contiene anche \"Nell'aria c'\u00e8\", hit dell'anno precedente, con arrangiamenti curati dallo stesso Tozzi. Altre canzoni presenti sono: \"Tre buone ragioni\", \"Attimi\" e \"Non ho che te\". L'album fu poi ristampato in CD nel 1989, con il titolo \"Nell'aria c'\u00e8\", con l'aggiunta delle canzoni \"Aria di lei\" e \"Come un carillon\", mentre il brano \"Attimi\" fu rinominato \"E invece sono attimi\" (forse per omonimia con un brano di Gianni Togni).Lo scarso successo di quell'anno, in concomitanza con la separazione dalla compagna Serafina Scial\u00f2, madre di suo figlio Nicola Armando, lo port\u00f2 ad allontanarsi dal pubblico discografico almeno fino al 1986.\n1987: \"Si pu\u00f2 dare di pi\u00f9\".\nIn silenzio dalle scene da pi\u00f9 di due anni, cominci\u00f2 a scrivere, a sei mani, insieme a Bigazzi e Raf, il brano \"Si pu\u00f2 dare di pi\u00f9\", che present\u00f2 al Festival di Sanremo 1987, cantato insieme a Gianni Morandi ed Enrico Ruggeri, conquistando il primo posto. Tozzi riconquist\u00f2 cos\u00ec la platea nazionale, sbaragliando le classifiche di vendita e le programmazioni alla radio. Il brano, oltre che essere inserito nella sua prima raccolta, \"Minuti di un'eternit\u00e0\", divent\u00f2 anche l'inno della Nazionale italiana cantanti, la squadra calcistica benefica fondata da Mogol circa sei anni prima.\nIn un'epoca in cui i singoli sanremesi vendevano circa 10-15.000 copie, \"Si pu\u00f2 dare di pi\u00f9\" arriv\u00f2 a circa 250.000 copie, tra Europa e Giappone, facendo passare l'allora casa discografica CGD dalla cassa integrazione ai doppi turni, per far fronte alle richieste. Lo stesso anno, Tozzi si present\u00f2, insieme a Raf, all'Eurofestival, e i due si classificarono al terzo posto con \"Gente di mare\", anche questa di successo. Sempre nel 1987, Tozzi lavor\u00f2 all'album \"Invisibile\", aiutato da Raf nella fase compositiva. L'album tratta temi dal rapporto di coppia ai problemi sociali, come i brani \"Al sud\" e \"Io no\", quest'ultimo contro la tossicodipendenza e adottato come sigla di coda del programma televisivo \"Il processo del luned\u00ec\" di Aldo Biscardi. Contiene inoltre i brani \"Se non avessi te\" e \"Immensamente\", singoli di successo usciti anche in versioni a 45 giri. \u00c8 del 1988, invece, la pubblicazione del suo secondo disco dal vivo, in collaborazione con Marco Masini, \"Royal Albert Hall\", registrato nell'omonimo teatro londinese il 21 febbraio dello stesso anno, in classifica per diversi mesi. In questo periodo si leg\u00f2 alla nuova compagna Monica Michielotto, gi\u00e0 madre di un bimbo, Gianluca, che poi Tozzi ha sempre riconosciuto con affetto come figlio suo..\nAnni Novanta.\nMonica Michielotto nel 1989 partor\u00ec la secondogenita Natasha. Umberto Tozzi e Monica si sposeranno poi nel 1995. Nel 1991, Tozzi spost\u00f2 la sua residenza a Montecarlo. Nello stesso anno, partecip\u00f2 nuovamente al Festival di Sanremo con \"Gli altri siamo noi\", brano che d\u00e0 il titolo all'omonimo album. Tozzi tuttavia, avrebbe voluto partecipare con il brano \"Un adagio per dirti addio\" ma, per decisione di Giancarlo Bigazzi, la melodia della stessa canzone fu invece utilizzata per la canzone \"Perch\u00e9 lo fai\", presentata da Marco Masini nello stesso Festival. Questo scaten\u00f2 la separazione artistica tra Giancarlo Bigazzi e il cantante torinese, che si prese un periodo di pausa artistica.Tozzi ritorn\u00f2 nelle classifiche nel 1994, con la vittoria al Festivalbar, con il brano \"Io muoio di te\", tratto dall'album \"Equivocando\". Altri singoli tratti dall'album furono \"Lei\" ed \"Equivocando\". L'opera era interamente scritta e composta dallo stesso Tozzi, che proprio con questo album inizi\u00f2 ad essere a tutti gli effetti un cantautore. In pi\u00f9 \u00e8 il primo del cantante ad essere pi\u00f9 rock rispetto ai precedenti. Nell'aprile 1996, Tozzi amplific\u00f2 il suo lavoro rivolto al rock, pubblicando \"Il grido\". All'album segu\u00ec una collaborazione dai testi e dalle sonorit\u00e0 opposte a quest'ultimo, \"Aria e cielo\", pubblicata nell'autunno 1997, con testi di Mogol e musiche di Tozzi. Nel 1999 venne pubblicata una raccolta dei brani pi\u00f9 famosi, risuonati con batteria e chitarre elettriche con due inediti, \"Conchiglia di diamante\" e \"Mai pi\u00f9 cos\u00ec\" che narrava della separazione dalla moglie Monica.\nAnni Duemila.\nIl nuovo millennio per Tozzi si apre con il ritorno a Sanremo con il brano \"Un'altra vita\" e con l'uscita dell'album omonimo. L'album narra del periodo di separazione tra i coniugi Tozzi, avvenuto tra il 1999 e il 2004. Nel 2002 pubblica un doppio CD, \"The Best of\", trascinato dal singolo \"E non volo\". Nel 2005 partecipa per l'ultima volta al festival di Sanremo con la canzone Le parole.\nIl 2006, anno in cui Tozzi festeggia i suoi primi 30 anni di carriera da solista, registra tre eventi importanti: nel febbraio 2006, un concerto all'Olympia di Parigi, nel quale fa il \"tutto esaurito\", e, contemporaneamente, l'uscita di un nuovo progetto, \"Heterogene\", un tentativo di sperimentare nuove sonorit\u00e0 e stili musicali del tipo, ambient, lounge e chill-out, e con cui Tozzi abbandona la trentennale esperienza discografica con la Warner, per approdare alla MBO. Inoltre, il 26 maggio 2006, viene pubblicato un doppio CD, \"Tutto Tozzi\", brani nel quale trovano posto 34 dei suoi pi\u00f9 grandi successi, di cui due in francese, in coppia con Lena Ka e C\u00e9rena, gi\u00e0 best seller nel mercato d'oltralpe rispettivamente nel 2002 e 2003. Il 24 novembre esce \"Tozzi Masini\", un album di raccolta (pi\u00f9 tre inediti) riarrangiata reciprocamente con l'amico cantautore fiorentino. \n\u00c8 uno dei cantanti italiani pi\u00f9 popolari all'estero: ha venduto nel corso della sua carriera oltre 70 milioni di dischi.\nIl 24 novembre 2006 pubblica un album, nuovamente in collaborazione con Marco Masini. Questo album, intitolato semplicemente \"Tozzi Masini\", \u00e8 composto da 16 tracce, con tre inediti, seguiti dalle rivisitazioni delle reciproche canzoni, tranne per \"T'innamorerai\" cantata in duetto.\nNell'estate 2008 organizza una tourn\u00e9e internazionale che culmina il 18 luglio 2008 a Verona con l'U.T. DAY, giornata organizzata dal suo ufficiale sito internet in cui Tozzi ha dedicato per la prima volta un'intera giornata ai suoi fans, prima con una diretta radiofonica, poi con un incontro pubblico e infine con un concerto in una piazza con 11.000 partecipanti provenienti da tutta Europa.\nL'8 settembre 2008 viene pubblicato, solamente sul web il singolo, \"Petite Marie\", una cover di un vecchio brano del 1974 inciso in Francia da Francis Cabrel, noto cantautore d'oltralpe. Il ricavato della vendita del singolo viene devoluto interamente in beneficenza per un ospedale pediatrico. Tale brano, inoltre, far\u00e0 da apripista a un duplice progetto: un doppio CD intitolato \"Non solo (Live)\", uscito il 23 gennaio 2009, preceduto da un singolo dal titolo \"Anche se tu non vuoi\", seguito dal secondo singolo \"Cerco ancora te\", composto da Emilio Munda e Matteo Gaggioli. Tale uscita si accompagna al lancio di un settimanale audio tutto dedicato alla sua musica, la \"Tozzi Radio Web\" curata da Massimo Bolzonella e Bruno Mannella, con il supporto grafico tecnico di Maurizio Calvani. I tre gestiscono il sito ufficiale e sono ormai considerati stretti collaboratori a supporto dell'attivit\u00e0 promozionale dell'artista torinese. \nIl 4 marzo 2009 esce il suo primo libro, \"Non solo io, la mia storia\". Il 18 settembre 2009 viene pubblicato l'album \"Superstar\".\nAnni Duemiladieci.\nCittadino italiano residente nel Principato di Monaco da svariati anni, il 2 luglio 2011 si esibisce presso il Palazzo dei Principi di Monaco alle nozze del Principe Alberto II di Monaco con Charl\u00e8ne Wittstock.\nIl 26 marzo 2012 esce in Francia, Belgio e Svizzera l'album \"Yesterday, today\". Il 15 maggio 2012 esce un nuovo album di \"Umberto Tozzi\", un doppio cd, rispettivamente con il riarrangiamento dei suoi 17 singoli e con 11 nuove canzoni.\nNel 2013 la sua famosa hit \"Gloria\" viene scelta da Martin Scorsese come colonna sonora originale per il suo film \"The Wolf of Wall Street\" con Leonardo DiCaprio.\nDall'8 febbraio 2014 parte, dopo cinque anni di assenza dal palcoscenico, il Tour 2014, con tappe, tra le pi\u00f9 importanti, Torino, Roma, Milano, Bologna e il Teatro Ariston di Sanremo. Nei vari concerti canter\u00e0 tre nuovi inediti, non ancora disponibili in CD o in download digitale, \"Sei tu l'immenso amore mio\", \"Meravigliosa\" e \"Andrea Song\".\nIl 18 ottobre 2015 esce in radio e in download digitale il suo nuovo singolo \"Sei tu l'immenso amore mio\", che anticipa il nuovo album \"Ma che spettacolo\". Questo nuovo lavoro contiene 13 brani inediti, tra cui uno anche in spagnolo e un DVD live dello \"Yesterday Today Tour 2014\". L'album \u00e8 uscito in formato digitale e in CD e DVD il 30 ottobre 2015. Da questa data parte un tour di firma copie per tutto il Paese.\n2017: Il tour \"40 anni che Ti Amo\" e il triplo disco \"Quarant'anni che ti amo in Arena\".\nNel 2017, in occasione del 40\u00ba anniversario della canzone \"Ti amo\" effettua una tourn\u00e9e internazionale dal titolo \"40 anni che Ti Amo\" con tappe in Spagna, Germania, Svizzera, Belgio, Canada, Italia, e molte altre. Il 14 ottobre dello stesso anno, tiene un concerto-evento all'Arena di Verona, con l'uscita di una raccolta omonima. L'11 marzo 2017 esce una nuova versione di \"Ti amo\" in duetto con Anastacia. Il nuovo singolo \"Ti amo\" \u00e8 contenuto in un album (stampato su cd e su vinile) insieme ai due inediti \"Le parole sono niente\", scritto da Eros Ramazzotti, e \"Tu per sempre tu\" scritta dallo stesso Tozzi, e un live registrato.\nIl 1\u00ba dicembre 2017 esce il triplo disco \"Quarant'anni che ti amo in Arena\", composto da due CD audio e un DVD video del concerto celebrativo all'Arena di Verona del 14 ottobre. Il concerto, inizialmente previsto per il 18 settembre, \u00e8 stato posticipato per le precarie condizioni di salute del cantante, ed \u00e8 andato in onda su Canale 5 il 30 dicembre 2017, ottenendo il 13,02% di share media e 2,698 milioni, con un\u2019et\u00e0 media di 56 anni. Un buon risultato per un concerto in tv, il migliore di molti altri esperimenti fatti da Cologno Monzese.\nL'11 febbraio 2018, Tozzi riparte con un nuovo \"tour\" nei teatri italiani, toccando citt\u00e0 come Milano, Firenze, Bologna e Torino. \u00c8 uno spettacolo nuovo, composto oltre che dai maggiori successi, anche da due inediti (\"Io sono blu\" e \"Io con te\") e da alcuni brani non cantati da anni.\nNel 2019, Tozzi ha percorso l'Italia in un \"tour\" per i palasport durato dal 30 aprile al 25 maggio assieme all'amico Raf, in una scaletta composta dai pi\u00f9 grandi successi di entrambi eseguiti in duetto. L'iniziativa \u00e8 stata anticipata dalla pubblicazione (alla fine del 2018) di un inedito inciso in coppia ma scritto e prodotto dal solo Raf (\"Come una danza\") e di una raccolta delle loro \"hit\" pi\u00f9 popolari (\"Raf Tozzi\"), nonch\u00e9 da una loro esibizione nella terza serata del Festival di Sanremo 2019.\nSempre nel 2019, il singolo \"Stella stai\" viene inserito nella colonna sonora del film \"\".\nAnni Duemilaventi.\nGli anni Duemilaventi di Tozzi si aprono con l'inserimento di \"Ti amo\" nella puntata \"Game over\" (la prima della quarta parte, inclusa nella seconda stagione) della serie televisiva Netflix \"La casa di carta\". Tozzi ha commentato il fatto dicendo che \"per chi fa musica non c'\u00e8 cosa pi\u00f9 bella che vedere viaggiare una canzone cos\u00ec lontano e cos\u00ec a lungo\".\nNel mese di aprile 2020 sarebbe dovuto partire un nuovo \"tour\" insieme a Raf ma stavolta nei teatri, rimandato a causa della pandemia di COVID-19 al 2021.\nA marzo 2021 prende parte alla serata finale del Festival di Sanremo, cantando alcuni dei suoi successi.\nIl 10 Aprile 2021, Umberto Tozzi si esibisce per la prima volta in un concerto trasmesso in live streaming. \u00c8 un'iniziativa in favore dei suoi musicisti che, come lui, si sono dovuti fermare professionalmente a causa della pandemia da Covid 19. Il ricavato della vendita dei biglietti virtuali \u00e8 stato devoluto ai membri della sua band e allo staff tecnico. Il concerto si \u00e8 tenuto presso la Salle des \u00c9toiles dello Sporting Monte Carlo . Lo spettacolo proposto, dal titolo \"Songs\", ha visto Tozzi eseguire i suoi classici in una inedita versione acustica. Lo stesso spettacolo \u00e8 stato poi riproposto dal vivo durante il tour estivo 2021.\nProcedimenti giudiziari.\nIl 16 giugno 2012 viene condannato a un anno di reclusione per evasione fiscale.\nIl 18 novembre 2014 in appello viene condannato a 8 mesi di reclusione (pena sospesa) per un'evasione da 800.000 euro per il periodo 2002-2005 (data la prescrizione gli \u00e8 stata contestata solo l'evasione del 2005): nel 1991 Tozzi si \u00e8 trasferito a Montecarlo, dove lavora la moglie e dove si sono sposati i figli, mentre i due anni seguenti ha vissuto in Lussemburgo. Per i giudici di Roma il cantante, avendo mantenuto i suoi interessi economici in Italia nonostante lo spostamento di residenza all'estero, avrebbe dovuto versare regolarmente le tasse al Paese d'origine.\nIl 5 ottobre 2017 viene assolto in Cassazione."}
{"id": "94135", "revid": "1013865", "url": "https://it.wikipedia.org/wiki?curid=94135", "title": "Angaur", "text": "Angaur (in inglese \"Angaur\"; in giapponese \"\u30a2\u30f3\u30ac\u30a6\u30eb\") \u00e8 uno dei 16 stati in cui si divide Palau. Il capoluogo \u00e8 Ngeremasch.\nGeografia fisica.\nLo Stato di Angaur \u00e8 costituito dall'omonima isola, a sud dell'arcipelago principale delle Palau, per un'estensione totale di 8\u00a0km\u00b2. Si trova a sud-ovest di Peleliu, dalla quale \u00e8 separata da uno stretto di circa 10\u00a0km. La sua popolazione era nel 1990 di 206 abitanti. Essa si divide tra il villaggio-capoluogo, Ngaramasch, e il villaggio di Rois, immediatamente ad est del primo.\nIl lato orientale dell'isola \u00e8 prevalentemente sabbioso, con poche scogliere, mentre il lato occidentale ha una piccola laguna con un piccolo porto peschereccio e mercantile.\nLa popolazione vive di agricoltura, pesca e produzione di fosfati. L'isola \u00e8 una popolare localit\u00e0 per praticare il surf.\nSi pu\u00f2 raggiungere Angaur sia con aereo che per nave. Una stazione della Marina degli Stati Uniti era di base su quest'isola.\nLe lingue ufficiali sono l'angaur, l'inglese e il giapponese.\nSull'isola si trovano un piccolo tempio shintoista e un memoriale buddhista, per ricordare i caduti giapponesi.\nStoria.\nDal 1909 al 1954 sull'isola era attiva una miniera di fosfati, originariamente tedesca, poi amministrata dai giapponesi e in seguito dagli americani. \u00c8 l'unica isola della Micronesia ad essere abitata da scimmie: si tratta di macachi, importati sull'isola durante il periodo di dominazione tedesca (l'isola \u00e8 anche chiamata \"Isola delle Scimmie\").\nNella seconda guerra mondiale vi venne combattuta una battaglia tra le forze giapponesi e quelle statunitensi, la Battaglia di Angaur. Sull'isola \u00e8 ancora facile trovare ovunque relitti connessi al periodo bellico.\nDal 1945 al 1978 la Guardia Costiera Statunitense cre\u00f2 una base per il sistema LORAN, la LORSTA Palau, come parte del programma mondiale di navigazione LORAN.\nNel 2003 il Congresso Nazionale di Palau ha legalizzato i casin\u00f2."}
{"id": "94137", "revid": "7", "url": "https://it.wikipedia.org/wiki?curid=94137", "title": "Resistenza Italiana", "text": ""}
{"id": "94138", "revid": "123858088", "url": "https://it.wikipedia.org/wiki?curid=94138", "title": "Enewetak", "text": "Enewetak, o Eniwetok, \u00e8 un atollo delle Isole Marshall nell'oceano Pacifico centrale. Consiste di circa 40 piccoli isolotti per un totale di 6\u00a0km\u00b2 di superficie terrestre. Questi isolotti formano una laguna di 80\u00a0km di circonferenza.\nNel 1999 la popolazione ammontava a 820 persone.\nStoria.\nEnewetak non fu conosciuta dagli europei fino al 1794, quando la raggiunse il mercantile inglese \"Walpole\". Dagli europei vennero chiamate \"Brown's Range\" e in seguito vennero chiamate dai giapponesi \"Atolli marroni\". Prima che nel 1885 vi venisse stabilita la colonia tedesca delle Marshall, furono raggiunte da non pi\u00f9 di una dozzina di navi.\nNel 1914 le isole furono occupate dai giapponesi, che allora combattevano contro la Germania, e il loro mandato venne confermato nel 1920 dalla Societ\u00e0 delle Nazioni. I giapponesi quasi ignorarono questo atollo fino allo scoppio della Seconda guerra mondiale. Nel novembre 1942 costruirono un campo di aviazione sull'isola di Engebi che veniva utilizzato come base per i velivoli che operavano nelle Isole Caroline e nelle stesse Marshall.\nCon la conquista delle Isole Gilbert da parte degli americani, le difese giapponesi dell'atollo furono rinforzate, facendovi sbarcare, il 4 gennaio 1944, la 1\u00aa Brigata Anfibia. I giapponesi non ebbero per\u00f2 il tempo di completare i lavori di fortificazione: nel febbraio successivo le isole vennero attaccate dalle forze statunitensi e conquistate dopo una settimana di combattimenti.\nDopo il conflitto la popolazione residente venne evacuata, perlopi\u00f9 contro la propria volont\u00e0, in quanto l'atollo venne utilizzato quale sito per i test nucleari. Questi test cominciarono nel 1948 e terminarono nel 1962. Fu su questo atollo che venne provata, il 1\u00ba novembre 1952 alle ore 7:15 (ora locale), la prima bomba all'idrogeno, denominata Ivy Mike. Tale deflagrazione espresse una potenza di 10.4 Megaton (mille volte superiore a quella sganciata su Hiroshima), distruggendo l'isola di Elugelab e altri isolotti adiacenti.\nLa popolazione cominci\u00f2 a ritornare sull'isola negli anni '70 e il 15 maggio 1977 il governo degli Stati Uniti inizi\u00f2 la rimozione del terreno e di altri materiali dall'atollo, dichiarandolo sicuro nel 1980."}
{"id": "94141", "revid": "2519", "url": "https://it.wikipedia.org/wiki?curid=94141", "title": "Tito (Storia moderna)", "text": ""}
{"id": "94144", "revid": "838137", "url": "https://it.wikipedia.org/wiki?curid=94144", "title": "324 a.C.", "text": ""}
{"id": "94145", "revid": "132406", "url": "https://it.wikipedia.org/wiki?curid=94145", "title": "Partito Democratico del Lavoro (Italia)", "text": "Il Partito Democratico del Lavoro, fino al 13 giugno 1944 Democrazia del Lavoro (DL), \u00e8 stato un partito politico italiano di ispirazione democratico-progressista, i cui maggiori esponenti erano Ivanoe Bonomi, Meuccio Ruini, Mario Cevolotto, Luigi Gasparotto, Enrico Mol\u00e8.\nStoria.\nIl suo primo nucleo nacque nell'aprile 1943 come Democrazia del Lavoro (DL) e prendeva come base il \"Movimento di Ricostruzione\" formatosi tra la fine del 1942 e gli inizi del 1943. Il simbolo riprese quello della Democrazia Sociale dell'epoca prefascista.\nI demolaburisti entrarono a far parte del Comitato di Liberazione Nazionale, unendo attorno a s\u00e9 un esiguo gruppo di notabili prefascisti. Il 13 giugno 1944 la DL assunse la denominazione di Partito Democratico del Lavoro. Non ebbe un forte seguito popolare: il suo arco di vita fu molto breve.\nNel 1946 la DL partecip\u00f2 alle elezioni per l'Assemblea Costituente del 2 giugno sia con proprie liste, ottenendo lo 0,2% dei voti e un seggio, sia nell'ambito della coalizione Unione Democratica Nazionale, eleggendo complessivamente solo 9 deputati: Enrico Mol\u00e8, Giovanni Persico, Costantino Preziosi, Guido Basile, Carlo Bassano, Mario Cevolotto, Luigi Gasparotto, Virgilio Nasi e Michelangelo Galioto (quest'ultimo subentrato a Rosario Pasqualino Vassallo, la cui elezione fu annullata).\nL'esito negativo della consultazione elettorale provoc\u00f2 infatti prima il declino e poi la scomparsa del partito. Anche se i \"padri fondatori\" Bonomi e Ruini preferirono iscriversi al gruppo misto, mantenendosi vicini alla classe dirigente socialdemocratica con la quale condividevano l'impostazione culturale laico-riformista, mentre tre costituenti si avvicinarono ai liberali, gli altri deputati riuscirono invece a costituire un gruppo parlamentare grazie all'apporto di Alessandro Scotti del Partito dei Contadini d'Italia.\nNessun eletto provenne dalle circoscrizioni settentrionali, riducendo il partito ad un fenomeno essenzialmente meridionale.\nIl I Congresso Nazionale del 1948 deliber\u00f2 lo scioglimento del partito: gli otto deputati demolaburisti residui si sparpagliarono in tutta la sinistra e non solo: due si associarono al gruppo progressista collegato al PCI, tre aderirono al PSI, uno entr\u00f2 nel PLI, uno si mantenne indipendente e uno si ritir\u00f2 dalla scena politica. Il leader Ivanoe Bonomi ader\u00ec al PSDI, di cui fu per un certo periodo presidente."}
{"id": "94147", "revid": "697352", "url": "https://it.wikipedia.org/wiki?curid=94147", "title": "Massimo Ranieri", "text": "Attore di teatro, cantante di musica leggera e showman, si \u00e8 dedicato occasionalmente anche al cinema, come attore e doppiatore, e alla danza. Con pi\u00f9 di quattordici milioni di dischi, \u00e8 tra gli artisti italiani che hanno venduto di pi\u00f9 nel mondo. Durante la sua carriera ha pubblicato 31 album (di cui 23 in studio, 4 live e 4 raccolte) e 36 singoli.\nBiografia.\nQuinto degli otto figli di Giuseppina Amabile e Umberto Calone, Massimo Ranieri, all'anagrafe Giovanni Calone, cresce nel Pallonetto di Santa Lucia, zona dell'elegante quartiere napoletano di San Ferdinando, vivendo in piccolo appartamento al quinto piano di un vecchio stabile, e fin da piccolo svolge vari lavori (garzone di panettiere, fattorino, ragazzo di bottega, commesso, barista e intrattenitore nelle cerimonie). Si racconta che da bambino fu invitato a cantare per i turisti e non essendo d'accordo fu portato su uno scoglio; non sapendo nuotare, si arrese e cant\u00f2, ottenendo il consenso del pubblico presente. A tale proposito, racconta: \"\"La mia voce piaceva e ben presto finii a cantare in un bar in cui mi esibivo per i clienti\".\"\nCarriera.\nGli inizi: anni sessanta.\nProprio in un bar, nel 1964, viene notato da Gianni Aterrano, il quale comprende da subito le grandi potenzialit\u00e0 canore del ragazzo. A tale riguardo, Ranieri racconta: \"Un discografico mi not\u00f2, mi propose di incidere un disco e mi offr\u00ec un anticipo di 200 mila lire. Nessuno in famiglia aveva mai visto una cifra simile\". Grazie ad Atterrano, diviene in breve tempo la spalla di Sergio Bruni e parte tredicenne per un tour negli Stati Uniti con il nome d'arte di \"Gianni Rock\", salendo per la prima volta su un palco, all'\"Academy\" di Brooklyn. Incide quindi i suoi primi 45 giri per la Zeus, etichetta di propriet\u00e0 di Espedito Barrucci con lo stesso Aterrano come direttore artistico, e nel 1964 partecipa al Festival di Pesaro.\nTali successi gli consentono di aiutare sua sorella a sposarsi e metter su famiglia. Il 1966 \u00e8 l'anno della svolta: il pianista Enrico Polito gli propone un contratto discografico con la CGD, grazie al quale esordisce a 15 anni con il nome d'arte Ranieri (scelto in quanto assimilabile al principe Ranieri III di Monaco) a cui viene aggiunto in seguito Massimo. Lo stesso anno partecipa alla trasmissione televisiva \"Canzonissima\", che in quell'edizione ha il titolo di \"Scala reale\", ed ottiene un buon successo con una versione del classico \"L'amore \u00e8 una cosa meravigliosa\". Nel 1967 Massimo Ranieri vince il \"Cantagiro\" nel girone B dedicato alle giovani promesse con \"Piet\u00e0 per chi ti ama\".\nNel 1968, a 17 anni, partecipa al Festival di Sanremo con il brano \"Da bambino\" in coppia con i Giganti, e ritorna al Cantagiro con \"Preghiera per lei\"; sempre nello stesso anno incide \"Rose rosse\", canzone che inizialmente passa quasi inosservata per poi ottenere un grande successo l'anno successivo.\nNel 1969 Ranieri si ripresenta a Sanremo con \"Quando l'amore diventa poesia\" in coppia con Orietta Berti e di nuovo al Cantagiro con \"Rose rosse\", canzone che viene pubblicata dalla CGD come lato B di \"Il mio amore resta sempre Teresa\" e che rimane per 13 settimane in classifica, giungendo al secondo posto fra i dischi pi\u00f9 venduti del 1969. Della canzone viene fatta una versione in lingua spagnola che raggiunge la Spagna, l'America del Sud, ed anche il Giappone. Nell'edizione di \"Canzonissima 1969\" Massimo Ranieri partecipa con \"Rose rosse\", '\"O sole mio\" e si classifica al terzo posto con \"Se bruciasse la citt\u00e0\". In quel periodo, ha inizio il suo sodalizio artistico col compositore napoletano Tot\u00f2 Savio.\nA gennaio del 1970 esce il suo primo album \"Massimo Ranieri\".\nAnni settanta.\nNel 1970 partecipa alla Mostra Internazionale di Musica Leggera di Venezia con \"Sogno d'amore\", al Cantagiro con \"Le braccia dell'amore\" ed a Canzonissima con \"Sogno d'amore\", \"Aranjuez Mon Amour\" e \"Vent'anni\", con cui si classifica al primo posto e che diventa (con l'aggiunta dei puntini di sospensione) il titolo del suo nuovo album. Il brano raggiunge anche il primo posto nella classifica dei 45 giri per 8 settimane.\nA 18 anni, nel 1970, gira \"Metello\" diretto da Mauro Bolognini, con cui esordisce nel cinema, su proposta del produttore Fausto Saraceni, che diede inizio alla sua carriera di attore. Interpreta poi il film \"Incontro\" con la regia di Piero Schivazappa accanto a Florinda Bolkan; \"Cerca di capirmi\", per la regia di Mariano Laurenti con Beba Loncar, \"Il faro in capo al mondo\", per la regia di Kevin Billington, accanto a star come Kirk Douglas, Yul Brynner, Samantha Eggar. Vince il \"David di Donatello\" e il \"Premio Internazionale della Critica\" per il film \"Metello\", e riceve il premio \"La Maschera d'Argento\". Nel film per la televisione \"La sciantosa\" per la regia di Alfredo Giannetti \u00e8 accanto ad Anna Magnani.\nNel 1971 ritorna a \"Canzonissima\" dove presenta prima \"Adagio veneziano\" (sulla musica del film \"Anonimo veneziano\"), poi \"Io e te\" (tema d'amore del film Metello) e infine \"Via del Conservatorio\", brano con cui arriva in finale e si posiziona al secondo posto. Partecipa anche all'Eurovision Song Contest con \"L'amore \u00e8 un attimo\", brano di cui vengono riprodotte versioni in francese, spagnolo e tedesco. Viene pubblicato l'album \"Via del conservatorio\".\nL'anno dopo, reduce dall'incontro con Anna Magnani che risveglia in lui l'anima partenopea, incide il suo primo album dal vivo \"'O surdato 'nnammurato\" con canzoni del repertorio classico napoletano, registrato dal vivo al Teatro Sistina di Roma per la regia teatrale di Vittorio De Sica e ripreso dalle telecamere della Rai. Partecipa di nuovo a Canzonissima, con le canzoni \"Ti ruberei\", \" 'O Surdato 'nnammurato\" e bissando la vittoria con \"Erba di casa mia\" da cui l'omonimo album.\nNel 1973 partecipa nuovamente all'Eurofestival con \"Chi sar\u00e0 con te\" che verr\u00e0 incisa anche in spagnolo. Parte per una \"tourn\u00e9e\" negli Stati Uniti e incide una \"cover\" di Frank Sinatra \"Amo ancora lei\". Incide \"Album di famiglia (1900-1960)\", disco contenente brani dal 1900 al 1960 fra i quali \"Il nostro concerto\" scritto da Umberto Bindi.\nNel 1974 per la regia teatrale di Mauro Bolognini registra al Teatro Valle di Roma uno spettacolo ripreso dalla televisione e da cui incide dal vivo l'album \"Napulammore\". Prende parte all'ultima edizione di Canzonissima cantando i brani \"Immagina\" e \"Te voglio bene assaie\" e piazzandosi al secondo posto con \"Per una donna\", che dar\u00e0 titolo al suo nuovo album. Nel 1975 \u00e8 protagonista del film \"Salvo D'Acquisto\" per la regia di Romolo Guerrieri accanto a Enrico Maria Salerno e Lina Polito.\n\u00c8 protagonista del telefilm \"Una citt\u00e0 in fondo alla strada\" per la regia di Mario Severino, con Marisa Merlini e Scilla Gabel. Nel 1976 incide l'album \"Meditazione\" con gli arrangiamenti di Eumir Deodato che contiene brani del repertorio classico. Realizza al Teatro Valle di Roma per la regia di Mauro Bolognini, da una poesia di Raffaele Viviani, \"Macchie 'e culore\", da cui viene tratto un disco dal vivo e uno spettacolo televisivo. Nel 1977 realizza la prosa \"Il Valzer dei cani\" di L. N. Andreev, per la regia di Giuseppe Patroni Griffi con Romolo Valli. Nel 1978 registra l'album dedicato all\"Odissea\", \"La faccia del mare\" (arrangiamenti di Victor Bach). Nel 1979 \u00e8 la volta del film \"La patata bollente\" con Renato Pozzetto ed Edwige Fenech. Ne \"La dodicesima notte... o quel che volete\" di William Shakespeare \u00e8 con Monica Guerritore, regia di Giorgio De Lullo.\nAnni ottanta.\nNel 1980 incontra il \"Grande Maestro\" Giorgio Strehler, al quale seguir\u00e0 una tourn\u00e9e europea, lo spettacolo \"L'anima buona di Sezuan\" di Bertolt Brecht per la regia di Strehler con Andrea Johansson, Renato De Carmine. Nel 1981 incide un'altra antologia di classici napoletani \"Passa lu tempo e lo munno s'avota\". Nel 1982 costruisce per la regia di Gianfranco Mingozzi il film in due puntate \"La vela incantata\" con Monica Guerritore. Nel 1983 esordisce come funambolo e giocoliere nel musical \"Barnum\" scritto da Mark Bramble per la regia di Buddy Schwab ed Ennio Coltorti, con musiche di Cy Coleman e i testi italiani delle canzoni di Carla Vistarini, al fianco di Ottavia Piccolo.\nEsce l'album \"Barnum\", tratto dallo spettacolo teatrale. Interpreta la prima serie de \"I ragazzi di celluloide\", la seconda nel 1985, per la regia di Sergio Sollima con Leo Gullotta. Nel 1984 \u00e8 la volta di \"...vanit\u00e0\" dove interpreta brani del repertorio napoletano ripresi durante l'omonima trasmissione televisiva. Nel 1985 ancora cinema con \"Atto d'amore\" e \"Nata d'amore\". Nel 1986 incontra il regista Maurizio Scaparro e realizza lo spettacolo teatrale \"Variet\u00e0\". Nel 1987 ne \"Lo scialo\", tratto dal romanzo di Vasco Pratolini, \u00e8 diretto da Franco Rossi con Eleonora Giorgi e Marisa Berenson.\n\u00c8 tra gli attori di \"L'ombra nera del Vesuvio\", film in sei puntate andato in onda nel 1987, per la regia di Steno con Carlo Giuffr\u00e9. Sempre per la regia di Maurizio Scaparro interpreta \"Pulcinella\" di Manlio Santanelli, tratto da un copione cinematografico di Roberto Rossellini. Vince il Premio Taormina Arte.\nNel 1988 ritorna al Festival di Sanremo, dove vince con il brano \"Perdere l'amore\". Esce l'album che prende il nome dal successo sanremese e \"Rinaldo in campo\", tratto dalla commedia musicale con lo stesso titolo.\nNel 1989 incide l'album \"Un giorno bellissimo\" dove interpreta la canzone omonima, sigla di \"Fantastico\", che lo vede in veste di conduttore. Da quest'anno fino al 1991 d\u00e0 vita alla miniserie TV \"Il ricatto\" (1 e 2).\nAnni novanta.\nNel 1992 partecipa di nuovo al Festival di Sanremo, classificandosi al quinto posto con il brano \"Ti penso\" che sar\u00e0 inserito nell'omonimo album. Nel 1993 interpreta con la regia di Maurizio Scaparro lo spettacolo teatrale \"Teatro Excelsior\" con musiche originali di Antonio Sinagra. Nel 1995 \u00e8 nuovamente al Festival con una canzone fuori dal suo repertorio tradizionale, \"La vestaglia\", che precede di poco l'uscita dell'album \"Ranieri\". Nel 1996 e nel 2002 doppia Quasimodo per i film d'animazione Disney \"Il gobbo di Notre Dame\" e \"Il gobbo di Notre Dame II\". Nel 1997 ritorna nuovamente alla manifestazione con una canzone scritta da Gianni Togni, \"Ti parler\u00f2 d'amore,\" che anticipa la realizzazione dell'album \"Canzoni in corso\" che raccoglie brani di famosi cantautori italiani. Nel 1999 porta in scena il \"musical\" \"Hollywood - Ritratto di un divo\", con le musiche scritte dal citato Togni e i testi di Guido Morra, da cui viene pubblicato un doppio album omonimo.\nAnni duemila.\nNel 2001 \"Oggi o dimane\", nel 2003 \"Nun \u00e8 acqua\" (riproposte nel 2004 nel doppio cd Ranieri canta Napoli) e nel 2005 \"Accuss\u00ec grande\", una trilogia dei grandi classici napoletani che lo consacreranno definitivamente nella storia della canzone italiana. Il 16 ottobre 2002, Massimo Ranieri \u00e8 stato nominato Ambasciatore di buona volont\u00e0 dell'Organizzazione per l'Alimentazione e l'Agricoltura delle Nazioni Unite (FAO).\nTra il 2004 e il 2006 interpreta il personaggio di Anselmo nella seconda e terza stagione della sitcom Camera Caf\u00e9.\nNel 2006 \"Canto perch\u00e9 non so nuotare...da 40 anni\", il doppio album che festeggia i 40 anni di carriera, in uno sono raccolti i brani che lo hanno reso famoso e nell'altro le pi\u00f9 belle canzoni d'autore degli ultimi decenni. Nel febbraio del 2007 esce il suo primo libro \"\"Mia madre non voleva\" (autobiografia di Giovanni Calone, che sarei io)\" per le edizioni Rizzoli.\nNel 2008 \u00e8 regista del \"remake\" teatrale del film \"Poveri ma belli\", prodotto dal teatro Sistina e Titanus con Bianca Guaccero, Michele Carfora, Antonello Angiolillo, Emy Bergamo, Francesca Colapietro, Maurizio Semeraro, Rhuna Barduagni, Daniele Arceri, Roberto D'urso, Nello Torlo, Davide Marrone, Matteo Pastore, Samuele Cavallo, Daniela Rapisarda, Azzurra Tassa, Eliana Tumminelli, Mara Mazzei, con le coreografie di Franco Miseria e con le musiche di Gianni Togni. Nel novembre 2009 riceve il premio De Sica per il teatro. A febbraio 2009 torna dopo 12 anni al Festival di Sanremo per il duetto con la cantante napoletana Barbara Gilbo, partecipante nella sezione Proposte con il brano \"Che ne sai di me\" di Giancarlo Bigazzi e Sirio Martelli.\nAnni duemiladieci.\nNel 2010 ritorna in una sala registrazione, incidendo due brani (scritti da Carlo Mazzoni) inseriti nel doppio CD con DVD \"Massimo Ranieri LIVE Dallo stadio Olimpico di Roma\": \"Tutte le mie leggerezze\" e \"Ho bisogno di te\". Il 17 agosto 2010 riceve a Lamezia Terme il \"Riccio d'Argento\" di Fatti di Musica 2010, 24\u00aa edizione della rassegna del Miglior Live Italiano diretta da Ruggero Pegna per il \"Miglior Live d'Autore dell'anno\": \"Canto perch\u00e9 non so nuotare...da 40 anni\" per aver superato un milione di spettatori in 500 repliche.\nSu iniziativa del direttore di Raiuno Mauro Mazza, viene incaricato di dirigere e interpretare per la prima rete quattro commedie di Eduardo de Filippo. La prima, \"Filumena Marturano\", va in onda il 30 novembre 2010; a essa sono seguite \"Napoli milionaria!\" (4 maggio 2011), \"Questi fantasmi!\" (16 novembre 2011) e \"Sabato, domenica e luned\u00ec\" (1\u00ba maggio 2012).\nIn tutte le occasioni Ranieri \u00e8, oltre che regista, l'interprete principale. Nello spettacolo \"Canto perch\u00e9 non so nuotare...da 40 anni\" interpreta, oltre alle canzoni del suo repertorio, parecchi grandi successi di altri cantanti: \"Almeno tu nell'universo\", \"Io che non vivo\", \"Il cielo in una stanza\", \"L'istrione\"... Ranieri stesso racconta che durante la \"tourn\u00e9e\" in America al seguito di Sergio Bruni gli fu proposto di firmare un contratto per un importante locale di Brooklyn ma, data la sua minore et\u00e0, il progetto non pot\u00e9 andare in porto. Nel 2012 ha partecipato con Gianni Morandi al programma televisivo \"Avevo un cuore che ti amava tanto\", trasmesso su Rai 1 in memoria di Mino Reitano, interpretando canzoni portate al successo dal cantante scomparso.\nNel dicembre 2012 ha partecipato al programma televisivo \"I grandi della musica\" nello speciale in memoria di Domenico Modugno intitolato \"Penso che un Sogno cos\u00ec...\", durante l'intera serata ha interpretato diversi successi di Modugno, nel finale il bis con \"Meraviglioso\" e in conclusione \"Nel blu dipinto di blu\" cantata col pubblico, con Lino Banfi e con il conduttore Massimo Giletti. Il 25 dicembre 2012 su Rai 1, partecipa al Concerto di Natale ad Assisi diretto dal Maestro Premio Oscar Ennio Morricone, e interpreta \"Tu scendi dalle stelle\" nella versione intima napoletana e \"Quanno nascette ninno\" di Alfonso Maria de' Liguori. Sempre lo stesso giorno e sempre su Rai 1, prende parte nel programma \"Le nuvole\" in tributo a Fabrizio De Andr\u00e9 dove interpreta i brani \"La canzone di Marinella\" e \"Don Raffa\u00e8\".\nIl 30 aprile 2013 esegue, al Teatro Colosseo di Torino, la 700\u00aa replica del suo spettacolo \"Canto perch\u00e9 non so nuotare...da 40 anni\". Nel maggio del 2013 pubblica il \"live\" \"Sogno e son desto\" registrato durante l'ultimo \"tour\" con una scaletta ricca di omaggi a grandi cantautori.. Il 28 agosto 2013 mentre si trova a Celano per il \"tour\" estivo del suo spettacolo \"Canto perch\u00e9 non so nuotare\", in scena sabato 31 agosto, viene operato d'urgenza per un fastidioso problema intestinale. Dall'11 al 25 gennaio 2014 conduce su Rai 1, in diretta dallo studio 5 della Dear, il programma \"Sogno e son desto\" che ha ottenuto un buon successo di critica e di pubblico, al punto tale da ricevere un Oscar Tv. Il programma torna con una seconda edizione dal 13 settembre per tre puntate, sempre in prima serata su Rai 1, riconfermando il successo dell'edizione precedente, vincendo nuovamente un Oscar Tv.\nIl 9 maggio 2015 \u00e8 ospite al programma di Canale 5 \"Amici\" condotto da Maria De Filippi. La terza edizione del variet\u00e0 di Rai 1 va in onda dal 16 gennaio 2016 per quattro appuntamenti sempre al sabato sera. Nell'ottobre del 2015 pubblica l'album \u201cMal\u00eca \u2013 Napoli 1950-1960\u201d prodotto da Mauro Pagani nel quale interpreta dodici classici della canzone partenopea accompagnato da Enrico Rava e Stefano di Battista. Nel corso del 2015, quarant'anni dopo l'uccisione di Pier Paolo Pasolini, Ranieri interpreta quest'ultimo come protagonista del film di David Grieco \"La macchinazione\": gi\u00e0 in passato aveva ricevuto la stessa proposta per via soprattutto della somiglianza fisica con lo scrittore, il quale conoscendolo di persona ne era rimasto impressionato.\nIl film, sugli ultimi giorni di vita di Pasolini e sul delitto secondo le pi\u00f9 recenti inchieste, \u00e8 uscito il 24 marzo 2016. Nel dicembre del 2016 esce \"Mal\u00eca, parte seconda\" accompagnato dal medesimo staff del precedente capitolo. Il 19 maggio 2018, durante la partecipazione come ospite ad \"Amici\", annuncia che dopo ben 24 anni \u00e8 salito in sala di registrazione per lavorare e registrare un nuovo album di inediti con la produzione di Mauro Pagani e Gino Vannelli. Tra gli autori del nuovo album ci saranno Pino Donaggio, Ivano Fossati, Bruno Lauzi con Franco Fasano, Pino Daniele ed Enzo Avitabile.\nL'ultimo album inedito in studio si chiamava Ranieri, il quale risale al Festival di Sanremo 1995 quando present\u00f2 il brano \"La vestaglia\" che arriv\u00f2 al 15\u00ba posto. Il 1\u00ba ottobre 2018, quando \u00e8 morto Charles Aznavour, in un'intervista all'Ansa ha comunicato che un paio di anni prima il cantautore francese gli lasci\u00f2 un inedito da cantare e l'avrebbe potuto incidere nel nuovo album d'inediti con la musica gi\u00e0 scritta e il testo da scrivere e lo potrebbe scrivere insieme a Marcello Marrocchi e Giampiero Artegiani (gi\u00e0 autori di Perdere L'amore e La Vestaglia). Il 3 gennaio 2019 durante un'intervista pubblicata sul \"Mattino\" svela il titolo dell'inedito di Pino Daniele: \"Core Furiente\" che sar\u00e0 incluso nel nuovo album d'inediti.\nAnni duemilaventi.\nIl 5 febbraio 2020 Massimo Ranieri ha partecipato come ospite al Festival di Sanremo, ha duettato con Tiziano Ferro il brano \"Perdere l'amore\" e ha cantato il brano inedito \"Mia ragione\", composto da Fabio Ilacqua e prodotto dal grande cantante, compositore e produttore italo-canadese Gino Vannelli. In un'intervista a Radio Incontro Terni disse che il suo nuovo album doveva uscire a maggio ma a causa del Covid19 l'uscita dell'album \u00e8 fissata per il 27 novembre con il titolo \"Qui e adesso\".\nIl 30 gennaio 2020 esce il film \"Odio l'estate\" del trio comico Aldo, Giovanni e Giacomo, a cui prende parte in un cameo. Nella colonna sonora del film vengono incluse anche delle sue canzoni.\nDa gioved\u00ec 3 dicembre 2020 ha condotto su Rai 3 per 4 puntate il programma \"Qui e adesso\" che d\u00e0 il titolo al nuovo album.\nL'8 giugno 2021 ad Assisi conduce \"Con il cuore - Nel nome di Francesco\" insieme a Carlo Conti e Renato Zero.\nIl 23 novembre 2021 ha pubblicato il libro \"Tutti i sogni ancora in volo\" (Rizzoli).\nIl 25 dicembre \u00e8 ospite di Alberto Angela a \"Stanotte a Napoli\" su Rai 1.\nPartecipa al Festival di Sanremo 2022 con il brano \"Lettera di l\u00e0 dal mare\", scritto e arrangiato da Fabio Ilacqua, con cui si classifica ottavo e vince il Premio della Critica \"Mia Martini\".\nFilmografia.\nTelevisione.\nMassimo Ranieri ha anche partecipato, tra 1972 e il 1974, a due serie della rubrica pubblicitaria televisiva \"Carosello\", pubblicizzando in entrambe i prodotti della Barilla.\nTelevisione.\nDal 1972 al 1974 Ranieri ha partecipato a due serie di \"sketch\" della rubrica pubblicitaria televisiva \"Carosello\" pubblicizzando biscotti e pasta della Barilla.\nImpegno politico.\nPer tutti gli anni novanta \u00e8 il primo firmatario degli appelli al voto per Rifondazione Comunista e nel maggio 2009 ha aderito all'appello a votare la lista unitaria comunista (PRC, PdCI e Socialismo 2000) insieme con altri personaggi pubblici."}
{"id": "94149", "revid": "8973", "url": "https://it.wikipedia.org/wiki?curid=94149", "title": "Partito Socialdemocratico Italiano", "text": ""}
{"id": "94155", "revid": "125197838", "url": "https://it.wikipedia.org/wiki?curid=94155", "title": "Cantagiro", "text": "Il Cantagiro \u00e8 una manifestazione canora itinerante estiva che si svolge ogni anno in Italia.\nLa kermesse \u00e8 fra le prime manifestazioni musicali in Italia (l'edizione iniziale si svolse nel 1962), nonch\u00e9 una delle pi\u00f9 importanti.\nStoria del Cantagiro.\nIl Primo Periodo: 1962 - 1974.\nLa prima edizione della manifestazione si \u00e8 svolta nel 1962. Venne presentata da Nuccio Costa e dall'attrice Dany Par\u00eds.\nLa formula era presa a modello del Giro d'Italia di ciclismo, e consisteva in una carovana canora in giro per l'Italia con diversi cantanti che gareggiavano tra loro, giudicati da giurie popolari scelte tra il pubblico delle varie citt\u00e0.\nOgni sera veniva proclamato il vincitore di tappa, e nella tappa finale (a Fiuggi) veniva annunciato il vincitore assoluto. Per 5 edizioni consecutive (dal 1968 al 1972) la finale fu disputata a Recoaro Terme, nello scenario delle Fonti Centrali.\nLa finale era articolata in tre serate, con la diretta tv su Rai Uno della serata conclusiva.\nGli interpreti e i relativi brani erano divisi in sezioni: il Girone A comprendeva artisti di fama, il Girone B le \"nuove proposte canore\", mentre invece il Girone C introdotto negli anni 1966 e 1967 comprendeva i gruppi musicali.\nCon l'avvento del nuovo decennio ed il declino del successo, l'organizzazione si ferm\u00f2 con l'edizione del 1974. Le ultime due edizioni, chiamate \"Cantagiro Show\", ebbero meno riscontro rispetto al passato.\nTra i meriti del Cantagiro vi \u00e8 il tentativo di far uscire la canzone dai classici luoghi di ascolto e, pur in assenza dei mezzi di comunicazione di massa, di avvicinarla alla gente, tramite il contatto diretto nelle strade, nei luoghi di incontro e negli stadi.\nIl Secondo Periodo: 1977 - 1981.\nNel 1977 si riprese con un'edizione in tono minore, alla quale parteciparono tra gli altri Junie Russo (conosciuta, successivamente, come Giuni Russo) con \"Mai\", Giulietta Sacco con \"Dicitencelle\" (di Alberto Sciotti e Augusto Visco), Giancarlo D'Auria con \"Tu dormi dolce amore\" (di L. e A. Maiello) e Nino Minieri con \"Vai via con lui\" che sar\u00e0 il vincitore.\nAll'edizione successiva, organizzata da Vittorio Salvetti, presero parte, tra gli altri, alcuni nomi noti come Rino Gaetano con \"E cantava le canzoni\", Gepy &amp; Gepy con \"Chi...io\", Pino Crucitti con \"III B\"', Juli &amp; Julie con \"Rondine\", Daniela Davoli con \"Mia\", i Limousine con \"Camminer\u00f2 solo\" e Toni Santagata con \"Ai lavate punk\".\nDopo una pausa nel 1979, Salvetti organizz\u00f2 nuovamente il Cantagiro 1980, presentato da Daniele Piombi e trasmesso in televisione. Tra i partecipanti possiamo ricordare Anna Oxa, con \"Controllo totale\", e Mario Rosini, in duo con il fratello Gianni.\nA questa fece seguito un'altra edizione l'anno successivo (con Gianni Panariello tra i partecipanti, in gara col brano \"Per chi piangere\") ed una nel 1982.\nA causa dello scarso successo di queste ultime due edizioni, la manifestazione venne interrotta con l'intento di non riprenderla pi\u00f9. Solamente otto anni dopo si ebbero le prime idee di riproporla.\nIl Terzo Periodo e la rinascita in \"Nuovo Cantagiro\": 1990 - 1993.\nNel 1990 fu tentato un recupero della manifestazione dopo anni di dimenticanza: per l'occasione fu addirittura ribattezzato il titolo col nome di \"Il nuovo Cantagiro\" e ne vennero prodotte quattro edizioni consecutive trasmesse su Rai 2: il successo per\u00f2 non fu pi\u00f9 paragonabile a quello degli anni '60, e dopo l'edizione del 1993 il nuovo Cantagiro chiuse nuovamente i battenti.\nUna puntata del 1992 venne interrotta a met\u00e0 per lasciare spazio ai notiziari sull'attentato che uccise il Giudice Paolo Borsellino.\nIl Quarto Periodo: dal 2005.\nNel 2005 la manifestazione cambia completamente stile e impostazione, diventando quasi irriconducibile alle edizioni passate, tanto che si era anche pensato di non utilizzare pi\u00f9 il nome di \"Cantagiro\". Ezio Radaelli, lo storico patron, muore nel 1995: la produzione passa allora nelle mani di Enzo De Carlo, promoter che, acquistando il marchio, torna nelle piazze portando musica e visibilit\u00e0 per gli artisti emergenti.\nIl 2005 si \u00e8 concluso con la vittoria del gruppo Nts+ a Campione d'Italia.\nNell'estate 2006, bagnata dalla pioggia, la manifestazione \u00e8 stata solo una passerella per giovani promesse, infatti Big e Giovani si sono avvicendati sul palco di Nocera Inferiore.\nNel 2007 il Cantagiro approda ad Amantea, che vede la vittoria del cantante brasiliano Jackson Just.\nNel 2008 si ha l'apporto della societ\u00e0 Margot Produzioni e degli attori registi Jonny Triviani e Giulia Carla De Carlo, che uniscono il Cantagiro alla letteratura (con \"Iris &amp; Micheal - Una storia scritta a quattro mani\", dove ogni capitolo ha la sua colonna sonora) e al cinema, con i due film del nuovo Dogma cinematografico (il Dogma 008) dai titoli \"La guerra dei corti\" ed Eden, siglati da alcuni concorrenti del Cantagiro. Nell'edizione 2008 numerosi giovani si sono esibiti in varie tappe (Sanremo, Catanzaro Lido, Castelvetrano, Bellaria Igea Marina, Dueville, Pescina, Mentana) per arrivare alla serata finale di Fiuggi, dove la giuria, presieduta da Dario Salvatori, decreta la vittoria del gruppo vocale Yavanna per la sezione \"Inediti\" e dei Katya Miceli per la sezione \"Cover\", mentre il premio \"Cio\u00e8\" \u00e8 stato conferito ai Sismica.\nL'edizione 2011 vede la Direzione Artistica del Premio Silver Horse RAI e Membro ufficiale dell'UNESCO, Maximo De Marco, prodotto da Canal G, con la partecipazione straordinaria come ospite d'onore della cantante Marina Fiordaliso, che festeggia con l'occasione i suoi 30 anni di carriera musicale. Vincitore del Cantagiro \u00e8 il cantante Napoletano Jospel con la canzone dal titolo \"Una stella nascer\u00e0\" , disco che uscir\u00e0 in Italia distribuito dalla G Records .\nL'edizione datata 2012 ha visto come vincitrice assoluta Valentina Sarappa con il brano \"Bosso\", con testo in italiano e inglese; gli altri vincitori delle varie categorie sono: Max Corfini nella categoria \"Cantautori\" e Carlo Rotunno nella categoria \"Lirico Pop\".\nRilevante importanza hanno i premi assegnati da una giuria di esperti del settore, capeggiata da Dario Salvatori: il premio della critica, assegnato da Dario Salvatori e Grazia Di Michele, \u00e8 andato alla band sarda Sense Of Time, il premio Radio Italia Anni '60 \u00e8 stato assegnato all'artista sardo Giordano Ronchi, il premio Radio Atomico \u00e8 stato assegnato a Jessica Nora Guidi ed infine il premio Strasicuri \u00e8 stato assegnato al rapper Joker con menzione speciale per Nicola Taglieri.\nA partire dall'edizione 2014 il Cantagiro ha avuto una \"giuria di qualit\u00e0\", composta in quell'anno da Enzo De Carlo, Grazia Di Michele, Elvino Echeoni, Mario Torosantucci, Angelo Petruccetti, Elio Cipri, Gabriella Di Luzio, Stefano Pasquali, Leopoldo Lombardi, Marilena Gabrielli, Filippo Lui e David Marchetti, i quali hanno proclamato vincitrice assoluta Giuliana Tecce con il brano \"La porta\", un inedito scritto e prodotto da \"Accademia Spettacolo Italia\", nata dalla collaborazione di un team di produttori, tra cui i fratelli Massimo e Piero Calabrese."}
{"id": "94160", "revid": "2036605", "url": "https://it.wikipedia.org/wiki?curid=94160", "title": "Marco Minucio Felice", "text": " \nBiografia.\nNon \u00e8 noto con certezza quando visse: la sua vita \u00e8 variamente collocata tra il 160 e il 300.\nIl suo \"Octavius\" \u00e8 simile all'\"Apologeticum\" di Quinto Settimio Fiorente Tertulliano, e la datazione della vita di Felice dipende dal rapporto tra la sua opera e quella dello scrittore africano morto nel 230. Nelle citazioni degli autori antichi (Seneca, Varrone, Cicerone) \u00e8 considerato pi\u00f9 preciso di Tertulliano e questo concorderebbe col suo essere anteriore ad esso, come afferma anche Lattanzio; Girolamo lo vuole, invece, posteriore a Tertulliano, sebbene si contraddica dicendolo posteriore a Tascio Cecilio Cipriano in una lettera e anteriore in un'opera. Per quanto riguarda gli estremi della sua esistenza, Felice menziona Marco Cornelio Frontone, morto nel 170; il trattato \"Quod idola dii non sint\" \u00e8 basato sull'\"Octavius\"; dunque se quello \u00e8 di Cipriano (morto nel 258), Minucio Felice non fu attivo oltre il 260, altrimenti il termine \"ante quem\" \u00e8 Lattanzio, attorno al 300.\nAnche la zona d'origine di Minucio \u00e8 sconosciuta. Lo si ritiene talvolta di origine africana, sia per la sua dipendenza da Tertulliano, sia per i riferimenti alla realt\u00e0 africana: la prima ragione, per\u00f2, non \u00e8 indicativa, in quanto dovuta al fatto che all'epoca i principali autori di lingua latina erano africani, e dunque il loro era lo stile cui ispirarsi; la seconda, inoltre, potrebbe dipendere esclusivamente dal fatto che il personaggio pagano dell'\"Octavius\", Cecilio Natale, era africano, come attestato da alcune iscrizioni. Cionondimeno, \u00e8 significativo che entrambi i personaggi dell'\"Octavius\" abbiano nomi citati in iscrizioni africane, e che lo stesso valga per il nome Minucio Felice.\n\"Octavius\".\nL\"Octavius\" \u00e8 un dialogo che ha per protagonisti lo stesso scrittore, Cecilio e Ottavio e che si svolge sulla spiaggia di Ostia. L'opera si \u00e8 conservata per errore dopo i sette libri dell\"Adversus nationes\" di Arnobio come \"(liber) octavus\".\nMentre i tre passeggiano sul litorale, Cecilio, di origine pagana, compie un atto di omaggio nei confronti della statua di Serapide. Da ci\u00f2 nasce una discussione in cui Cecilio attacca la religione cristiana ed esalta la funzione civile della religione tradizionale, mentre Ottavio, cristiano, attacca i culti idolatrici pagani ed esalta la tendenza dei cristiani alla carit\u00e0 e all'amore per il prossimo. \nAlla fine del dialogo Cecilio si dichiara vinto e si converte al Cristianesimo, mentre Minucio, che funge da arbitro, assegna ovviamente la vittoria ad Ottavio.\nIl Cristianesimo di Minucio \u00e8 lo stesso dei ceti dirigenti, che non vogliono che il cambiamento di religione sia accompagnato da sommovimenti sociali e sono convinti che debbano, comunque, sopravvivere la finezza e l'equilibrio costruiti da secoli di civilt\u00e0 greco-latina. Del resto, di questo ceto sono i personaggi dell'\"Octavius\", tutti e tre avvocati\u02d0 il pagano, Cecilio Natale, era nativo di Cirta (dove l'omonimo registrato dalle iscrizioni aveva ricoperto cariche sacerdotali) e viveva a Roma, come Minucio, di cui seguiva l'attivit\u00e0 forense; Ottavio, invece, \u00e8 appena arrivato nella capitale all'epoca in cui \u00e8 ambientata l'opera, e ha lasciato la propria famiglia nella provincia d'origine.\nGirolamo gli attribuisce una seconda opera, \"De fato\", di cui per\u00f2 non vi sono tracce."}
{"id": "94165", "revid": "697352", "url": "https://it.wikipedia.org/wiki?curid=94165", "title": "D.W. Griffith", "text": ""}
{"id": "94166", "revid": "228587", "url": "https://it.wikipedia.org/wiki?curid=94166", "title": "Intel 4040", "text": "L'Intel 4040 \u00e8 una CPU prodotta da Intel. In particolare \u00e8 un microprocessore monolitico.\nL'Intel 4040 \u00e8 stato rilasciato sul mercato nel 1974 come successore dell'Intel 4004. Lo sviluppo dell'Intel 4040 \u00e8 stato proposto da Federico Faggin che ne ha formulato l'architettura e ha diretto Tom Innes nella realizzazione del progetto.\nEstensioni.\nRispetto al 4004, il 4040 ha:"}
{"id": "94167", "revid": "125693372", "url": "https://it.wikipedia.org/wiki?curid=94167", "title": "Federazione italiana dello scautismo", "text": "La FIS, Federazione Italiana dello Scautismo, \u00e8 l'organizzazione di coordinamento in Italia delle associazioni scout / guide (Associazione Guide e Scouts Cattolici Italiani - AGESCI e Corpo Nazionale Giovani Esploratori ed Esploratrici Italiani - CNGEI) e le rappresenta presso: l'Organizzazione Mondiale del Movimento Scout (OMMS/WOSM) e l'Associazione Mondiale Guide ed Esploratrici (AMGE/WAGGGS).\nScopi.\nLa FIS \u00e8 garante verso le due organizzazioni mondiali della fedelt\u00e0 al metodo ed ai principi fondamentali dello scautismo, nel necessario adattamento alle varie realt\u00e0 della societ\u00e0 italiana. La FIS ha lo scopo inoltre di sviluppare l'intesa e la collaborazione fra le associazioni ad essa federate nella prospettiva di una sempre maggiore unit\u00e0 dello scautismo italiano.\nOrganizzazione.\nLa FIS ha un comitato federale di dodici membri che, tra gli altri compiti, determina le linee qualitative e quantitative del contingente italiano ai grandi raduni internazionali (Jamboree, Eurofolk, Eurojam, Roverway, ecc.) per i giovani e delle delegazioni alle Conferenze europee e mondiali.\nStoria.\nLa FIS \u00e8 nata nel 1986 in seguito alla fusione della Federazione Esploratori Italiani (FEI), costituita nel 1944, con la Federazione Italiana Guide Esploratrici (FIGE), costituita nel 1945. La FEI era l'organizzazione maschile di coordinamento dell'Associazione Scouts Cattolici Italiani (ASCI) e del Corpo Nazionale Giovani Esploratori Italiani (CNGEI) ed era membro riconosciuto dell'OMMS; la FIGE era l'organizzazione femminile di coordinamento dell'Associazione Guide Italiane (AGI) e dell'Unione Nazionale Giovani Esploratrici Italiane (UNGEI) ed era membro riconosciuto dell'AMGE. La fusione \u00e8 avvenuta in conseguenza alla scelta della coeducazione da parte sia dell'AGESCI che del CNGEI."}
{"id": "94168", "revid": "2039709", "url": "https://it.wikipedia.org/wiki?curid=94168", "title": "Tascio Cecilio Cipriano", "text": "Biografia.\nDa pagano a vescovo di Cartagine.\nLa data di nascita (probabilmente tra il 200 e il 210) ed i particolari della sua giovent\u00f9 sono ignoti. La sua conversione avvenne in et\u00e0 matura ed il battesimo nel 246. Fu un famoso oratore, possedeva una considerevole ricchezza e verosimilmente rivestiva una posizione di prestigio nella citt\u00e0 di Cartagine. Dalla sua biografia, scritta dal diacono Ponzio, si evince che i suoi modi erano dignitosi, ma non severi, e affettuosi, ma senza cadere nelle effusioni. Il suo dono per l'eloquenza \u00e8 evidente nelle sue opere. Non era un pensatore, un filosofo o un teologo, ma soprattutto un uomo di mondo dalle grandi energie e dal carattere impetuoso. La sua conversione si deve ad un anziano presbitero chiamato Ceciliano, con il quale sembra fosse andato a vivere. Ceciliano, in punto di morte, affid\u00f2 a Cipriano la cura della moglie e della famiglia.\nQuando era ancora un semplice catecumeno, Cipriano decise di vivere in castit\u00e0 e di dare la maggior parte dei suoi redditi ai poveri. Vendette tutte le sue propriet\u00e0, compresi i giardini che possedeva a Cartagine, che gli furono restituiti, dopo essere stati riacquistati dai suoi amici; tuttavia, egli li avrebbe rivenduti, se solo la persecuzione non lo avesse reso imprudente. Il suo battesimo, probabilmente, ebbe luogo il 18 aprile 246, vigilia di Pasqua.\nCipriano era certamente solo un recente convertito quando fu acclamato vescovo di Cartagine nel 248 o all'inizio del 249, ma aveva rivestito tutti i gradi del ministero. Nonostante avesse rifiutato la carica, il popolo lo costrinse ad accettarla. Tuttavia ci fu una minoranza che si oppose alla sua elezione, compresi cinque presbiteri, che rimasero suoi nemici; comunque Cipriano narrava che era stato ben scelto \"dopo il giudizio divino, con il voto del popolo ed il consenso dei vescovi\".\nLe persecuzioni di Decio.\nNell'ottobre del 249, Decio divenne imperatore. Convinto del grande pericolo rappresentato dalla religione cristiana per lo Stato, nel gennaio del 250 pubblic\u00f2 un editto che imponeva a tutti i sudditi di offrire un sacrificio agli d\u00e8i, al fine di provare l'adesione alla religione romana. L'offerta sacrificale doveva essere compiuta davanti a una commissione di cinque membri che, in seguito, avrebbe rilasciato il \"libellus\", una sorta di attestazione di fedelt\u00e0, che esentava dai rigori della legge previsti per i cristiani.\nIl 20 gennaio papa Fabiano fu martirizzato e, in quei giorni, Cipriano si nascose in un luogo sicuro. Per questo i suoi nemici lo avrebbero continuamente rimproverato. Ma rimanere a Cartagine avrebbe significato sollecitare la morte, mettere in grave pericolo gli altri e lasciare la chiesa senza governo; scegliere un nuovo vescovo sarebbe stato impossibile, come a Roma. Una parte del clero cedette, altri scapparono; Cipriano li sospese semplicemente, poich\u00e9 i loro ministeri erano necessari ed essi erano meno in pericolo del vescovo. Dal suo rifugio consigliava i confessori e scriveva eloquenti panegirici sui martiri. Quindici di loro presto morirono in prigione ed uno nelle miniere. All'arrivo del proconsole, in aprile, la durezza della persecuzione aument\u00f2. Il 17 fu martirizzato san Mappalico. Vennero torturati i bambini e violentate le donne. Numidico, che aveva incoraggiato molti fedeli, vide sua moglie bruciata viva ed egli stesso fu arso per met\u00e0, poi lapidato e lasciato a morire; tuttavia fu trovato ancora in vita da sua figlia, guar\u00ec, e Cipriano lo ordin\u00f2 sacerdote. Altri, dopo essere stati torturati per due volte furono esiliati, spesso ridotti a mendici.\nMa c'era un'altra faccia della medaglia. A Roma, i cristiani terrorizzati erano accorsi ai templi per sacrificare agli dei. A Cartagine, la maggioranza dei fedeli era caduta nell'apostasia. Alcuni non avevano sacrificato, ma avevano acquistato i \"libelli\", i certificati che provavano che lo avevano fatto. Avevano cos\u00ec salvato le loro famiglie al prezzo del loro peccato. Di questi \"libellatici\" Cartagine era piena. Alcuni di coloro che erano caduti non si pentirono, altri si unirono agli eretici, ma la maggior parte chiese il perdono e la riammissione. Alcuni, che avevano sacrificato sotto tortura, tornarono per essere torturati di nuovo. Casto ed Emilio furono bruciati per aver ritrattato, altri esiliati; ma tali casi furono rari. Alcuni cominciarono anche ad effettuare le penitenze canoniche. Il primo ad essere perseguitato a Roma fu un giovane Cartaginese, Celerino. Dopo la sua guarigione, Cipriano lo consacr\u00f2 lettore e poi diacono. Sua nonna Celerina e tre zii, Laurenzio, Laurentino e Ignazio, furono martirizzati, mentre le sue due sorelle caddero nell'apostasia sotto la minaccia della tortura. Quando si pentirono, Cipriano le mise al servizio di coloro che erano in prigione.\nIn quei frangenti, un certo Luciano ebbe da un martire chiamato Paolo, prima della sua passione, l'incarico di riammettere in comunione chiunque ne facesse richiesta e di distribuire queste \"indulgenze\" con la formula: \"Gli sia permesso di essere in comunione con la sua famiglia\". Nel 197, Tertulliano aveva gi\u00e0 parlato dell'\"abitudine\" di coloro che non erano in pace con la chiesa di elemosinarla dai martiri. Molto tempo dopo, per\u00f2, le cose erano cambiate, nei suoi giorni di montanista (circa 220), sosteneva che gli adulteri, che papa Callisto I perdonava solo dopo la dovuta penitenza, dovevano essere riammessi in comunione semplicemente implorando i confessori e coloro che erano stati condannati ai lavori forzati nelle miniere. Per analogia, si scopre che Luciano perdonava in nome dei confessori, che erano ancora vivi, un manifesto abuso. Lo stesso Mappalico era intervenuto soltanto in favore di sua sorella e di sua madre. Sembrava, quindi, che i \"Lapsi\" non dovessero fare atto di penitenza e Cipriano si lament\u00f2 di questo.\nNel frattempo, insieme ad una lettera, non firmata, indirizzata al clero di Cartagine, che accusava Cipriano di aver abbandonato il suo gregge e che dava indicazioni su come comportarsi nei confronti dei \"lapsi\", erano giunte da Roma notizie ufficiali della morte di papa Fabiano. Cipriano spieg\u00f2 il suo comportamento ed invi\u00f2 a Roma copia delle 13 lettere che aveva scritto dal suo nascondiglio. I cinque presbiteri che gli si opponevano, tuttavia, stavano riammettendo in comunione tutti coloro che avevano avuto raccomandazioni dai confessori, e i confessori stessi avevano istituito un'indulgenza generale, in base alla quale i vescovi dovevano riammettere in comunione tutti quelli che avevano esaminato. Ci\u00f2 era un oltraggio alla disciplina, tuttavia Cipriano era incline a dare un certo valore alle indulgenze cos\u00ec impropriamente concesse, ma tutto doveva essere fatto in sottomissione al vescovo.\nPropose che i \"libellatici\" potessero essere riammessi, se in pericolo di morte, da un presbitero o da un diacono, ma gli altri avrebbero dovuto attendere la fine della persecuzione, quando si sarebbero potuti convocare dei concili a Roma e a Cartagine per prendere una decisione comune. Un certo riguardo doveva essere mostrato per i privilegi dei confessori, tuttavia i \"lapsi\" non si sarebbero dovuti trovare in una posizione migliore rispetto a coloro che avevano resistito ed erano stati torturati, spogliati dei loro beni, o esiliati. I colpevoli, in seguito, furono terrorizzati dai prodigi che si verificarono: un uomo divenne muto di fronte allo stesso Capitolo in cui aveva negato Cristo; un altro divenne pazzo nei bagni pubblici e si mangi\u00f2 la lingua che aveva assaggiato il sacrificio pagano; alla presenza di Cipriano stesso, un bambino che era stato portato dalla nutrice all'altare pagano e quindi alla Celebrazione eucaristica officiata dal vescovo, vomit\u00f2 l'ostia che aveva ricevuto nel calice; ad un altro, all'apertura del ricettacolo in cui, abitualmente, veniva conservato il Sacramento consacrato per la Comunione, venne impedito il sacrilego contatto da un fuoco che vi si sprigion\u00f2.\nVerso settembre, tramite due lettere scritte dal famoso Novaziano a nome dei suoi colleghi, Cipriano ricevette la promessa di aiuto da parte dei presbiteri romani. All'inizio del 251 la persecuzione cal\u00f2 d'intensit\u00e0. I confessori furono liberati e si pot\u00e9 riunire un concilio a Cartagine. A causa, per\u00f2, delle trame di alcuni presbiteri, Cipriano non fu in grado di lasciare il suo rifugio fino a dopo Pasqua (il 23 marzo). Tuttavia, scrisse una lettera al suo gregge per denunciare il pi\u00f9 perfido dei cinque presbiteri, Novato, ed il suo diacono Felicissimo. L'argomento della lettera venne sviluppato pi\u00f9 approfonditamente nel trattato \"De Ecclesiae Catholicae Unitate\" che Cipriano scrisse in questo periodo.\nQuesto celebre pamphlet venne letto dal suo autore di fronte al concilio che si tenne in aprile, quello in cui pot\u00e9 ottenere il supporto dei vescovi contro lo scisma originato da Felicissimo e da Novato, che avevano un grande seguito. L'unit\u00e0 di cui Cipriano si stava occupando non era tanto l'unit\u00e0 dell'intera chiesa, la necessit\u00e0 della quale comunque postulava, quanto l'unit\u00e0 da mantenere all'interno di ogni diocesi tramite l'unione con il vescovo; l'unit\u00e0 della Chiesa, infatti, era garantita dall'unione dei vescovi che \"sono incollati l'uno all'altro\", quindi chiunque non \u00e8 con il suo vescovo \u00e8 fuori dalla chiesa e non pu\u00f2 essere unito a Cristo; il prototipo del vescovo \u00e8 Pietro, il primo vescovo.\nL'unit\u00e0 della Chiesa.\nIntorno al periodo dell'apertura del concilio (226), giunsero da Roma due lettere. Una di queste, che annunciava l'elezione di un nuovo papa, san Cornelio, fu letta da Cipriano all'assemblea; l'altra, che conteneva tali violente e improbabili accuse contro il nuovo papa, fu passata sotto silenzio. Tuttavia, furono inviati a Roma due vescovi, Caldonio e Fortunato, affinch\u00e9 acquisissero ulteriori informazioni. Il concilio, prima di proseguire, avrebbe atteso il loro ritorno, tale era l'importanza di un'elezione papale. Nel frattempo, giunse un altro messaggio con la notizia che Novaziano, il pi\u00f9 eminente fra il clero romano, era stato eletto papa. Fortunatamente tornarono da Roma due presbiteri africani, Pompeo e Stefano, che erano stati presenti all'elezione di Cornelio e che poterono testimoniare che tale elezione era stata regolare. Fu cos\u00ec possibile rispondere alle pretese degli inviati di Novaziano. Fu anche inviata a Roma una breve lettera in cui veniva esposta la discussione che si era svolta nel concilio. Poco dopo, insieme al rapporto di Caldonio e Fortunato, giunse una lettera da parte di papa Cornelio in cui questi si lamentava del ritardo nel suo riconoscimento. Cipriano scrisse a Cornelio spiegando il suo comportamento prudente ed aggiunse anche un'altra lettera ai confessori che erano i principali sostenitori dell'antipapa, lasciando a Cornelio la decisione sul suo utilizzo. Invi\u00f2, inoltre, copia dei suoi due trattati, \"De Unitate\" e \"De Lapsis\" (composto subito dopo l'altro), con l'auspicio che i confessori le leggessero e capissero le implicazioni di uno scisma. \u00c8 proprio in questa copia del \"De Unitate\" che Cipriano probabilmente aggiunse una versione alternativa del quarto capitolo.\nIl novazianismo.\nLe rimostranze di Cipriano ebbero il loro effetto ed i confessori si schierarono dalla parte di Cornelio. Ma, per due o tre mesi, la confusione all'interno della chiesa cattolica fu terribile. Nessun altro evento in questi primi tempi dimostra cos\u00ec chiaramente l'enorme importanza del papato sia ad oriente sia ad occidente. Dionisio di Alessandria un\u00ec la sua grande influenza a quella del primate cartaginese che presto pot\u00e9 scrivere che Antiochia, Cesarea e Gerusalemme, Tiro e Laodicea, tutta la Cilicia e la Cappadocia, la Siria e l'Arabia, la Mesopotamia, il Ponto e la Bitinia, erano di nuovo in comunione con il loro vescovo ed erano tutte in concordia. Da questo si comprende la vastit\u00e0 del problema. Cipriano affermava che Novaziano \"assunse il primato\" ed invi\u00f2 i suoi nuovi apostoli in molte citt\u00e0; e dove c'erano vescovi ortodossi, provati dalla persecuzione, os\u00f2 crearne di nuovi affinch\u00e9 li sostituissero. Tale era il potere di un antipapa del III secolo.\nBisogna ricordare che all'inizio dello scisma non fu sollevata alcuna questione di eresia e che Novaziano, dopo essersi proclamato papa, enunci\u00f2 solamente il suo rifiuto di perdono per i \"lapsi\". I motivi per cui Cipriano sosteneva Cornelio furono dettagliatamente spiegati nell'Epistola LV, indirizzata ad un vescovo che, inizialmente, propendeva per le argomentazioni di Cipriano, che lo aveva incaricato di informare Cornelio che \"ora era in comunione con lui, e quindi con la Chiesa cattolica\", ma in seguito aveva cambiato idea. Evidentemente \u00e8 implicito che se non fosse stato in comunione con Cornelio sarebbe stato fuori della chiesa cattolica. Scrivendo al papa, Cipriano si scusava del suo ritardo nel riconoscimento; ma aveva almeno sollecitato tutti coloro che si recavano a Roma di assicurarsi che riconoscessero la radice della Chiesa cattolica. Cipriano continuava dicendo che aveva atteso un rapporto formale dei vescovi che aveva inviato a Roma, prima di far prendere una decisione a tutti i vescovi d'Africa, Numidia e Mauretania, affinch\u00e9, quando fossero stati dissipati i dubbi, tutti \"avrebbero potuto approvare saldamente ed essere in comunione\" con lui.\nPer uno strano caso, il principale sostenitore del rigorista Novaziano era il presbitero Novato che, a Cartagine, stava riconciliando indiscriminatamente i \"lapsi\" senza la dovuta penitenza. La sua adesione al partito rigorista ebbe il curioso risultato di indebolire a Cartagine l'opposizione a Cipriano. \u00c8 vero che Felicissimo si difese per un certo periodo; ottenne persino che cinque vescovi, scomunicati e deposti, consacrassero un certo Fortunato in opposizione a Cipriano, per non essere emarginati dalla fazione di Novaziano, che aveva gi\u00e0 insediato un suo vescovo a Cartagine. Costoro fecero persino appello a Cornelio e Cipriano dovette scrivere al papa un lungo rapporto sugli eventi che stavano montando, ridicolizzando la loro presunzione. Questa ambasciata fu, naturalmente, infruttuosa ed il partito di Fortunato e di Felicissimo sembr\u00f2 dissolversi.\nI \"lapsi\".\nRiguardo ai \"lapsi\" i concili avevano deciso che ogni caso avrebbe dovuto essere giudicato a s\u00e9 e che i \"libellatici\" avrebbero dovuto essere riammessi in comunione dopo un variabile, ma lungo, tempo di penitenza, mentre coloro che realmente avevano sacrificato, dopo una vita di penitenza, avrebbero potuto ricevere l'Eucaristia in punto di morte. Ma a chiunque non si fosse pentito fino all'ora della malattia doveva essere del tutto rifiutata. La decisione era dura. Tuttavia, una recrudescenza della persecuzione annunciata, narrava Cipriano, da numerose visioni, caus\u00f2 la convocazione di un altro concilio nell'estate del 252. In questa occasione si decise di riammettere immediatamente tutti coloro che stavano facendo la penitenza, affinch\u00e9 potessero essere fortificati dall'eucaristia. Durante la persecuzione di Gallo e Volusiano, la chiesa di Roma fu nuovamente messa alla prova, ma questa volta Cipriano pot\u00e9 congratularsi con il Papa per la fermezza dimostrata; l'intera chiesa di Roma, narrava, aveva confessato all'unanimit\u00e0 ed ancora una volta la fede predicata dagli Apostoli, veniva proclamata sul mondo intero (Ep. LX). Verso il giugno 253, Cornelio fu esiliato a \"Centumcellae\" (Civitavecchia). Qui trov\u00f2 la morte e fu annoverato tra i martiri sia da Cipriano che dal resto della chiesa. Il suo successore, Lucio, immediatamente dopo la sua elezione fu inviato nello stesso luogo, ma presto gli fu permesso di tornare e Cipriano gli scrisse per congratularsi con lui. Quest'ultimo mor\u00ec il 5 marzo 254. Il 12 dello stesso mese fu eletto Stefano.\nIl battesimo da parte degli eretici.\nTertulliano, in precedenza, aveva molto argomentato sul fatto che gli eretici non avevano lo stesso Dio, lo stesso Cristo dei cattolici, quindi il loro battesimo era nullo. La Chiesa africana aveva adottato questa visione in occasione di un concilio svoltosi a Cartagine sotto un predecessore di Cipriano, Agrippino. Ad oriente era, inoltre, abitudine delle Chiese di Cilicia, Cappadocia e Galazia ribattezzare i montanisti che tornavano alla Chiesa. L'opinione di Cipriano sul battesimo impartito dagli eretici era questa: \"Non abluuntur illic homines, sed potius sordidantur, nec purgantur delicta sed immo cumulantur'. Non Deo nativitas illa sed diabolo filios generat\". Un certo vescovo Magno scrisse per chiedere se il battesimo dei novazianisti dovesse essere riconosciuto. La risposta di Cipriano arriv\u00f2 verso il 255: dovevano essere trattati alla stregua di tutti gli altri eretici. In seguito, Cipriano eman\u00f2 una disposizione nello stesso senso, probabilmente nella primavera del 255, indirizzata a 18 vescovi di Numidia. Questo fu, apparentemente, l'inizio di una nuova polemica. Sembra che i vescovi di Mauretania, in questo, non seguissero l'uso dell'Africa Proconsolare e della Numidia e che papa Stefano gli avesse inviato una lettera che approvava la loro fedelt\u00e0 all'uso romano.\nIl concilio cartaginese della primavera del 256 fu pi\u00f9 numeroso del solito e 61 vescovi sottoscrissero la lettera conciliare in cui spiegavano al papa i motivi per cui ribattezzavano e argomentavano che questa era una faccenda in cui i vescovi erano liberi di decidere. Stefano non era d'accordo e pubblic\u00f2 immediatamente un decreto molto perentorio in cui imponeva che non doveva essere fatta alcuna \"innovazione\", ma doveva essere osservata la tradizione romana dell'imposizione delle mani sugli eretici convertiti in segno di assoluzione, a pena di scomunica. Questo provvedimento, evidentemente indirizzato ai vescovi africani, conteneva alcune severe censure su Cipriano stesso.\nNel settembre 256, si riun\u00ec a Cartagine un concilio ancora pi\u00f9 grande. Tutti furono d'accordo con Cipriano; Stefano non fu neanche menzionato; al punto che alcuni studiosi hanno persino supposto che il concilio si fosse tenuto prima dell'arrivo del provvedimento di Stefano (Albrecht Ritschl, Grisar, Ernst, Bardenhewer). Cipriano non voleva assumersi tutta la responsabilit\u00e0, cos\u00ec dichiar\u00f2 che nessuno si era fatto vescovo dei vescovi e che tutti avrebbero dovuto esprimere il proprio parere. Il voto di ciascuno fu quindi espresso con un breve intervento. Il resoconto del concilio ci \u00e8 giunto nella corrispondenza di Cipriano con il titolo di \"Sententiae Episcoporum\". Ma, ai messaggeri inviati a Roma con questo documento, il papa rifiut\u00f2 un'udienza e neg\u00f2 persino ospitalit\u00e0. Cipriano, pertanto, cerc\u00f2 appoggio ad oriente. Scrisse, quindi, a Firmiliano di Cesarea inviandogli il trattato \"De Unitate\" e la corrispondenza sulla questione battesimale. La sua risposta giunse a met\u00e0 novembre, in toni ancora pi\u00f9 aspri di quelli di Cipriano. Dopo di ci\u00f2 non si conosce altro sulla polemica.\nStefano mor\u00ec il 27 agosto 257 e fu seguito da papa Sisto II che, certamente, era in comunione con Cipriano. Probabilmente, quando a Roma si accorsero che gran parte delle Chiese orientali adottavano tale pratica, la questione fu tacitamente accantonata. Si dovrebbe inoltre ricordare che, bench\u00e9 Stefano richiedesse obbedienza assoluta, abbia, apparentemente come Cipriano, considerato la questione come punto di disciplina. Cipriano sosteneva la sua posizione partendo da una concezione errata dell'unit\u00e0 della chiesa e non dal principio elaborato in seguito da Agostino, secondo il quale, poich\u00e9 Cristo \u00e8 sempre l'agente principale, la validit\u00e0 del sacramento \u00e8 indipendente dal ministro che lo impartisce: \"Ipse est qui baptizat\". Tuttavia, questo concetto era implicito nell'insistenza di Stefano sulla forma corretta, \"perch\u00e9 il battesimo \u00e8 impartito in nome di Cristo\" e \"il suo effetto \u00e8 dovuto alla maest\u00e0 del suo nome\". L'imposizione delle mani incoraggiata da Stefano era ripetutamente detto essere \"in poenitentiam\", tuttavia Cipriano continuava a sostenere che il dono dello Spirito Santo tramite l'imposizione delle mani non portava alla rinascita, ma doveva essere successiva ad esso ed implicarla. Ad oriente, l'uso di ribattezzare gli eretici, forse, proveniva dal fatto che molti di loro non credevano nella Trinit\u00e0 e, probabilmente, non usavano neppure la giusta formula. La pratica sopravvisse per secoli, almeno nel caso di alcune eresie. Ma ad occidente il ribattezzare era considerato eresia e l'Africa rientr\u00f2 nei ranghi poco dopo Cipriano. Agostino, Girolamo e Vincenzo di Lerino elogiarono Stefano per la fermezza dimostrata nella vicenda. Ma le lettere di Cipriano divennero lo strumento principale delle dissertazioni donatiste. Agostino, nel suo \"De Baptismo\", le confut\u00f2 una per una.\nAppelli a Roma.\nL'Ep. LXVIII fu scritta a Stefano prima della frattura. Cipriano venne a sapere da Faustino, vescovo di Lione, che Marciano, Vescovo di Arles, si era unito ai novaziani. Il papa, certamente, era gi\u00e0 sar\u00e0 stato informato di questo fatto da Faustino e dagli altri vescovi della provincia. Cipriano diceva:\nSembra incontestabile che Cipriano, in questo passo, stesse spiegando al Papa perch\u00e9 avesse osato interferire, e che gli attribuiva il potere di deporre Marciano e di ordinare una nuova elezione.\nUn'altra lettera, forse successiva, prodotta da un sinodo di 37 vescovi ed ovviamente composta da Cipriano, era indirizzata al presbitero Felice ed al popolo di Legio e di Asturica Augusta, al diacono Elio ed al popolo di Augusta Emerita, in Spagna. Qui si riferiva che i vescovi Felice e Sabino erano venuti a Cartagine per lamentarsi. Erano stati legittimamente ordinati dai vescovi della provincia al posto dei precedenti, Basilide e Marziale, che avevano, entrambi, accettato i \"libelli\" durante la persecuzione. Basilide, inoltre, aveva ulteriormente bestemmiato Dio, poich\u00e9 nella malattia, aveva confessato la sua blasfemia, si era dimesso volontariamente dal suo ufficio e si era accontentato della comunione laica. Marziale aveva partecipato a banchetti pagani ed aveva sepolto i suoi figli in un cimitero pagano. Aveva pubblicamente negato, davanti al \"procurator ducenarius\", Cristo. Pertanto, diceva la lettera, tali uomini erano indegni di essere vescovi. Sia la chiesa che papa Cornelio avevano deciso che tali uomini potessero essere ammessi alla penitenza ma mai all'ordinazione; non gli avrebbe giovato che avessero ingannato papa Stefano, che era ignaro dei fatti, in modo da essere ristabiliti nelle loro sedi; questa frode aveva solo ingrandito la loro colpa. La lettera, cos\u00ec strutturata, era, pertanto, una dichiarazione che Stefano era stato ingannato. Non gli imputava alcuna colpa, non c'era alcuna richiesta di cambiare la sua decisione o di negare il suo diritto di prenderla; sosteneva semplicemente che la sua decisione era fondata su false informazioni e quindi era nulla.\nIl martirio.\nL'impero era circondato da orde di barbari che si riversavano dentro da tutte le direzioni. Il pericolo fu il segnale di partenza per una recrudescenza della persecuzione dell'imperatore Valeriano. Ad Alessandria, Dionisio fu mandato in esilio. Il 30 agosto 257, Cipriano fu condotto di fronte al proconsole Paterno nel suo \"secretarium\". Il suo interrogatorio \u00e8 tuttora esistente e forma la prima parte degli \"Acta proconsularia\" del suo martirio. Cipriano si proclam\u00f2 cristiano e vescovo. Disse che serviva un solo Dio che pregava giorno e notte per tutti gli uomini e per la salvezza dell'imperatore. \"Perseveri in questo?\" gli chiese Paterno. \"Una buona volont\u00e0 che conosce Dio non pu\u00f2 essere cambiata.\" \"Vuoi, quindi, andare in esilio a Curubis?\" \"Vado.\" Paterno, allora, gli chiese i nomi degli altri presbiteri, ma Cipriano rispose che la delazione era proibita dalle leggi e che comunque non sarebbe stato difficile trovarli nelle loro citt\u00e0. A settembre si rec\u00f2 a Curubis, accompagnato da Ponzio. La citt\u00e0 era isolata, ma Ponzio riportava che era assolata e piacevole, che vi si recavano molti visitatori e che i cittadini erano pieni di gentilezze. In un lungo brano narrava anche del sogno fatto da Cipriano la prima notte di esilio: era al cospetto del proconsole e veniva condannato a morte, ma, su sua richiesta, l'esecuzione veniva rimandata al giorno successivo. Si risvegli\u00f2 nel terrore, ma una volta sveglio attese quel giorno, che giunse nell'anniversario del sogno, con calma. In Numidia le misure erano pi\u00f9 severe. Cipriano scrisse a nove vescovi condannati ai lavori forzati, con la met\u00e0 dei loro capelli tagliati e con cibo e vestiario insufficienti. Era ancora ricco ed era in grado di aiutarli. Le loro risposte si sono conservate ed esistono anche gli Atti autentici di parecchi martiri africani che patirono il martirio poco dopo Cipriano.\nNell'agosto 258, Cipriano seppe che papa Sisto II era stato messo a morte nelle catacombe il giorno 6 dello stesso mese, insieme a quattro dei suoi diaconi. In conseguenza del nuovo editto i vescovi, i presbiteri ed i diaconi avrebbero dovuto essere immediatamente messi a morte; i senatori, i cavalieri e gli altri notabili avrebbero dovuto perdere i loro beni e, qualora persistessero, avrebbero dovuto essere messi a morte; le matrone avrebbero dovuto essere esiliate; i \"Caesarianes\" (ufficiali del \"fiscus\") avrebbero dovuto essere resi schiavi. Galerio Massimo, il successore di Paterno, fece tornare Cipriano a Cartagine e qui, nei suoi giardini, il vescovo attese la sentenza finale. Molti personaggi in vista lo invitarono a scappare, ma il suo sogno non aveva previsto questa eventualit\u00e0 ed inoltre voleva soprattutto rimanere per esortare gli altri. Tuttavia, piuttosto che obbedire alla convocazione del proconsole ad Utica, si nascose. Aveva, infatti, dichiarato che per un vescovo era giusto morire nella propria citt\u00e0. Al ritorno di Galerio a Cartagine, Cipriano fu tradotto dai suoi giardini da due \"Principes\" in un carro, ma il proconsole era malato e Cipriano pass\u00f2 la notte nella casa di uno dei due \"principes\" in compagnia dei suoi amici. Di quanto accadde in seguito esiste una vaga descrizione di Ponzio e un dettagliato resoconto negli \"Atti proconsolari\". La mattina del 14 settembre, per ordine delle autorit\u00e0, una folla si riun\u00ec presso \"la villa di Sesto\". Cipriano fu processato in quel luogo. Si rifiut\u00f2 di sacrificare agli dei pagani e aggiunse che in questa materia non si doveva pensare alle conseguenze. Il proconsole lesse la sua condanna e la moltitudine pianse, \"Lascia che siamo decapitati insieme a lui!\"\nFu gettato a terra in una cavit\u00e0 circondata da alberi, su cui molte persone si erano arrampicate. Cipriano si tolse il mantello ed inginocchiatosi inizi\u00f2 a pregare. Poi si tolse la dalmatica e la diede ai suoi diaconi. Rimase in piedi vestito della sola tunica in attesa del carnefice, al quale ordin\u00f2 fossero dati 25 pezzi d'oro. I confratelli lanciarono panni e fazzoletti davanti a lui per assorbire il suo sangue. Egli si bend\u00f2 gli occhi con l'aiuto di un presbitero e di un diacono, entrambi chiamati Giulio. Cos\u00ec avvenne il suo martirio. Per il resto del giorno il suo corpo fu esposto per soddisfare la curiosit\u00e0 dei pagani. Ma la notte, i confratelli, con candele e torce, lo portarono pregando al cimitero di \"Macrobius Candidianus\" nei sobborghi di Mapalia. Fu il primo vescovo di Cartagine ad ottenere la corona del martirio.\nLa sua lotta contro la corruzione e il suo carattere caritatevole e incline al buon senso facilitarono la sua santificazione, avvenuta pochi mesi dopo il suo decesso. Agostino d'Ippona lo ammir\u00f2 profondamente sia sotto il profilo umano sia sotto quello teologico.\nLe opere.\nNelle sue opere (definite da Girolamo \u00ab\"sole clariora opera\"\u00bb, \u201copere pi\u00f9 luminose del sole\u201d) Cipriano si rivolgeva ad un pubblico cristiano; il suo fervore aveva libero gioco, il suo stile era semplice, anche se impetuoso e a volte poetico, per non dire fiorito. Pur senza essere classico, il suo stile era corretto per la sua epoca e il ritmo con cui cadenzava le frasi era rigoroso e comune a tutte le sue opere migliori. Nel complesso, la bellezza del suo stile raramente fu eguagliata dai padri latini e fu sorpassata solo dall'energia e dallo spirito di Girolamo.\nCipriano fu il primo grande scrittore cristiano in latino, dato che Tertulliano cadde nell'eresia e il suo stile era aspro e complesso. Fino ai giorni di Girolamo e di Agostino, le opere di Cipriano non ebbero rivali in tutto l'occidente.\nDottrina.\nIl poco che pu\u00f2 essere desunto da Cipriano sulla Trinit\u00e0 e sull'Incarnazione, in base agli standard successivi, era corretto. Sulla rigenerazione battesimale, sulla reale presenza di Cristo nell'Eucaristia e sul sacrificio della messa, la sua fede veniva confessata chiaramente e ripetutamente, particolarmente nell'Ep. LXIV sul battesimo infantile e nell'Ep. LXIII sul calice misto, scritta contro l'abitudine sacrilega di usare acqua senza vino per la messa. Sulla penitenza \u00e8 chiaro, come in tutti gli antichi, che per coloro che furono separati dalla Chiesa dal peccato non ci potesse essere ritorno senza un'umile confessione (\"exomologesis apud sacerdotes\"), seguita dalla \"remissio facta per sacerdotes\". Il ministro di questo sacramento era il \"sacerdos\" per eccellenza, il vescovo; ma i presbiteri potevano amministrarlo in conformit\u00e0 a quanto da lui stabilito e, in caso di necessit\u00e0, i \"lapsi\" potevano essere riabilitati da un diacono. Non aggiungeva, come dovremmo fare oggi, che, in questo caso, non ci sarebbe sacramento; tali distinzioni teologiche non gli erano confacenti. Nella Chiesa occidentale del III secolo non c'era che un abbozzo di .\nSecondo Cipriano, ogni vescovo rispondeva solamente a Dio delle sue azioni, anche se si sarebbe dovuto avvalere della consulenza del clero e del laicato in tutte le questioni importanti. Il vescovo di Cartagine aveva una posizione privilegiata come capo onorario di tutti i vescovi delle province dell'Africa Proconsolare, di Numidia e della Mauretania, che erano circa cento; ma non aveva una reale giurisdizione su di loro. Sembra, inoltre, che si riunissero ad ogni primavera a Cartagine, ma le loro decisioni conciliari non avevano forza di legge. Se un vescovo fosse caduto nell'apostasia, fosse diventato eretico o avesse commesso un peccato grave, poteva essere deposto dai suoi comprovinciali o dal papa stesso. Cipriano, probabilmente, riteneva che le questioni sull'eresia fossero sempre troppo evidenti per avere bisogno di molte discussioni. Pensava che, dove era interessata la disciplina interna, Roma non dovesse interferire e che l'uniformit\u00e0 non era desiderabile.\nAnalizzando la sua dottrina, tuttavia, si deve tenere sempre presente che la sua esperienza come cristiano era di breve durata: era diventato vescovo subito dopo la conversione, non aveva avuto da studiare opere cristiane oltre alle Sacre Scritture ed a quelle di Tertulliano. Evidentemente non comprendeva il greco e, probabilmente, non era a conoscenza della traduzione di Ireneo di Lione. Roma, per lui, era il centro dell'unit\u00e0 della Chiesa; era inaccessibile alle eresie che avevano inutilmente battuto alla sua porta per oltre un secolo. Era la sede di Pietro, che era il prototipo del vescovo, il primo degli Apostoli. Le divergenze di opinione fra i vescovi sul legittimo occupante della sede di Arles o di Emerita non portavano a una frattura, ma vescovi rivali a Roma dividevano la Chiesa ed essere in comunione con quello sbagliato significava essere scismatici. \u00c8 controverso se ai suoi tempi la castit\u00e0 dei presbiteri fosse obbligatoria o soltanto fortemente auspicabile. Le vergini consacrate, comunque, erano, per lui, il fiore all'occhiello del suo gregge, i gioielli della chiesa in mezzo all'immoralit\u00e0 del paganesimo.\nCulto.\nSan Cipriano \u00e8 il patrono del Comune di San Cipriano Picentino (SA), del comune di San Cipriano d'Aversa, e del comune di Oliveto Lucano, dove viene festeggiato il 16 settembre.\nDal Martirologio Romano:"}
{"id": "94178", "revid": "119713958", "url": "https://it.wikipedia.org/wiki?curid=94178", "title": "Intel 8008", "text": "L'Intel 8008 fu uno dei primi microprocessori progettati e prodotti da Intel su architettura della Computer Terminal Corporation (CTC). Rilasciato sul mercato nell'aprile del 1972, fu originariamente commissionato dalla CTC (poi Datapoint) per l'uso nel suo terminale programmabile Datapoint 2200 ma, poich\u00e9 il chip fu consegnato troppo tardi e non soddisfaceva gli obiettivi di prestazioni della CTC, non fu utilizzato nel Datapoint 2200. Un accordo tra Intel e CTC permise ad Intel di vendere il chip ad altri clienti.\nIl set di istruzioni dell'8008 e le seguenti CPU CISC prodotte da Intel furono fortemente influenzati dal progetto per la CTC.\nIl chip (limitato dai 18 piedini del suo package dual in-line) ha un solo bus a 8 bit e richiedeva molti altri chip di supporto per il suo funzionamento. Per esempio gli indirizzi a 14 bit, che consentono l'accesso a 16 KB di memoria, devono essere memorizzati in un buffer esterno, detto \"Memory Address Register\" (MAR). Pu\u00f2 accedere a 8 porte di input e 24 di output.\nAnche se leggermente pi\u00f9 lento in termini di MIPS rispetto al 4004 ed al 4040 (con architettura a 4 bit), il fatto che l'8008 possa elaborare dati 8 bit alla volta gli permetteva di accedere a molta pi\u00f9 RAM rendendolo dalle 3 alle 4 volte pi\u00f9 veloce dei processori a 4 bit.\nPer i controller ed i terminali l'8008 costituiva un componente accettabile, ma era troppo difficile da utilizzare per la maggior parte degli altri scopi. Furono sviluppati alcuni computer basati su questo microprocessore, ma il vero sviluppo si sarebbe avuto con il successivo e molto migliorato Intel 8080."}
{"id": "94182", "revid": "174925", "url": "https://it.wikipedia.org/wiki?curid=94182", "title": "Pangermanesimo", "text": ""}
{"id": "94183", "revid": "18323", "url": "https://it.wikipedia.org/wiki?curid=94183", "title": "Luciano Violante", "text": "Biografia.\nNacque a Dire Dawa in Etiopia, in un campo di concentramento dove la famiglia era stata internata per volont\u00e0 degli inglesi; il padre, giornalista comunista, era stato costretto dal regime fascista a emigrare in quel paese. I componenti della famiglia furono liberati alla fine del 1943 e al termine della seconda guerra mondiale tornarono in Italia, nella loro citt\u00e0 d'origine Rutigliano, in provincia di Bari. \nConseguita la maturit\u00e0 classica al Liceo-Ginnasio \"Domenico Morea\" di Conversano, intraprese gli studi giuridici laureandosi in Giurisprudenza nel 1963 presso l'Universit\u00e0 degli Studi di Bari, dove fu giovane assistente di Aldo Moro.\nNel 1966 super\u00f2 il concorso in magistratura e nel 1970 divenne libero docente di Diritto penale all'Universit\u00e0 degli Studi di Torino.\nAttivit\u00e0 professionale.\n\u00c8 stato giudice istruttore a Torino fino al 1977. Dal 1977 al 1979 ha lavorato, su segnalazione del ministro democristiano Francesco Paolo Bonifacio, presso l'ufficio legislativo del Ministero della Giustizia, occupandosi prevalentemente di terrorismo. Ha istruito il processo che ha portato all'arresto di Edgardo Sogno e Luigi Cavallo, imputati di tentativo di colpo di Stato con Randolfo Pacciardi; i tre successivamente sono stati assolti da ogni accusa. Dal 1974 al 1981 ha svolto l'attivit\u00e0 di professore incaricato di Istituzioni di diritto pubblico presso la stessa universit\u00e0 e nel 1983 ha vinto la cattedra di Istituzioni di diritto e procedura penale e si \u00e8 dimesso da magistrato.\n\u00c8 diventato poi professore ordinario di Istituzioni di diritto e procedura penale presso la Facolt\u00e0 di Giurisprudenza dell'Universit\u00e0 degli Studi di Camerino concludendo il suo incarico il 30 dicembre 2009. Il 30 marzo 2013, su invito del Presidente della Repubblica Giorgio Napolitano, accett\u00f2 di far parte del gruppo di lavoro finalizzato alla presentazione di proposte programmatiche in materia istituzionale, economico-sociale ed europea.\n\u00c8 presidente onorario della \"Fondazione Italia decide\" e dal 4 febbraio 2019 presidente della \"Fondazione Leonardo\".\nAttivit\u00e0 politica.\nAntimafia.\nNel 1979 si iscrisse al Partito Comunista Italiano di Enrico Berlinguer e venne subito eletto deputato. Nel 1991 aderisce alla svolta della Bolognina di Achille Occhetto, entrando nel Partito Democratico della Sinistra.\nIn Parlamento fece parte della Commissione parlamentare d'inchiesta sul caso Moro e poi \u00e8 stato Presidente della Commissione parlamentare Antimafia dal 28 giugno 1992 al 10 maggio 1994. Fu lui a raccogliere le deposizioni \"choc\" di Tommaso Buscetta che rivel\u00f2 l'esistenza del \"terzo livello\" della mafia, cio\u00e8 il legame con il mondo politico. La sua gestione della Presidenza della Commissione fu criticata da Giulio Andreotti come improntata a parzialit\u00e0 politica all'indomani dalla sentenza di Palermo che l'assolse dall'addebito di associazione a delinquere di stampo mafioso per i fatti successivi al 1980, mentre conferm\u00f2 la colpevolezza per i fatti antecedenti, ormai prescritti. Nel 1994 fu invitato a dimettersi da Presidente dell'Antimafia da Silvio Berlusconi dopo una sua intervista sul quotidiano \"La Stampa\" in cui menzionava un'inchiesta in corso riguardante Marcello Dell'Utri.\nPresidenza della Camera.\nDopo la vittoria di Romano Prodi e dell'Ulivo alle elezioni politiche del 1996, il 10 maggio viene eletto Presidente della Camera dei Deputati al quarto scrutinio con 316 voti. Il suo discorso d'insediamento fu un appello alla riconciliazione tra le forze che, in merito alle vicende italiane del 1943, si richiamano alla Resistenza e coloro che avevano aderito alla Repubblica Sociale Italiana.\nSotto la sua Presidenza \u00e8 stata introdotta una revisione del Regolamento della Camera, dal medesimo in passato definita \"novit\u00e0 di maggior rilievo\" fra quelle comprese nell'apertura di Montecitorio al web, approvata dall'Assemblea nel 1998. Secondo il Lippolis, la riforma recepiva le mutazioni del sistema di comando del paese in senso maggioritario a seguito delle riforme elettorali del 1993; a questo tipo di commento, in ordine alla maggiore attualit\u00e0 della \"novella\" regolamentare, si affianca il giudizio critico espresso da parte della dottrina giuridica in ordine all'estromissione della magistratura dal giudizio sul contenzioso tra la Camera ed i terzi.\nPi\u00f9 travagliato fu il suo rapporto con la struttura amministrativa della Camera dei deputati. Il 14 ottobre 1999, a seguito di un Ufficio di Presidenza in cui conferm\u00f2 la rottura del rapporto di fiducia con il segretario generale Mauro Zampini, il massimo funzionario dell'amministrazione, il 18 ottobre 1999 il Consiglio dei ministri affid\u00f2 a Zampini l'incarico di presiedere il comitato istituito presso la Presidenza del Consiglio per la valutazione e il controllo dei risultati dell'attivit\u00e0 della pubblica amministrazione. Di conseguenza il 10 novembre 1999 l'Ufficio di Presidenza della Camera design\u00f2 a sostituirlo come segretario generale Ugo Zampetti, su proposta di Violante. Violante firm\u00f2 anche un contratto di affitto ventennale, senza clausole di recesso e senza gara pubblica, per Palazzo Marini che avrebbe dovuto contenere uffici per i deputati, ma che \u00e8 praticamente inutilizzato, come risulta da un'inchiesta del 2013.\nGi\u00e0 a inizio d'anno vi era stato un altro segnale in controtendenza rispetto all'antica disponibilit\u00e0 delle Camere a favorire la circolazione dei loro migliori funzionari tra le Amministrazioni costituzionali. All'annuncio della chiamata di Carmela Decaro (vice segretario generale della Camera, in carriera direttiva dal 1979, responsabile dei Rapporti comunitari ed internazionali) al Quirinale come consigliere economico del neopresidente Ciampi, emerse il moderato disappunto della Presidenza della Camera per non essere stata previamente consultata. L'anno prima, su richiesta delle opposizioni, aveva disposto un'inchiesta amministrativa sulla fattura dei quiz del concorso a consigliere parlamentare, giudicati da pi\u00f9 parti capziosi o di parte.\nPartito.\nRieletto deputato alle elezioni del 13 maggio 2001, fu nominato presidente del gruppo Democratici di Sinistra - L'Ulivo. Ancora eletto alla Camera dei deputati nel 2006, \u00e8 stato nominato presidente della Prima Commissione Permanente, Affari Costituzionali. Dopo la caduta del governo Prodi II, in vista delle elezioni politiche del 13 e 14 aprile 2008, ha dichiarato di non volersi pi\u00f9 ricandidare a parlamentare per rispettare il ricambio generazionale perseguito dal segretario del Partito Democratico Walter Veltroni.\nDal 2008 \u00e8 stato editorialista del quotidiano \"Il Riformista\". Sempre nel 2008 si era parlato di Violante come possibile nuovo giudice della corte costituzionale. Il 23 luglio 2009, sentito dai magistrati di Palermo, ha confermato le dichiarazioni di Massimo Ciancimino circa la proposta di incontrare \u00abin modo riservato, a quattr'occhi\u00bb Vito Ciancimino, proposta avanzata da Mario Mori nel settembre del 1992, quando Violante era ancora Presidente della Commissione parlamentare Antimafia.\nL'incontro, che, secondo Violante, non ebbe mai luogo, avrebbe dovuto inserirsi nell'ambito della trattativa tra Stato e Mafia ed in particolare avrebbe dovuto riguardare le \"garanzie politiche\" richieste da Ciancimino per portare avanti la trattativa fra Cosa Nostra e membri delle istituzioni durante la stagione delle stragi del 1992. In passato Violante non aveva mai fatto cenno a questa richiesta. \nHa sostenuto la candidatura di Pier Luigi Bersani in occasione delle elezioni primarie del Partito Democratico del 2009.\nFu presidente del \"Forum\" Riforme del Partito Democratico dal 2009 dal neo segretario Pier Luigi Bersani.\nNel 2014 \u00e8 stato proposto dal PD come Giudice della Corte costituzionale in sostituzione di Gaetano Silvestri, ma non ha raggiunto il \"quorum\" necessario all'elezione.\nControversie.\nRapporti col Popolo della Libert\u00e0.\nViene da molti considerato il ponte di collegamento per le questioni sulla giustizia tra il PD e il PdL, tanto da essere l'unico esponente del centro-sinistra invitato alla Festa delle Libert\u00e0 di Milano nel 2008.\nNell'intervento nella seduta n. 106 della XIV legislatura del 28 febbraio 2002 alla Camera dei deputati ha dichiarato:\nNella stessa seduta, prima di abbandonare l'aula per protesta contro la legge in discussione, egli dichiar\u00f2 pure (da pag. 73 del resoconto stenografico della seduta):\nNel 1994 venne invitato a dimettersi da presidente della commissione antimafia da esponenti di Forza Italia, dopo avere rilasciato una intervista in cui menzionava un'inchiesta in corso su Marcello Dell'Utri.\nNel 2003 rilasci\u00f2 un'intervista a Pierluigi Diaco nel programma \"C'\u00e8 Diaco\" su Sky Tg 24, in cui dichiar\u00f2 che la mafia non uccideva pi\u00f9 perch\u00e9 non aveva pi\u00f9 paura, grazie alle politiche del centro-destra:\nIn riferimento all'ineleggibilit\u00e0 di Silvio Berlusconi, il 21 maggio 2013 ha dichiarato:\nSu Silvio Berlusconi ha dichiarato:\nVerifica \"preventiva\" dei titoli per la candidatura alla Corte costituzionale.\nSecondo il Movimento 5 Stelle, Violante sarebbe stato privo dei requisiti, come indicati dall'art. 135 della Costituzione, in quanto non \u00e8 mai stato magistrato di giurisdizioni superiori (Cassazione, Consiglio di Stato, Corte dei Conti o Corte costituzionale), n\u00e9 avvocato e non risultando pi\u00f9 professore ordinario di universit\u00e0 (Universit\u00e0 di Camerino, da cui and\u00f2 in pensione nel 2009) in materie giuridiche per cui la legge per quest'ultimo caso non specifica l'opzione \"anche a riposo\" (con l'eccezione dei professori emeriti).\nSecondo altri, l'art. 135 non specifica che i professori ordinari di universit\u00e0 in materie giuridiche debbano essere in attivit\u00e0, che sarebbe un limite d'anzianit\u00e0 per i soli professori non \u00e8 presente nella disposizione costituzionale; per gli avvocati, lo stesso articolo richiede almeno 20 anni di attivit\u00e0 pregressa, non richiesta ai professori. Dopo queste polemiche anche Forza Italia, divenuta insofferente alle critiche del PD sulla votabilit\u00e0 dei propri candidati, ha chiesto la verifica dei titoli di Violante che ritira ufficialmente la sua candidatura, ma per altri motivi: \u00abIl protrarsi dell'indecisione, che mi auguravo superabile, sta producendo un grave discredito delle istituzioni parlamentari accentuato dal manifestarsi in Aula, nel corso delle ultime votazioni, di comportamenti, limitati ma gravi, di dileggio del Parlamento\u00bb."}
{"id": "94185", "revid": "121805743", "url": "https://it.wikipedia.org/wiki?curid=94185", "title": "Salvatore Racalbuto", "text": "Carriera.\nHa esordito come arbitro nella Serie B il 6 settembre 1992 in - 0-0. Pochi mesi dopo \u00e8 arrivata la prima gara in Serie A: - 1-1. \nL'anno successivo vince il \"Premio Giorgio Bernardi\", destinato al miglior giovane arbitro debuttante in Serie A.\nIn tutto ha diretto 163 partite in Serie A (tra cui alcune \"classiche\", come una Milan-Juventus, una Juventus-Roma e due Inter-Roma) e 119 in Serie B.\nNella sua carriera \u00e8 stato anche protagonista di una denuncia di tentato illecito, quando dichiar\u00f2 che i dirigenti del avevano tentato di corromperlo, sebbene questa accusa non fu mai provata.\nCalciopoli.\nNella primavera 2006 viene iscritto nel registro degli indagati della Procura di Napoli in relazione all'inchiesta Calciopoli: infatti il suo nome compare nelle intercettazioni agli atti, in particolare in riferimento alla partita Roma-Juventus del campionato di Serie A 2004-2005.\nIn seguito, per\u00f2, all'avvenuta notificazione presso di lui della richiesta di rinvio a giudizio da parte della Procura di Napoli, che gli contest\u00f2 il reato di frode sportiva (inchiesta Calciopoli sotto il profilo penale), Racalbuto venne sospeso in via cautelare dall'AIA in attesa che si chiarisse meglio la sua posizione, bench\u00e9 fosse gi\u00e0 uscito dall'organico CAN.\nPer questi stessi addebiti, nell'agosto 2008 viene condannato dalla Commissione Disciplinare della F.I.G.C. ad un anno e sei mesi di inibizione, mentre sotto il profilo penale Racalbuto \u00e8 stato rinviato a giudizio dinanzi al Tribunale di Napoli, che lo ha condannato in primo grado di giudizio.\nRitiro dall'attivit\u00e0 agonistica.\n\u00c8 stato dismesso nel giugno del 2006 dall'attivit\u00e0 di arbitro per raggiunti limiti d'et\u00e0.\nOra insegna come docente di educazione fisica all\u2019 istituto superiore \"Da Vinci-Pascoli\u201d di Gallarate."}
{"id": "94187", "revid": "3732", "url": "https://it.wikipedia.org/wiki?curid=94187", "title": "Gianpaolo Ormezzano", "text": "Biografia.\nNato da famiglia originaria di Crocemosso, \u00e8 stato direttore responsabile di \"Tuttosport\", editorialista de \"La Stampa\", ed \u00e8 tuttora commentatore di molte trasmissioni televisive (esord\u00ec sul piccolo schermo nel 1962, conducendo dal Palazzo del Ghiaccio di Torino una trasmissione per i ragazzi sul pattinaggio artistico) in qualit\u00e0 di giornalista nonch\u00e9 convinto tifoso del . Tra le altre cose, ha illustrato le moviole per il settimanale \"Il Giornalino\"."}
{"id": "94190", "revid": "15756", "url": "https://it.wikipedia.org/wiki?curid=94190", "title": "Ponti di Firenze", "text": "I ponti di Firenze oltrepassano il fiume Arno dalla riva destra, dove sorgeva la citt\u00e0, all'Oltrarno sulla riva sinistra, che ebbe un carattere pi\u00f9 popolare fino a quando Cosimo I vi trasfer\u00ec la sua residenza nel XVI secolo dopo l'acquisto di Palazzo Pitti.\nTutti, con la sola eccezione di Ponte Vecchio, furono distrutti dai tedeschi nella notte tra il 3 ed il 4 agosto 1944, venendo ricostruiti in seguito.\nL'elenco comprende i ponti costruiti sull'Arno nel centro cittadino o nelle immediate vicinanze nell'ordine in cui si incontrano discendendo il fiume. Per i ponti pi\u00f9 periferici e moderni (costruiti ex novo a partire dagli anni 1960) vedi Arno."}
{"id": "94191", "revid": "125848453", "url": "https://it.wikipedia.org/wiki?curid=94191", "title": "Carlo Michelstaedter", "text": "Biografia.\nCarlo Michelstaedter nasce a Gorizia, ultimo di quattro figli, da un'agiata famiglia di origini ebraiche. Il padre, Alberto, dirige l'ufficio goriziano delle Assicurazioni Generali ed \u00e8 presidente del Gabinetto di Lettura goriziano. \u00c8 un uomo colto, autore di scritti letterari e di conferenze, rispettoso delle usanze tradizionali ebraiche, ma solo formalmente, per rispetto borghese: egli \u00e8, anzi, un laico, un \u00abtipico rappresentante della mentalit\u00e0 materialistica dell'Ottocento\u00bb. L'ebraismo non sembra quindi incidere molto sulla formazione culturale di Carlo, che scoprir\u00e0 solo pi\u00f9 tardi e con non poca meraviglia di avere un antenato cabalista. Tra gli altri membri della famiglia \u00e8 da ricordare Carolina Luzzatto, prima donna italiana ad aver diretto un quotidiano.\nIscritto al severo \"Staatsgymnasium\" cittadino, fa propria la rigida \"Bildung\" asburgica. Con le traduzioni dal greco e dal latino il giovane Michelstaedter ha i primi approcci con la speculazione filosofica. A iniziarlo sono il suo professore di filosofia, Richard von Schubert-Soldern, fautore del solipsismo gnoseologico, secondo il quale tutto il sapere va ricondotto alla sfera del soggetto; e l'amico Enrico Mreule, ex compagno di classe, che gli fa conoscere \"Il mondo come volont\u00e0 e rappresentazione\", di cui rester\u00e0 traccia soprattutto ne \"La Persuasione e la Rettorica\". Nella soffitta di Nino Paternolli, oltre a Schopenhauer, legger\u00e0 e discuter\u00e0, con gli amici Nino e Rico, i tragici e i presocratici, Platone, il Vangelo e le Upanishad; e poi ancora Petrarca, Leopardi, Tolstoj, e l'amatissimo Ibsen.\nConclusi nel 1905 gli studi ginnasiali, Carlo progetta di iscriversi a giurisprudenza; in seguito abbandona l'idea e si iscrive alla facolt\u00e0 di matematica dell'Universit\u00e0 di Vienna. Ma l'anima \u00e8 gi\u00e0 \u2013 per dirla con Leopardi \u2013 \u00abnel primo giovanil tumulto\u00bb verso un altrove ch'egli non riesce a riconoscere nella ferrea logica matematica. Si iscrive al corso di Lettere dell'Istituto di Studi Superiori Fiorentino, citt\u00e0 in cui vivr\u00e0 per quasi quattro anni e dove conoscer\u00e0, fra gli altri, Gaetano Chiavacci, futuro curatore delle sue \"Opere\", e Vladimiro Arangio-Ruiz, in seguito noto filosofo accademico. Continua a ritrarre, fra tratto espressionistico e schizzo caricaturale, la varia umanit\u00e0 in cui s'imbatte, sia nei mesi di studio che nei periodi di vacanza al mare e in montagna.\nScrive moltissimo, in modo quasi ossessivo, dalle lettere ai familiari (in particolare alla sorella Paula) alle recensioni di drammi teatrali. Nel 1909 un evento luttuoso segna la sua vita: la morte, per suicidio, del fratello Gino (di dieci anni pi\u00f9 vecchio), emigrato a New York. Due anni prima si era suicidata anche una donna da lui amata, Nadia Baraden. Nell'ottobre dello stesso anno l'amico Enrico Mreule parte per l'Argentina. Questa partenza \u00e8 segnata da un evento significativo, una sorta di passaggio del testimone: Carlo si fa consegnare da Rico la pistola che portava sempre con s\u00e9.\nTra il 1909 e il 1910, completati gli esami, ritorna a Gorizia e inizia la stesura della tesi di laurea, assegnatagli dal docente di letteratura greca, Girolamo Vitelli, concernente i concetti di persuasione e di retorica in Platone e Aristotele. La sua attivit\u00e0 \u00e8 febbrile: oltre alla \"Persuasione\" scrive anche la maggior parte delle \"Poesie\" e alcuni dialoghi, tra cui spicca il \"Dialogo della salute\". Il suo isolamento diventa pressoch\u00e9 totale, mangia pochissimo e dorme per terra, come un asceta; vede solo la sorella e il cugino Emilio. Comunica al padre che dopo la tesi \u00abnon avrebbe fatto il professore, ma che appena laureato sarebbe andato al mare\u00bb, forse a Pirano o a Grado.\nIl 17 ottobre 1910, dopo un diverbio con la madre, impugna la pistola lasciatagli da Enrico Mreule e si toglie la vita. Sul frontespizio della tesi aveva disegnato una \"fiorentina\", una lampada ad olio, e aggiunto in greco: \"apesb\u00e9sthen\", \u00abio mi spensi\u00bb.\nAmici e parenti pubblicarono le sue opere e raccolsero i suoi scritti, ora alla Biblioteca Civica di Gorizia.\nMichelstaedter \u00e8 sepolto nel cimitero ebraico di Valdirose (\"Ro\u017ena Dolina\"), oggi nel comune sloveno di Nova Gorica, a poche centinaia di metri dal confine con l'Italia.\nPensiero.\nLa breve vita di Michelstaedter scorre - come risulta dall\"'Epistolario\" - all'insegna di una volont\u00e0 di vivere continuamente illuminata dal desiderio di un altrimenti e di un altrove metafisico che fa di lui, gi\u00e0 in giovane et\u00e0, un impulsivo, un irrequieto esploratore di linguaggi e di mezzi espressivi, capace di spaziare dalla pittura alla poesia passando per le ripide vette della filosofia.\nNell'apologo dell'aerostato incluso ne \"La Persuasione e la Rettorica\", l'essenza del pensiero occidentale, la rettorica, viene fatta risalire da Michelstaedter a un \"parricidio\": quello di Aristotele nei confronti di Platone. Questi, nella metafora costruita da Michelstaedter, escogita un \"mech\u00e1nema\", una macchina volante per abbandonare il \"peso\" del mondo e giungere all'Assoluto. Maestro e discepoli riescono a librarsi negli alti spazi del cielo, ma restano a met\u00e0 strada, fra una mera contemplazione dell'essere e del tempo e la nostalgia della terra e delle cure mondane. A riportarli sulla terra ci pensa allora un discepolo pi\u00f9 scaltro e intraprendente degli altri, Aristotele, il quale, tradendo il maestro, fa scendere il \"mech\u00e1nema\" restituendo cos\u00ec a tutti \u00abla gioia d'aver la terra sicura sotto i piedi\u00bb (\"La persuasione e la rettorica\", p.\u00a0115). Questa nostalgia del mondo intelligibile platonico fa quindi di Michelstaedter un discepolo di Schopenhauer, pi\u00f9 che di Nietzsche.\nLa costituzione della metafisica \u00e8 per lui una storia di \"rettorici\" tradimenti, la vicenda di una verit\u00e0 dai grandi \"persuasi\" tanto proclamata agli uomini quanto da questi disattesa e inascoltata. \u00abQuanto io dico\u00bb, scrive Michelstaedter ne \"La persuasione e la rettorica\", \u00ab\u00e8 stato detto tante volte e con tale forza che pare impossibile che il mondo abbia ancor continuato ogni volta dopo che erano suonate quelle parole. Lo dissero ai Greci Parmenide, Eraclito, Empedocle, ma Aristotele li tratt\u00f2 da naturalisti inesperti; lo disse Socrate, ma ci fabbricarono su 4 sistemi... lo disse Cristo, e ci fabbricarono su la Chiesa\u00bb.\nLa persuasione \u00e8 la visione propria di chi ha compreso la tragicit\u00e0 della finitezza e ad essa vuol tener fermo, senza ricorrere a quegli \u00abempiastri\u00bb \u2013 i \"kallop\u00edsmata \u00f3rphnes\", gli \u00abornamenti dell'oscurit\u00e0\u00bb \u2013 che possano lenire il dolore scatenato da tale consapevolezza. L'essere \u00e8 finitezza che si rivela solo nella dimensione tragica di una presenza abbacinante, ma gli uomini rigettano questa tragica consapevolezza ottundendosi, pascalianamente, nel \"divertissement\".\nPersuaso \u00e8 chi ha la vita in s\u00e9, chi non la cerca alienandosi nelle cose o nei luoghi comuni della societ\u00e0 perdendo l'irrinunciabile \"hic et nunc\" del proprio esserci, ma riesce \u00aba consistere nell'ultimo presente\u00bb, abbandonando quelle illusioni di sicurezza e di conforto che avviluppano chi vive abbagliato dalle illusioni create dal potere, dalla cultura, dalle dottrine filosofiche, politiche, sociali, religiose. \u00c8 questa \u00abla via preparata\u00bb dalla quale a tutti fa comodo non discostarsi troppo; \u00e8 questo restare perennemente attaccati alla vita - la \"philopsych\u00eca\" - a far s\u00ec che la \"rettorica\" trionfi sempre.\nLa vita, soffocata dalla ricerca dei piaceri, della potenza, finanche dalla presunzione filosofica di possedere la via e quindi la vita stessa, non vive, perch\u00e9 in ogni istante ciascuno rimane avvolto dalle cure per ci\u00f2 che non \u00e8 ancora o dal rimpianto per ci\u00f2 che non \u00e8 pi\u00f9, mancando sempre l'attimo decisivo, quello che i greci chiamavano \"kair\u00f3s\", il tempo propizio. Perci\u00f2 nella vita facciamo esperienza della morte, di quella \u00abmorte nella vita\u00bb cantata\u00a0\u2013 quasi una \"danse macabre\" \u2013 nel \"Canto delle crisalidi\": \u00abNoi col filo / col filo della vita / nostra sorte / filammo a questa morte\u00bb.\nIl pensiero di Michelstaedter procede di conseguenza, per liberare il potenziale di tragicit\u00e0 dell'esistenza, attraverso violente contrapposizioni concettuali (persuasione-rettorica, vita-morte, piacere-dolore), senza alcun tentativo di mediazione dialettica. Michelstaedter respinge, con un gesto iniziatico, l'idea di costruire una dottrina sistematica della persuasione e della salute, in quanto \u00abla via della persuasione non \u00e8 corsa da 'omnibus', non ha segni, indicazioni che si possano comunicare, studiare, ripetere. Ma ognuno ha in s\u00e9 il bisogno di trovarla e nel proprio dolore l'indice, ognuno deve nuovamente aprirsi da s\u00e9 la via, poich\u00e9 ognuno \u00e8 solo e non pu\u00f2 sperar aiuto che da s\u00e9: la via della persuasione non ha che questa indicazione: non adattarti alla sufficienza di ci\u00f2 che t'\u00e8 dato\u00bb. La salvezza individuale \u00e8 possibile solo in una singolarit\u00e0 irripetibile, irriducibile, concentrata in s\u00e9.\nIl solipsismo di Michelstaedter \u00e8 perci\u00f2 radicale: non ci sono vie, non ci sono cammini, c'\u00e8 solo il viandante che nel deserto dell'esistenza \u00e8 \u00abil primo e l'ultimo\u00bb, crocefisso al legno della propria sufficienza e schiacciato dalla croce di falsi bisogni. Poich\u00e9 il mondo \u00e8 negativit\u00e0 assoluta, al pensiero non resta che negare questa stessa negativit\u00e0 rifiutando i dati dell'immanenza: \u00abSolo quando non chiederai pi\u00f9 la conoscenza conoscerai, poich\u00e9 il tuo chiedere ottenebra la tua vita\u00bb. Si tratta di una sentenza di sapore quasi buddistico: non a caso Mreule enfatizzer\u00e0 la figura dell'amico descrivendolo come \u00abil Buddha dell'occidente\u00bb.\nProduzione artistica.\nLa produzione poetica e quella pittorica di Michelstaedter possono essere considerate un prolungamento e un completamento di questo sentimento tragico e mistico. Come nel verso poetico egli tenta di esprimere l'inesprimibile, di dire con parole ci\u00f2 che sfugge al sistema di segni codificato e perci\u00f2 gi\u00e0 da sempre istituito retoricamente, cos\u00ec nel segno pittorico, nello schizzo rapido e scherzoso come nel ritratto composto e meditato, traluce l'impossibilit\u00e0 di giungere a quella che Parmenide chiamava \u00abla ben rotonda verit\u00e0\u00bb: non siamo giocati solo dalle parole, ma anche dalle immagini di una realt\u00e0 fatta di colori e di forme che ci sfuggono nella loro immediatezza e alterit\u00e0, \u00abcome chi vuol veder sul muro l'ombra del proprio profilo, in ci\u00f2 appunto la distrugge\u00bb. Anche l'arte e la poesia, come la retorica filosofica, si rivelano infine per quello che sono: fragili orpelli di cui si orna l'oscurit\u00e0 dell'essere e che ogni linguaggio escogitato dall'uomo sar\u00e0 sempre impotente a esprimere.\nNella cultura popolare.\nLa cantautrice Margherita Vicario racconta di avere \"saccheggiato\" un testo di Carlo Michelstaedter, \"La melodia del giovane divino\", per scrivere il suo brano \"Per un bacio\"."}
{"id": "94192", "revid": "907190", "url": "https://it.wikipedia.org/wiki?curid=94192", "title": "Fausto Leali", "text": "Tra i suoi pi\u00f9 grandi successi si distinguono \"A chi\" (1967), \"Deborah\" (1968), \"Angeli negri\" (1968), \"Un'ora fa\" (1969), \"Io camminer\u00f2\" (1976), \"Io amo\" (1987), \"Mi manchi\" (1988) e \"Ti lascer\u00f2\" (1989).\nBiografia.\nGli inizi.\nFausto Leali nasce a Nuvolento, in provincia di Brescia, il 29 ottobre 1944. Il suo primo maestro di chitarra \u00e8 Tullio Romano, componente dei Los Marcellos Ferial.\nA 14 anni avviene il suo primo ingaggio come professionista nell'orchestra di Max Corradini. A 16 anni entra nell'orchestra del fisarmonicista jazz Wolmer Beltrami.\nNel 1961 incide il suo primo 45 giri, con lo pseudonimo Fausto Denis. Nello stesso anno scrive e incide la canzone \"Amarti cos\u00ec\". In seguito, nascer\u00e0 il sodalizio con la band \"I Novelty\". Incide diversi dischi, tra i quali le due cover dei Beatles \"Please Please Me\" e \"Lei ti ama\" (\"She Loves You\"). Nel 1965 con i Novelty partecipa, come gruppo spalla, alle 3 date dell'unico concerto italiano dei Beatles.\nIncomincia quindi a dedicarsi alla musica nera, in particolare al soul, che ben si addice alle caratteristiche della sua voce.\nIl successo.\nNel 1967 arriva il suo primo vero successo con \"A chi\", versione italiana della canzone statunitense \"Hurt\" che venne pubblicata per la prima volta da Roy Hamilton nel novembre del 1954, che la fece diventare una hit da 8\u00ba posto della Billboard R&amp;B e, successivamente, venne rilanciata nel 1960 sempre negli USA dalla cantante Timi Yuro.\nIl testo in italiano per Leali viene scritto da Piero Braggi, il chitarrista dei Novelty (il suo gruppo d'accompagnamento), ma poich\u00e9 era gi\u00e0 stato depositato un altro testo firmato da Mogol, questi lo firm\u00f2 e Braggi dovette rinunciare ai diritti d'autore derivati; anni dopo verr\u00e0 reincisa anche da Francesco De Gregori). Il brano si aggiudica la prima posizione della classifica italiana, posizione che manterr\u00e0 per quattro settimane, ed entra nella Top Ten (9\u00ba posto) in Austria, conquistando cos\u00ec 4 dischi d'oro per aver venduto oltre 4.000.000 di copie nel mondo. Con questa canzone, Leali si classifica primo alla Mostra internazionale di musica leggera di Venezia del 1967.\nNello stesso anno partecipa per la prima volta a Un disco per l'estate con \"Senza di te\", che in seguito verr\u00e0 incisa anche da Ornella Vanoni.\nL'anno successivo sposa la cantante Milena Cant\u00f9, gi\u00e0 \"ragazza del Clan Celentano\" (con cui si \u00e8 fidanzato dopo aver lasciato Mirella Gervasio), dalla quale avr\u00e0 due figlie, Deborah e Samantha.\nReduce dal grande successo di \"A chi\" partecipa al Festival di Sanremo 1968 interpretando \"Deborah\", pezzo composto da Vito Pallavicini, Paolo e Giorgio Conte, Pino Massara, uscendone 4\u00ba classificato. Il 45 giri, distribuito in seguito alla manifestazione, vender\u00e0 600\u00a0000 copie. La canzone viene anche replicata da un artista di fama internazionale, Wilson Pickett. Questo duetto segner\u00e0 l'inizio di una profonda amicizia tra Leali e Pickett, che far\u00e0 anche da padrino alla sua primogenita Deborah, chiamata proprio come la protagonista della canzone omonima.\nPoco dopo incide \"Angeli negri\" (cover di \"Angelitos Negros\", brano di Pedro Infante del 1948 tratto dal film omonimo, di cui i versi sono del poeta e politico venezuelano Andr\u00e9s Eloy Blanco, gi\u00e0 interpretato dal cantante iberocubano Antonio Machin e ripreso poi da Marino Barreto Jr nel 1959), che ripete il successo di \"A chi\", raggiungendo la posizione numero 4 in hit parade. \"Angeli negri\" \u00e8 anche la traccia d'apertura dell'album \"Il negro bianco\", che comprende anche \"Senza di te\", \"Deborah\" e \"Senza luce\", versione italiana del singolo di Procol Harum \"A Whiter Shade of Pale\", gi\u00e0 cantato con successo dai Dik Dik pochi mesi prima. Sempre nel 1968, \u00e8 fra gli interpreti di Canzonissima con \"Angeli negri\" e \"Chiudo gli occhi e conto a sei\".\nNel 1969 torna a Sanremo con il brano \"Un'ora fa\", abbinato a Tony Del Monaco. Riesce a riconfermarsi quarto alla manifestazione e si guadagna la sesta posizione nella classifica italiana dei singoli. Nei mesi successivi \u00e8 in gara a Un disco per l'estate con \"Tu non meritavi una canzone\".\nNel 1970 \u00e8 ancora a Sanremo, dove propone la canzone \"Hippy\", scritta a quattro mani con Luciano Beretta. Leali sar\u00e0 autore anche dei successivi brani che porter\u00e0 al festival ligure: \"L'uomo e il cane\", nel 1972, e \"La bandiera di sole\", nel 1973.\nNel 1971 partecipa al Festivalbar con il brano \"America\". Il singolo comprende anche una canzone scritta dallo stesso Fausto intitolata \"Si chiama Maria\", con la quale gareggia a Un disco per l'estate 1971, e che in seguito Giorgio Moroder incider\u00e0 con il titolo \"I'm free now\". Il 7 settembre 1971 partecipa al \"Palermo pop festival\", dividendo il palco con artisti di rilievo della scena rock mondiale come Bill Wyman's Tucky Buzzard e Black Sabbath.\nNel 1974 \u00e8 di nuovo a Un disco per l'estate con \"Solo lei\", canzone incisa anche da Mina.\nDalla collaborazione con Mogol (incominciata con l'adattamento in italiano di \"A chi\" nel 1967), autore dei testi, nasce nel 1975 il progetto dell'album \"Amore dolce, amore amaro, amore mio\", uscito per l'etichetta CBS. In questo anno ha fatto parte della Nazionale italiana cantanti, capitanata da Mogol.\nNel 1976 torna in classifica col singolo \"Io camminer\u00f2\", scritto da Umberto Tozzi e Giancarlo Bigazzi, che diventa la traccia d'apertura dell'omonimo album. La canzone verr\u00e0 pubblicata anche in spagnolo col titolo, \"Yo caminar\u00e9\".\nNel 1977 arrangia e interpreta, in maniera personale, un classico della canzone napoletana, \"Vierno\", che propone al Festivalbar e inserisce nel 33 giri \"Leapoli\", uscito per l'etichetta CGD.\nNel 1980 gli viene proposta nuovamente una canzone napoletana, \"Malafemmena\", scritta da Tot\u00f2. Fausto accetta e ne incide una versione che sar\u00e0 la sigla di una serie televisiva dedicata proprio alla memoria del principe della risata.\nNel 1986 Fausto torna in auge grazie all'invito di Mina di duettare con lei nel brano \"Via di qua\", che si aggiudicher\u00e0 l'ottavo posto in hit parade e diverr\u00e0 la sigla televisiva del programma \"Trent'anni della nostra storia\", in onda il sabato sera su Rai 1.\nIl ritorno a Sanremo nel 1987 e la vittoria nel 1989.\nNel 1987 Fausto ritorna al Festival di Sanremo cantando il brano \"Io amo\", scritto e prodotto da Toto Cutugno, con la collaborazione di Franco Fasano e dello stesso Leali. Il brano si classifica al 4\u00ba posto nella serata finale e vende oltre 400.000 copie conquistando 2 dischi di platino e il secondo gradino del podio nella classifica dei singoli italiani. Di spicco anche il brano inciso sul lato B del singolo, \"Notte d'amore\", eseguito in duetto con Loredana Bert\u00e8 e scritto a quattro mani con Toto Cutugno. I due pezzi sono gli unici inediti della raccolta di successo \"Io amo e gli altri successi\", uscita per la CBS, che include alcuni dei maggiori successi del cantante bresciano (in versione originale) come \"A chi\", \"Deborah\", \"Angeli negri\", \"Un'ora fa\" e \"Io camminer\u00f2\". Nello stesso anno intona con Cutugno il brano \"Napoli\", contenuto nel long-playing di quest'ultimo, \"Mediterraneo\".\nL'anno dopo \u00e8 di nuovo sul palco dell'Ariston con \"Mi manchi\", firmata da Franco Fasano e da Fabrizio Berlincioni, che dopo qualche anno verr\u00e0 anche reinterpretata da Andrea Bocelli. \"Mi manchi\" si piazza sesta nella classifica italiana e viene inserita nell'album di inediti \"Non c'\u00e8 neanche il coro\". Nel medesimo anno nasce il suo terzo figlio, Francesco Faustino, avuto dalla sua seconda compagna italo-canadese Claudia.\nFausto Leali partecipa al Festival di Sanremo 1989, vincendo con il brano \"Ti lascer\u00f2\" cantato in coppia con Anna Oxa, che si colloca terzo nelle classifiche italiane e viene incluso nel LP \"Leali\". Inoltre, i due proporranno insieme all'Eurovision Song Contest la canzone \"Avrei voluto\".\nRisale sul palco della citt\u00e0 dei fiori tre anni pi\u00f9 tardi con \"Perch\u00e9\", composta da Aleandro Baldi e Giancarlo Bigazzi, mentre nel 1994 presenta al Festival italiano, organizzato da Mediaset, \"Niente di te\", risultando terzo, e riporta la sua versione di \"Malafemmena\" a Viva Napoli, uscendone vittorioso.\nSempre nel 1994 registra per la Dischi Ricordi l'album \"Anima nuda\", pubblicato anche in lingua spagnola col titolo \"Alma desnuda\", scritto interamente dall'artista. Nel 1996 firma il contratto con la RTI Music e incide un disco di sole cover, dal titolo \"Non solo blues\", realizzato interamente a New York con una band R&amp;B di grande prestigio, certificato disco d'oro.\nNel 1997 partecipa alla kermesse sanremese con \"Non ami che te\" e pubblica il secondo album di cover \"Non solo blues 2\", registrato negli Stati Uniti, completando il progetto musicale intrapreso l'anno precedente.\nNel 1999 esce il suo primo album dal vivo \"LealiLive\". All'inizio del 2002 torna a Sanremo con il brano \"Ora che ho bisogno di te\", cantato in coppia con Luisa Corna, e arriva quarto.\nNel 2003 si ripresenta al Festival con il pezzo \"Eri tu\", che grazie al successo discografico permetter\u00e0 a Leali di ottenere il Disco di Platino per aver venduto oltre 130 000 copie in 15 giorni.\nAttivit\u00e0 recenti.\nNel 2006, dopo aver partecipato al reality show di Rai 2 \"Music Farm\", pubblica come cantautore l'album \"Profumo e kerosene\", dove sono presenti 10 brani inediti. Dal 2007 partecipa a diverse edizioni dello show Napoli prima e dopo, in onda su Rai 1.\nPrende parte al Festival di Sanremo 2009 con il pezzo \"Una piccola parte di te\", accedendo alla finale. La canzone parla del rapporto padre-figlio, ed \u00e8 stata scritta per lui dalla coppia Berlincioni-Fasano, che gi\u00e0 gli avevano regalato diversi successi a Sanremo in passato.\nNel 2012 \u00e8 uno dei concorrenti della prima edizione del talent show di Rai 1 \"Tale e quale show\", e rientra nel programma l'autunno seguente nelle puntate de \"Il torneo\", nelle quali i concorrenti della prima edizione sfidano quelli della seconda.\nNel 2014, dopo oltre cinquant'anni di carriera e a cinquant'anni esatti dall'uscita del primo 33 giri, viene pubblicato il suo primo libro autobiografico, \"Notti piene di stelle\", scritto con la collaborazione del giornalista musicale Massimo Poggini.\nIl 14 giugno dello stesso anno sposa a Foggia in seconde nozze la vocalist Germana Schena dopo diversi anni di fidanzamento.\nIl 22 settembre 2015 \u00e8 ospite del concerto-evento di Francesco De Gregori \"Rimmel 2015\", tenutosi all'Arena di Verona; mentre il 13 marzo del 2016 \u00e8 fra i cantanti invitati da Marcella Bella a un omaggio a Giulio Rapetti, \"Una serata... Bella per te, Mogol\", trasmesso su Rete 4.\nIl 29 aprile 2016 \u00e8 in vendita su iTunes \"Le nostre mani\", brano benefico interpretato con Al Bano, Toto Cutugno e con il \"Minicoro Monterosso\" di Bergamo. L'intero ricavato della vendita della canzone, scritta da Toto Cutugno, Christian Moretti e Gianni Pescini, viene devoluto a favore del programma \"End Polio Now\", istituito dall'organizzazione \"Rotary International\", in modo tale da consentire l'acquisto di vaccini per i bambini di tutto il mondo.\nIl 30 settembre 2016 esce il singolo \"A chi mi dice\", cover del brano dei Blue, interpretato assieme a Mina. Il singolo anticipa l'uscita di un nuovo album dal titolo \"Non solo Leali\", pubblicato il 21 ottobre dalla Nar International per la Universal. \u00c8 un disco che vede Leali duettare con vari interpreti della musica italiana e non: i dieci pezzi contenuti vengono eseguiti in coppia con Renzo Arbore, Claudio Baglioni, Alex Britti, Clementino, Francesco De Gregori, Tony Hadley, Massimo Ranieri, Enrico Ruggeri e Umberto Tozzi. L'album viene presentato il 16 ottobre su Rai 1 nella trasmissione di Pippo Baudo \"Domenica in\". L'11 novembre esce il secondo singolo \"Sempre e per sempre\", cantato con Francesco De Gregori e il 7 aprile 2017 il terzo singolo \"Gianna\" (cover di Rino Gaetano), cantato con Enrico Ruggeri, entrambi accompagnati da un videoclip ufficiale pubblicato su You Tube da Vevo.\nSempre nel 2016 \u00e8 stato premiato con il \"Premio Lunezia Interprete\".\nNel 2017 partecipa alla dodicesima edizione dello show \"Ballando con le stelle\", condotto da Milly Carlucci su Rai 1.\nIl 14 ottobre dello stesso anno partecipa alla serata evento di Umberto Tozzi \"Quarant'anni che ti amo\" tenutasi all'Arena di Verona, dove interpreta \"Vita\" di Lucio Dalla e Gianni Morandi e \"Io camminer\u00f2\".\nDall'8 giugno 2018 \u00e8 giurato e coach della prima edizione di \"Ora o mai pi\u00f9\" su Rai 1, condotto da Amadeus. Nel 2020 partecipa al format \"Il cantante mascherato\" nei panni della maschera \"Mostro\".\nNel settembre 2020 prende parte come concorrente alla quinta edizione del \"Grande Fratello VIP\", condotta da Alfonso Signorini, venendo squalificato il 21 settembre per aver utilizzato il termine \"negro\" nei confronti del fratello di Mario Balotelli, Enock.\nIl 2 ottobre 2021 \u00e8 ospite del programma \"Arena Suzuki '60 '70 '80\" condotto da Amadeus su Rai 1, dove canta \"Mi manchi\", \"Io amo\" e \"A chi\". La settimana seguente a \"Tale e quale show\" canta \"Ti lascer\u00f2\" insieme a Stefania Orlando nelle vesti di Anna Oxa."}
{"id": "94193", "revid": "599013", "url": "https://it.wikipedia.org/wiki?curid=94193", "title": "Riccardo Montolivo", "text": "Cresciuto nelle giovanili dell', esordisce in prima squadra nella stagione 2003-2004. Dopo la retrocessione in Serie B della squadra bergamasca, viene acquistato dalla . Con la maglia viola disputa oltre 200 partite, alcune di queste da capitano, ottenendo il raggiungimento di una semifinale di Coppa UEFA e alcune qualificazioni in Champions League. Nel 2012 passa al Milan, disputando in totale 158 presenze, indossando la fascia da capitano del club rossonero dal 2013 al 2017, dove vince la Supercoppa italiana 2016, ottenendo inoltre il raggiungimento di due finali di Coppa Italia, e delle qualificazioni in Europa League e in Champions League.\nDopo aver vestito la maglia azzurra in molte nazionali giovanili, tra cui l'Under-21 e la nazionale olimpica, debutta in nazionale maggiore il 17 ottobre 2007, in una partita amichevole contro il Sudafrica. Con la nazionale italiana prende parte alla Confederations Cup 2009, al Mondiale 2010, all'Europeo 2012 divenendo finalista e alla Confederations Cup 2013 come terzo classificato.\nA livello individuale, si \u00e8 aggiudicato, e viene inserito nell'Oscar del calcio AIC come Migliore calciatore giovane nel 2007 e nel Globe Soccer Awards rappresentando il premio speciale nel 2014.\nBiografia.\nRiccardo Montolivo possiede il passaporto tedesco e parla anche la lingua: la madre Antje \u00e8 infatti nativa di Kiel, nello stato dello Scheswig-Holstein, anche i nonni materni provengono da questo Land.\nRiccardo Montolivo si \u00e8 dichiarato ateo. Il 22 maggio 2014 si \u00e8 sposato con la modella e conduttrice fiorentina Cristina De Pin, con la quale era fidanzato gi\u00e0 dal 2007. La coppia ha due figli, Mariam, nata il 12 maggio 2016, e Mathias, nato il 20 ottobre 2018.\nCaratteristiche tecniche.\nCalciatore duttile, Montolivo ha ricoperto tutti i ruoli del centrocampo, spaziando dal regista davanti alla difesa all'interno di centrocampo e al trequartista, ruolo affidatogli specialmente ad inizio carriera ma che dichiar\u00f2 di non gradire. Dotato di buon fisico, una buona tecnica individuale e buona visione di gioco, era abile nell'effettuare lanci, passaggi lunghi e passaggi corti smarcanti per i suoi compagni di squadra; possedeva anche un buon tiro dalla lunga distanza.\nAbile nel recuperare palloni, pur difettando in velocit\u00e0, durante la stagione 2015-2016 nel Milan fu utilizzato dal tecnico Sini\u0161a Mihajlovi\u0107 anche come incontrista.\nCarriera.\nClub.\nAtalanta.\nNato a Milano e cresciuto a Caravaggio, muove i primi passi nella scuola calcio della citt\u00e0 e a 8 anni viene notato dall'Atalanta, che lo inserisce nelle proprie giovanili. Esordisce in prima squadra l'11 settembre 2003 a 18 anni, sotto la guida tecnica di Andrea Mandorlini nella partita di Serie B 2003-2004 contro il terminata con il risultato di 0-0 nella quale subentra al 36' del secondo tempo sostituendo Michele Marcolini. Con 41 presenze, 21 delle quali da titolare, e 4 gol contribuisce alla promozione della squadra bergamasca in Serie A. Segna la sua prima rete in Serie B il 7 dicembre 2003, nella partita casalinga disputata contro il e terminata sul punteggio di 2-0.\nNel campionato 2004-2005 esordisce in Serie A, giocando per la prima volta in Atalanta-Lecce (finita 2-2) del 12 settembre 2004. Nella sua prima stagione in Serie A segna 3 gol in 32 presenze, il primo dei quali il 23 ottobre 2004 in Atalanta-Cagliari 2-2, ma la sua squadra retrocede piazzandosi ultima in classifica.\nFiorentina.\nNell'agosto del 2005 viene ceduto in compartecipazione alla Fiorentina per 3,5 milioni di euro. Nella stagione seguente gioca 20 partite in campionato, sette delle quali da titolare, e realizza una rete, la prima in viola, contro il Treviso. Disputa anche due gare, entrambe da titolare, in Coppa Italia. Nell'estate del 2006 i viola riscattano l'altra met\u00e0 del suo cartellino per 2 milioni di euro.\nNella stagione 2006-2007 conquista il posto da titolare come centrocampista interno, giocando in totale 36 partite di Serie A, di cui 29 da titolare, e segnando due gol contro e Sampdoria; con la squadra raggiunge la qualificazione alla Coppa UEFA 2007-2008, nonostante i 15 punti di penalizzazione dovuti alle sentenze di Calciopoli. Nella stagione seguente gioca 34 partite in campionato, segnando due gol, contro l'Empoli e contro il Cagliari. Esordisce anche nelle competizioni UEFA per club; infatti disputa 11 incontri, tutti dal primo minuto, in\nCoppa UEFA, realizzando anche un gol contro l'Everton. La Fiorentina esce dalla manifestazione in semifinale, perdendo ai tiri di rigore contro i Rangers.\nNella stagione 2008-2009, Montolivo totalizza 34 presenze e 4 reti (record stagionale) in campionato, realizzando al contempo la prima doppietta in Serie A, il 22 novembre 2008 contro l'Udinese. In questa stessa annata, esordisce in Champions League giocando tutte e sei le partite di un girone che vede la squadra viola concludere al terzo posto. Ammessi comunque in Coppa UEFA, Montolivo e compagni vengono eliminati subito dall'Ajax.\nInizia quindi la stagione 2009-2010 giocando i preliminari di Champions League contro lo Sporting Lisbona, che vede il passaggio della Fiorentina alla fase a gironi. In campionato totalizza 36 partite segnando due gol; in Champions gioca tutte le 8 partite, 6 delle quali da titolare, prima che la Fiorentina venga eliminata agli ottavi di finale dal Bayern Monaco; sigla anche il suo primo gol nella massima competizione UEFA per club, contro il Debrecen. Nel gennaio del 2010, dopo le partenze di Dario Dainelli e Martin J\u00f8rgensen, diventa il capitano della squadra.\nLa stagione 2010-2011 inizia con un piccolo problema alla caviglia, rimediato al in Sudafrica. Dopo l'ottava giornata, nel novembre seguente, decide di sottoporsi ad un'operazione di pulizia della caviglia, rimanendo fermo per un mese e mezzo circa. Montolivo termina comunque il campionato, che vede la Fiorentina piazzarsi al 9\u00ba posto in classifica, con 29 presenze e due reti, contro Palermo e .\nAll'inizio della stagione 2011-2012, il 16 settembre 2011 comunica definitivamente alla Fiorentina di non voler prolungare il contratto in scadenza nel 2012; i motivi di questa decisione sono dovuti alla sua volont\u00e0 di giocare in una squadra di maggiore importanza e caratura tecnica. Inoltre, data la volont\u00e0 del giocatore di non rinnovare il contratto, la societ\u00e0 affida la fascia di capitano ad Alessandro Gamberini, con Stevan Joveti\u0107 come vice. Tuttavia Montolivo conserva il posto da titolare nella formazione viola. Il 27 novembre 2011, raggiunge le 200 presenze in campionato con la maglia della Fiorentina.\nMilan.\nIl 17 maggio 2012 il Milan annuncia l'approdo a parametro zero di Montolivo ai rossoneri; il giocatore firma un contratto quadriennale fino al 30 giugno 2016. Montolivo sceglie di indossare la maglia numero 18 anche al Milan. Il 26 agosto seguente fa il suo esordio con la maglia rossonera, in occasione della partita persa 1-0 contro la Sampdoria a San Siro. Segna la sua prima rete con la squadra milanese il 30 ottobre 2012, nel corso della partita pareggiata 2-2 contro il Palermo allo Stadio Renzo Barbera. Il 25 novembre seguente, in occasione di Milan-Juventus (1-0), indossa per la prima volta la fascia di capitano. In questa stagione realizza prestazioni importanti e quattro gol decisivi per il terzo posto finale in campionato, valido per la qualificazione in UEFA Champions League.\nAll'inizio della stagione 2013-2014, dopo l'addio di Massimo Ambrosini, Montolivo diviene il nuovo capitano del Milan. Questa stagione segna l'inizio di un periodo negativo per il Milan che per 3 anni consecutivi non si qualifica per le coppe europee, ottenendo un 8\u00ba, un 10\u00ba e un 7\u00ba posto in campionato.\nIl suo impiego \u00e8 fortemente limitato nelle stagioni 2014-2015 e 2016-2017, a causa del lungo recupero da due gravi infortuni subiti con la nazionale. Ci\u00f2 gli impedir\u00e0 di prendere parte alla Supercoppa italiana 2016, vinta dal Milan ai tiri di rigore (5-4) contro la .\nDall'estate 2017 \u00e8 sostituito in veste di capitano dal nuovo acquisto Leonardo Bonucci. Il 17 agosto 2017 firma la sua prima doppietta nelle coppe europee, nella partita dei playoff di Europa League contro lo (6-0). Inoltre, il 10 settembre seguente torna a segnare in campionato, nella sconfitta per 4-1 contro la Lazio.\nNella stagione 2018-2019, non rientrando pi\u00f9 nei piani dell'allenatore Gattuso, viene messo ai margini della rosa, andando in panchina soltanto nella partita vinta per 1-0 contro l'Udinese il 4 novembre 2018. A fine stagione, scaduto il suo contratto, lascia il Milan; in sette stagioni anni ha messo insieme 158 presenze e 10 gol.\nIl 13 novembre 2019 annuncia il ritiro dal calcio giocato a 34 anni, in polemica con il trattamento ricevuto dal Milan nella sua ultima stagione in rossonero.\nNazionale.\nFin dal 2001, Montolivo gioca in varie nazionali giovanili italiane, come Under-15, Under-18 e Under-19. Il 3 settembre 2004, sotto la gestione di Claudio Gentile, fa il suo esordio in nazionale Under-21, durante la partita contro la Norvegia, terminata sul punteggio di 2-0. In totale Montolivo gioca 20 incontri, segnando 3 reti, nella massima rappresentativa giovanile nazionale, sotto le gestioni di Gentile e di Pierluigi Casiraghi, con i quali ha disputato gli Europei Under-21 del 2006 e del 2007.\nConvocato dal CT Roberto Donadoni, il 17 ottobre 2007, a 22 anni, esordisce in nazionale maggiore giocando titolare nella partita amichevole contro il Sudafrica, disputata a Siena e terminata sul punteggio di 2-0 a favore degli azzurri. Inserito nella lista dei 24 pre-convocati per il , viene per\u00f2 successivamente escluso dall'elenco ufficiale dei 23 selezionati. Viene poi chiamato da Casiraghi nella nazionale olimpica per partecipare ai Giochi della XXIX Olimpiade di Pechino, durante i quali \u00e8 titolare e realizza un gol nella seconda gara del girone contro la Corea del Sud.\nViene convocato dal nuovo CT Marcello Lippi per la Confederations Cup 2009 e per il dove, complice l'infortunio rimediato da Andrea Pirlo, viene impiegato da titolare nelle tre partite giocate dall'Italia, che viene eliminata nella fase a gironi.\nIl 29 marzo 2011, in un'amichevole contro l'Ucraina, indossa per la prima volta la fascia di capitano della Nazionale, dopo l'uscita dal campo di Alberto Gilardino. Il 10 agosto seguente realizza il suo primo gol in Nazionale, con un pallonetto segnato a Casillas nella partita amichevole Italia-Spagna (2-1) disputata allo stadio Stadio San Nicola di Bari.\nIl 29 maggio 2012 viene inserito dal CT Cesare Prandelli nella lista dei 23 calciatori italiani per la fase finale del . Nei quarti di finale contro l'Inghilterra sbaglia il secondo tiro di rigore per l'Italia calciandolo fuori alla destra della porta, errore reso ininfluente dagli altri due rigori sbagliati da Ashley Young e Ashley Cole, che hanno permesso all'Italia di passare in semifinale. Durante la semifinale contro la Germania, terminata sul punteggio di 2-1, Montolivo ha fornito l'assist per il gol di Mario Balotelli, valido per il momentaneo 2-0 in favore dell'Italia. Nel corso della manifestazione, chiusa dall'Italia al secondo posto, Montolivo ha disputato 4 partite, tra cui, da titolare, la finale persa per 4-0 contro la Spagna.\nInserito dal CT Prandelli nella lista dei 23 calciatori convocati per la Confederations Cup 2013, gioca tutte e 5 le gare degli Azzurri, compresa la finale per il terzo posto vinta ai rigori contro l'Uruguay, gara nella quale Montolivo viene espulso per doppia ammonizione nel corso dei tempi supplementari, lasciando gli Azzurri in inferiorit\u00e0 numerica.\nIl 18 novembre 2013 veste per la prima volta la fascia di capitano della nazionale dall'inizio, nella partita amichevole Italia-Nigeria (2-2) disputata a Londra.\nInserito nella lista di 30 calciatori pre-convocati in vista del , il 31 maggio 2014, durante l'amichevole contro l'Irlanda (0-0), si frattura la tibia sinistra a seguito di un contrasto con Alex Pearce e perde la possibilit\u00e0 di giocare la manifestazione.\nDopo una lunga assenza dovuta prima all'infortunio e poi a scelte tecniche del nuovo CT Antonio Conte, torna a vestire l'azzurro il 10 ottobre 2015 a Baku, nella partita contro l'Azerbaigian valida per le qualificazioni all'Europeo 2016. Inserito nella lista dei 30 pre-convocati in vista dell'Europeo 2016, non viene poi convocato per un problema muscolare al polpaccio della gamba sinistra.\nIl 6 ottobre 2016 \u00e8 nuovamente vittima di un grave infortunio con la maglia azzurra: nel corso della partita di qualificazione al Mondiale 2018 pareggiata a Torino per 1-1 contro la Spagna, in seguito ad uno scontro di gioco con Sergio Ramos riporta una lesione al legamento crociato anteriore del ginocchio sinistro, dovendosi operare e subendo cos\u00ec un lungo stop.\nDopo il ritiro.\nNel luglio del 2021 viene presentato come uno dei volti nuovi di DAZN, la piattaforma che trasmetter\u00e0, tra le altre cose, le gare della Serie A, Serie B, Europa League e Conference League. Il 14 ottobre dello stesso anno consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A."}
{"id": "94194", "revid": "125692410", "url": "https://it.wikipedia.org/wiki?curid=94194", "title": "Carlo Fruttero", "text": "Gran parte della sua produzione letteraria \u00e8 legata al lungo sodalizio artistico e di amicizia con Franco Lucentini.\nBiografia.\nFruttero, dopo gli studi universitari nel corso dei quali conobbe Italo Calvino, si rec\u00f2 in Francia (1947) dove cominci\u00f2 a tradurre per Giulio Einaudi, attivit\u00e0 che svolse per cinque anni prima di incontrare nel 1952 Franco Lucentini e costruire con lui un \"tandem\" di scrittura destinato ad un grande successo di critica e di vendite. Con la sigla Fruttero &amp; Lucentini, i due scrittori firmarono collaborazioni giornalistiche, traduzioni e romanzi, soprattutto di genere poliziesco, molto amati dal pubblico.\nFruttero si occup\u00f2 anche di fantascienza, dirigendo, dapprima da solo e poi con Lucentini da lui \"chiamato\" a collaborarvi, dal 1961 al 1986 la collana \"Urania\" (Mondadori) dopo l'allontanamento del suo fondatore, Giorgio Monicelli, per divergenze con l'editore Mondadori. La loro gestione, tuttavia, rimase controversa a causa di numerose scelte arbitrarie all'interno della serie, escludendo autori importanti del genere (nonch\u00e9 la totale esclusione di autori italiani) in favore di altri pi\u00f9 commerciabili, per le traduzioni giudicate non all'altezza e soprattutto effettuando pesanti censure modificando vistosamente numerosi testi, tanto per adattare i contenuti alla morale dell'epoca quanto per ridurli e farli entrare nella normale lunghezza media di 160 pagine. Vi furono molti casi clamorosi, tra cui \"L'occhio nel cielo\" di Philip K. Dick che venne ridotto di un terzo, o \"Fanteria dello spazio\" di Robert A. Heinlein che venne ridotto di circa la met\u00e0, i quali molti verranno ripubblicati integralmente solo col passaggio della collana a Giuseppe Lippi dal 1990.\nNel 2007 gli fu assegnato il Premio Chiara alla carriera.\nNel 2010 gli venne assegnato il Premio Campiello alla carriera.\nMor\u00ec il 15 gennaio 2012 nella sua villa nella pineta di Roccamare a Castiglione della Pescaia, e fu sepolto nel cimitero del comune maremmano accanto all'amico Italo Calvino.."}
{"id": "94195", "revid": "838137", "url": "https://it.wikipedia.org/wiki?curid=94195", "title": "325 a.C.", "text": ""}
{"id": "94196", "revid": "599013", "url": "https://it.wikipedia.org/wiki?curid=94196", "title": "Daniele Capelli", "text": "Caratteristiche tecniche.\nDifensore arcigno, caratteristica che gli ha procurato il soprannome di \"Muro di Grumello\" (suo paese di residenza), trova la collocazione ideale nel ruolo di centrale, anche se alternativamente pu\u00f2 giocare come terzino destro.\nCarriera.\nClub.\nCresce calcisticamente nelle giovanili dell'Atalanta, che lo preleva dopo un anno disputato nei Pulcini dell'Oratorio Grumello del Monte.\nIl 2 febbraio 2005 debutta in Serie A, all'et\u00e0 di 18 anni e 226 giorni, nella partita disputata allo Stadio San Siro di Milano contro l', terminata con il punteggio di 1-0 in favore dei padroni di casa. A fine campionato raccoglie nove presenze. La stagione successiva, con la propria squadra retrocessa tra i cadetti, colleziona sedici presenze in Serie B, campionato che la sua squadra vince sotto la guida di mister Colantuono.\nNella sessione estiva del mercato 2006 viene ceduto in prestito all', societ\u00e0 militante nel campionato di Serie B, con la formula del prestito. Si guadagna il posto da titolare collezionando 35 presenze, impreziosendo la stagione con 4 reti.\nNella stagione 2007-2008 torna nella societ\u00e0 orobica, dove disputa due stagioni convincenti sotto la guida di mister Delneri. Il 31 ottobre 2007 segna il primo gol in Serie A nell'incontro casalingo con il Cagliari, terminato con il punteggio di 2-2, siglando la rete del momentaneo 1-1.\nIl 20 agosto 2009 si trasferisce alla con la formula del prestito con diritto di riscatto della compropriet\u00e0. Dopo un inizio stagione convincente, nel quale gioca costantemente titolare e segna anche un gol alla 5 giornata contro il , complici anche i cattivi risultati della squadra amaranto, perde progressivamente spazio nella formazione base, tanto da fare ritorno a Bergamo nella sessione invernale del calciomercato..\nDisputa quindi il girone di ritorno con l'Atalanta, scendendo in campo dieci volte e venendo confermato tra le file dei neroazzurri anche per il campionato successivo.\nLa stagione 2010-2011 si apre nel migliore dei modi, dal momento che prima uscita stagionale della squadra sigla il gol del vantaggio contro il , al secondo turno di Coppa Italia. Il 18 dicembre, nella partita vinta sul campo del , Capelli festeggia la 100 presenza con la maglia nerazzurra. Nella seconda parte di stagione si conferma baluardo della difesa, tanto da risultare uno dei giocatori pi\u00f9 impiegati nella stagione nerazzurra (33 presenze ed una rete), coronando l'annata il 29 maggio 2011, data in cui vince il suo secondo campionato di Serie B con l'Atalanta.\nL'annata successiva, che per Capelli avrebbe dovuto essere quella della definitiva consacrazione nel massimo campionato, si rivela invece l'inizio di un lungo calvario.\nDopo una prima parte di stagione nella quale porta spesso la fascia di capitano, a causa dei problemi muscolari che relegano in panchina Gianpaolo Bellini, il suo campionato viene bruscamente interrotto durante la partita con il Siena del 20 novembre 2011 da un grave infortunio, nel quale riporta la lesione del legamento crociato del ginocchio destro.\nDopo l'intervento chirurgico, effettuato tre giorni dopo, comincia la riabilitazione bruciando presto le tappe, paventando un suo rientro gi\u00e0 per il successivo mese di marzo. Tuttavia il 13 marzo 2012, durante un contrasto di gioco in allenamento, si infortuna nuovamente in modo serio, rompendosi la rotula del ginocchio destro, lo stesso precedentemente operato.\nDopo un ulteriore intervento, questa volta di osteosintesi, i tempi di recupero si dilatano notevolmente, tanto da fargli perdere praticamente tutta la successiva stagione agonistica.\nRiesce comunque a rientrare il 19 maggio 2013, giusto in tempo per l'ultima partita di campionato Atalanta-Chievo, nella quale viene schierato titolare e con la fascia di capitano.\nLa stagione successiva, al fine di recuperare completamente dall'infortunio, passa in prestito al , in serie B. Nella prima parte della stagione diventa titolare inamovibile della compagine romagnola, incappando per\u00f2 in un nuovo infortunio, questa volta al ginocchio sinistro, il 22 febbraio 2014. Il recupero questa volta \u00e8 meno lungo dei precedenti, tanto che nemmeno due mesi dopo viene convocato per la trasferta contro il Cittadella. Riconquistato il posto nell'undici titolare, contribuisce alla promozione dei romagnoli nel massimo campionato.\nIl 10 luglio 2015 diventa tutto del , con cui firma un contratto di durata biennale.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nIl 28 luglio seguente, viene ingaggiato dallo con cui firma un contratto biennale fino al 30 giugno 2019; con i liguri nella Serie B 2017-2018 disputa 19 partite. Il 2 luglio 2018, passa a titolo definitivo al , neopromosso in Serie B. Fa il suo esordio in partite ufficiali con la maglia del club veneto il successivo 5 agosto, nella partita casalinga del secondo turno di Coppa Italia vinta per 1-0 contro il , nella quale realizza anche la rete decisiva per il passaggio del turno.\nSvincolatosi a settembre 2020, nel dicembre dello stesso anno si accasa alla Real Calepina, formazione orobica di Serie D, con cui nel corso della stagione 2020-2021 gioca 14 partite di campionato.\nAllenatore.\nDopo il ritiro entra nello staff del settore giovanile del Real Calepina. Nel mese di Febbraio 2022 diviene collaboratore del neo allenatore della prima squadra Simone Carminati. \nNazionale.\nIl 3 giugno 2005 viene convocato per la prima volta in nazionale Under-21 nell'incontro con i pari et\u00e0 della Norvegia senza tuttavia debuttare. Non scender\u00e0 in campo neanche nelle successive quattro convocazioni nel corso del 2008.\nIl 13 settembre 2006 debutta in nazionale Under-20 nell'incontro contro i pari et\u00e0 della Svizzera.\nStatistiche.\nPresenze e reti nei club.\n\" Statistiche aggiornate al 18 maggio 2018. \""}
{"id": "94198", "revid": "1305772", "url": "https://it.wikipedia.org/wiki?curid=94198", "title": "Piatto", "text": "Il termine piatto pu\u00f2 assumere diversi significati a seconda del contesto."}
{"id": "94202", "revid": "838137", "url": "https://it.wikipedia.org/wiki?curid=94202", "title": "327 a.C.", "text": ""}
{"id": "94203", "revid": "339392", "url": "https://it.wikipedia.org/wiki?curid=94203", "title": "Ob solum punctum caruit Martinus Asello", "text": ""}
{"id": "94204", "revid": "968255", "url": "https://it.wikipedia.org/wiki?curid=94204", "title": "Intel 8085", "text": "L'Intel 8085 \u00e8 un microprocessore a 8 bit prodotto da Intel a met\u00e0 degli anni settanta. Supporta l'assembly del pi\u00f9 famoso Intel 8080 ma richiede meno hardware di supporto, permettendo la costruzione di calcolatori pi\u00f9 semplici e meno costosi.\nIl \"5\" nel nome si riferisce al fatto che l'8085 richiede solo 5 V per l'alimentazione contro i 5 V e 12 V dell'8080. Entrambi i microprocessori furono utilizzati sui computer con sistema operativo CP/M, e l'8085 fu successivamente utilizzato per i microcontroller (soprattutto per la sua ridotta necessit\u00e0 di circuiteria di supporto).\nEntrambi i design furono successivamente sorpassati dal compatibile ma pi\u00f9 efficiente Zilog Z80, che occup\u00f2 gran parte del mercato dei computer CP/M cos\u00ec come anche il mercato degli home computer nella prima met\u00e0 degli anni '80.\nL'8085 pu\u00f2 indirizzare 64 KB di memoria e, diversamente da altri microprocessori dello stesso periodo, ha uno spazio di indirizzamento per l'I/O di 256 celle. Ha un vettore incorporato di registri chiamati A, B, C, D, E, H e L. Ha anche tre operazioni di HALT basate su hardware sui piedini 7, 8 e 9, chiamati rispettivamente RST 7.5, RST 6.5 e RST 5.5.\nRST 7.5 viene utilizzato in caso di picchi di alimentazione.\nIl processore 8085 \u00e8 stato utilizzato oltre che in alcuni dei primi personal computer, anche nelle unit\u00e0 di calcolo delle strumentazioni di bordo in diverse missioni della NASA e dell'Agenzia Spaziale Europea tra il 1990 e il 2007, come ad esempio il Sojourner.\nIn totale \u00e8 stato utilizzato in 100 missioni spaziali dal momento della sua introduzione fino al 2002, quando \u00e8 stato sostituito da architetture pi\u00f9 potenti."}
{"id": "94205", "revid": "2184720", "url": "https://it.wikipedia.org/wiki?curid=94205", "title": "Luca Barbarossa", "text": "Biografia.\nCarriera musicale.\nGli esordi negli anni ottanta.\nNato a Roma, inizia la gavetta come musicista di strada in piazza Navona, suonando il repertorio folk americano e i classici dei cantautori italiani.\nNel 1980 viene notato da Gianni Ravera, che lo invita a partecipare al Festival di Castrocaro. In quell'occasione Barbarossa presenta il brano \"Sar\u00e0 l'et\u00e0\", firmando il suo primo contratto discografico con la Fonit Cetra. Come vincitore di Castrocaro partecipa di diritto al Festival di Sanremo 1981 con \"Roma spogliata\", riscuotendo un buon successo e classificandosi a sorpresa al quarto posto e primo tra i giovani (Luca scrisse questo brano sui banchi di scuola durante l'ora di italiano). A settembre esce il suo primo e omonimo album, \"Luca Barbarossa\", prodotto da Shel Shapiro, dove vanta la partecipazione di Antonello Venditti e da cui viene estratto il singolo \"Da stasera\", che il cantautore romano pubblicizza alla Mostra Internazionale di Musica Leggera di Venezia, senza per\u00f2 riscuotere lo stesso successo del singolo sanremese, mentre a fine anno parte in \"tourn\u00e9e\" come spalla di Riccardo Cocciante.\nNel 1982 partecipa al disco per l'estate con un nuovo singolo, \"La strada del sole\", prodotto ancora da Shel Shapiro. La canzone, pur entrando in classifica risente della crisi gi\u00e0 in atto alla Fonit Cetra; questo porta Barbarossa a firmare con la CBS, che prima di dargli la fiducia per un album intero gli fa pubblicare una serie di singoli a 45 giri: \"Colore\" nel 1984, \"Vita\" nel 1985 e \"Via Margutta\" nel 1986; quest'ultima segna l'inizio della collaborazione con Antonio Coggio e il ritorno a Sanremo. Di nuovo al Festival nel 1987 con \"Come dentro un film\", titolo dell'album che finalmente la CBS accetta di pubblicare; pochi mesi dopo vince Un disco per l'estate a Saint Vincent con la canzone \"Roberto\", mentre nel settembre dello stesso anno riceve anche il premio come miglior rivelazione nel concorso \"Vota la voce\".\nIl successo: fine anni ottanta e anni novanta.\nNel 1988 la sua popolarit\u00e0 aumenta, con una nuova partecipazione a Sanremo. Sul palco dell'Ariston presenta \"L'amore rubato\", una canzone che tratta senza remore il tema della violenza sessuale, e che gli vale il terzo posto, e il primo posto in classifica. Barbarossa riceve in diretta televisiva i complimenti da Franca Rame e Dario Fo, che gli inviano un telegramma. Un'altra canzone popolare \u00e8 \"Yuppies\", satira sugli omonimi giovani rampanti degli anni ottanta, mentre Fiorella Mannoia partecipa alla canzone \"Quartiere\".\nSul finire dell'estate del 1988, dopo aver girato l'Italia in tourn\u00e9e con Paola Turci, Barbarossa si ritrova per la prima volta all'apice del vero successo, l'album \"Non tutti gli uomini\" ha infatti venduto 350.000 copie. Sempre nello stesso anno rappresenta l'Italia all'Eurovision Song Contest con \"Ti scrivo (Vivo)\". Nel 1989 esce l'album \"Al di l\u00e0 del muro\" che contiene il singolo omonimo il cui titolo profetico anticipa di pochi mesi l'evento della caduta del muro di Berlino, seppure il brano faccia riferimento alle barriere mentali. Nel disco anche una canzone dedicata a Nelson Mandela, mentre Eros Ramazzotti collabora suonando la chitarra elettrica in \"Senza panico\", canzone su un improbabile esodo apocalittico. Un altro brano da menzionare \u00e8 \"Fine di un amore\", una tra le canzoni d'amore pi\u00f9 intense scritte dal cantautore romano.\nLa vittoria a Sanremo e gli altri progetti.\nNel 1992 passa alla Columbia e partecipa a Sanremo, in cui trionfa con \"Portami a ballare\", brano dedicato a sua madre Annamaria.La canzone raggiuge in classifica le prime posizioni, cos\u00ec come l'album Cuore d'acciaio, prodotto da Roberto Costa. Nel 1993 esce \"Vivo\" (titolo ispirato all'omonima canzone del 1988), un album live che \u00e8 una raccolta dei suoi brani pi\u00f9 famosi, dove regala uno spaccato dell'atmosfera che si respira quando sale sul palco. Nell'estate del 1994 esce con il successo di \"Cellai solo te\" canzone sui rapporti di coppia, intrisa di ironia (a cominciare dalla grafia volutamente errata del titolo). Nell'album \"Le cose da salvare\", prodotto da Vincenzo Mancuso, spicca la partecipazione alla chitarra di Francesco De Gregori nella canzone \"Ho bisogno di te\", oltre alle cover di \"Shower the People\" (sciogli l'amore) di James Taylor e La canzone del sole di Lucio Battisti. Il disco contiene una traccia intitolata \"Cercautore\", dove Barbarossa invita gli acquirenti del suo disco a inviare un testo, indicando che avrebbe scelto i testi migliori per proporli durante i suoi concerti. Il testo prescelto e poi inciso fu \"Onda controvento\" scritto da Paolo Audino.\nNel 1996 la popolarit\u00e0 cala, firma con la Sony Music e al Festival di Sanremo presenta \"Il ragazzo con la chitarra\", brano di matrice country. Fa seguito l'album Sotto lo stesso cielo, contenente tra le altre \"Ali di cartone\" e \"Sette candele\", che tratta delle persecuzioni razziali verso gli ebrei durante il fascismo. Nell'estate del 1999 pubblica Musica e parole, canzone che prende il titolo dell'album, prodotto da Romano Musumarra, pubblicizzato con il singolo \"Segnali di fumo\", cantato in duetto con Tina Arena.\nAnni 2000-2020.\nNel giugno del 2001 esce la sua prima raccolta di successi, \"Viaggio di ritorno\", con i brani inediti \"Viaggio di ritorno\", \"Zerosei\" e \"Nessuno come noi\". Nel 2003 partecipa a Sanremo con \"Fortuna\", inserita nel disco omonimo, che vede come ospiti Marco Conidi e Roy Paci; sempre nello stesso anno compone il brano \"Il canto\" per Luciano Pavarotti, che il tenore inserisce nel suo album \"Ti adoro\". In qualit\u00e0 di autore Barbarossa, oltre a Pavarotti, ha scritto per Gianni Morandi, Fiorella Mannoia, Raquel del Rosario, Paola Turci, Tosca, Tina Arena, Alessandro Safina e i Dhamm. Nel giugno del 2007, dopo 4 anni di silenzio, esce con il singolo \"Aspettavamo il 2000\", anticipazione dell'album \"Via delle storie infinite\", che viene distribuito nell'aprile del 2008. Nel 2009 canta nell'album di Claudio Baglioni \"Q.P.G.A.\", nella canzone \"Mia libert\u00e0\".\nTra il 2008 e il 2010, \u00e8 protagonista con l'attore Neri Marcor\u00e8 di una tourn\u00e9e teatrale intitolata \"Attenti a quei due\", il cui DVD esce il 7 dicembre 2010, mentre nel febbraio del 2011 partecipa al festival sanremese, in coppia con la cantante spagnola Raquel del Rosario, con il brano \"Fino in fondo\"; canzone che vede il ritorno \ndi Barbarossa nelle prime dieci posizioni dai tempi di portami a ballare, nello stesso mese esce la raccolta \"Barbarossa Social Club\" celebrativa dei suoi trent'anni di carriera, che vede la partecipazione di Max Gazz\u00e8, Roy Paci, Neri Marcor\u00e8, Fiorella Mannoia e Raquel del Rosario.\nNel 2015 pubblica l'album \"Radio Duets Musica Libera\", una raccolta di duetti eseguiti dal vivo nel suo programma radiofonico Radio 2 Social Club. L'album vede la partecipazione, tra gli altri, di Lucio Dalla, Francesco De Gregori, Giuliano Sangiorgi, Malika Ayane, Fiorella Mannoia.\nIl 2018 \u00e8 l'anno del ritorno al Festival di Sanremo con \"Passame er sale\", apripista dell'album di inediti in dialetto romano \"Roma \u00e8 de tutti\". L'album contiene \"MADUR\" (morte accidentale di un romano), cantata con Alessandro Mannarino, \"Roma \u00e8 de tutti\" con Fiorella Mannoia. Seguir\u00e0 una fortunata tourn\u00e9e teatrale che si concluder\u00e0 con un concerto alla Cavea dell'Auditorium Parco della Musica di Roma, ospiti della serata Mannarino, Fiorella Mannoia, Anna Foglietta e Ambrogio Sparagna. In seguito a questo concerto l'Auditorium gli assegna una Carta Bianca, direzione artistica per eventi al Parco della Musica per la stagione 2018-2019.\nAltre esperienze.\nTeatro.\nTra il 2008 e il 2010 \u00e8 protagonista dello spettacolo teatrale intitolato \"Attenti a quei due\" (il titolo \u00e8 ispirato alla serie televisiva omonima), con l'attore Neri Marcor\u00e8.\nRadio.\nDal gennaio del 2010 \u00e8 il conduttore di \"Radio 2 Social Club\", programma di Rai Radio 2 in onda dapprima nel weekend e, dal 2015, giornalmente; in questo show radiofonico, ambientato in un immaginario locale dove si chiacchiera, si gioca e si fa musica, Barbarossa \u00e8 affiancato nel corso degli anni da Virginia Raffaele, Paola Minaccioni, Lucia Ocone e Andrea Perroni. Riceve il premio come miglior programma radio in occasione dei Premi Flaiano 2020.\nTelevisione.\nIl 9 maggio 2012 debutta in televisione, a fianco di Max Giusti, come conduttore del programma \"Super Club\" su Rai 2. Nel maggio del 2014 conduce, assieme a Sandrine Testud, la trasmissione \"Happy Hour\" sull'emittente SuperTennis, seguendo giornalmente gli Internazionali d'Italia.\nIl 17 e 18 dicembre 2015 conduce assieme a Gloria Guida, in prima serata su Rai 3, la trasmissione \"Il mondo a 45 giri\".\nNel 2016 viene riconfermato da Rai 3, questa volta come conduttore del Concerto del Primo Maggio. Poche settimane pi\u00f9 tardi, il 18 maggio, si cimenta per la prima volta come telecronista sportivo, a fianco di Bruno Pizzul in occasione della Partita del cuore.\nNel 2018 vince il Premio Lunezia per Sanremo per il valore musical-letterario del brano \"Passame er sale\".\nLibri.\nIn occasione del suo sessantesimo compleanno, il 13 aprile 2021, ha pubblicato per Mondadori il romanzo autobiografico dal titolo \"Non perderti niente\" . Con questa prima opera letteraria, Barbarossa ripercorre il proprio vissuto in forma narrativa e senza seguire un ordine cronologico.\nVita privata.\nSposato con Ingrid Salvat dal 1999 (conosciuta negli anni 1990), \u00e8 padre di tre figli: Valerio, Flavio e Margot.\nHa due sorelle, Susanna e Veronica e due fratelli, Lorenzo e il regista e scrittore Cristiano Barbarossa.\nCuriosit\u00e0.\n\u00c8 il capocannoniere della Nazionale cantanti, con cui ha segnato 221 gol in 259 partite giocate.\nNel 2001 scrive la prefazione del libro di Roberto Goracci \"A est dell'Avana\".\nNel maggio 2017 tiene un concerto in ricordo di Marco Pannella presso il carcere di Rebibbia di Roma, organizzato dai Radicali Italiani."}
{"id": "94206", "revid": "838137", "url": "https://it.wikipedia.org/wiki?curid=94206", "title": "328 a.C.", "text": ""}
{"id": "94209", "revid": "580", "url": "https://it.wikipedia.org/wiki?curid=94209", "title": "Armand-Jean du Plessis de Richelieu", "text": "Fu nominato primo ministro dal re Luigi XIII di Francia.\nGrande uomo politico, fu molto abile nel rafforzamento della monarchia assolutistica francese, che grazie a lui fu assai pi\u00f9 potente rispetto a quella del precedente sovrano, Enrico IV di Borbone, con il suo pi\u00f9 stretto collaboratore, il duca di Sully, riducendo la potenza della nobilt\u00e0 e favorendo lo sviluppo della borghesia. Egli aveva anche istituito la figura dell'intendente, ossia un rappresentante diretto del re nelle province. Tra i propositi di Richelieu alla guida dello Stato c'erano il rafforzamento del potere del re e la volont\u00e0 di fare della Francia la pi\u00f9 grande potenza d'Europa.\nPer raggiungere il primo obiettivo, Richelieu si scontr\u00f2 sia con i nobili sia con i protestanti, e cio\u00e8 con i calvinisti francesi chiamati ugonotti. I nobili infatti volevano aumentare il loro potere: contro di essi Richelieu us\u00f2, quando necessario, la forza. Per fare della Francia la prima potenza europea, Richelieu, seguendo la sua \"raison d'\u00c9tat\", decise di far intervenire l'esercito francese nella guerra dei trent'anni contro la Spagna e l'Austria, ottenendo numerosi successi.\nBiografia.\nInfanzia.\nNato nel 1585 a Parigi, era figlio di Fran\u00e7ois du Plessis, signore di Richelieu, militare e cortigiano che prest\u00f2 servizio come \"grand pr\u00e9v\u00f4t de France\" e disarm\u00f2 Jacques Cl\u00e9ment, e di Susanne de La Porte, figlia di un noto giurista. Quarto di cinque figli, era destinato a una carriera militare, ma si trov\u00f2 ad affrontare invece una carriera ecclesiastica, nel 1605, al posto del fratello maggiore Alphonse, che l'aveva rifiutata.\nEducazione teologica.\nIl padre mor\u00ec il 10 giugno 1590 di una febbre perniciosa, lasciandolo orfano a soli 5 anni, con gli altri fratelli e sorelle, anch'essi in tenera et\u00e0, essendo tutti nati fra il 1578 e il 1585. Cominci\u00f2 a vent'anni i suoi studi in teologia per essere nominato gi\u00e0 l'anno successivo vescovo di Lu\u00e7on da parte del re Enrico IV e ottenere la stessa investitura anche dal papa Paolo V pochi mesi dopo, il 17 aprile 1607.\nCarriera politica.\nPer poterla conferire gli venne elargita una dispensa speciale per permettere una nomina a cos\u00ec alta prelatura gi\u00e0 prima dei 21 anni. Nel 1614 cominci\u00f2 anche la sua carriera politica, quando riusc\u00ec a farsi eleggere deputato, diventando anche in breve il portavoce dell'assemblea. Nel novembre dello stesso anno venne nominato dalla reggente Maria de' Medici \"gran cerimoniere\" alla corte della regina Anna d'Austria, cosa che gli permise di entrare nel consiglio del re di Francia e assumere il compito di segretario di Stato per l'interno e la guerra. Suo collaboratore e consigliere non ufficiale fu, dal 1612, il cappuccino Fran\u00e7ois Leclerc du Tremblay, \"padre Giuseppe\", conosciuto come l\"'eminenza grigia\".\nIn presenza della regina madre fece il suo primo discorso importante, elogiando il governo, il 23 febbraio 1615. Nel 1617 l'assassinio di Concino Concini, il favorito di Maria de Medici, istigato dal re Luigi XIII e preparato dal suo favorito Charles de Luynes, port\u00f2 a un periodo di isolamento di Richelieu dalla vita politica, avendo egli seguito la sovrana confinata dal figlio a Blois ed essendosi poi ritirato ad Avignone per dedicarsi agli studi di teologia.\nRichiamato a Parigi con l'incarico di negoziare un accordo tra la regina madre e suo figlio, riusc\u00ec a riavvicinarli nel 1621, acquisendo fama di abilissimo negoziatore e ricevendo, in cambio dei servizi forniti, la nomina a cardinale: la nomina fu ratificata ufficialmente a Lione il 12 dicembre 1622, ma Armand non si rec\u00f2 mai a Roma per ritirare la \"berretta\" e il titolo.\nPrimo ministro di Francia.\nIl 29 aprile 1624 rientr\u00f2 a far parte ufficialmente del consiglio del re e fu quindi primo ministro, cominciando subito a operare per il perseguimento dei suoi obiettivi politici. La sua abilit\u00e0 gli consent\u00ec di mantenere un certo equilibrio fra i filo-spagnoli, guidati da Maria de' Medici e il cui nucleo era detto \"Parti devot\" (il partito dei devoti), e gli anti-spagnoli come lo stesso re, guidati da Fran\u00e7ois Dorval-Langlois de Fancan, operando cos\u00ec in modo da ridurre lo strapotere delle famiglie dell'alta nobilt\u00e0 francese, sempre gelose della loro indipendenza dalla corona e del corrispondente potere.\nAffront\u00f2 il problema della Valtellina, intimando al papa lo sgombero delle truppe dai relativi castelli, ma per non inimicarsi i filo-spagnoli, fin\u00ec con lasciare che la valle diventasse autonoma e le truppe spagnole alleate del pontefice continuassero a presidiarle. Per eliminare il problema dell'autonomia degli ugonotti, i quali, resi forti dalla disponibilit\u00e0 delle piazzeforti concesse loro ancora dall'editto di Nantes (emanato da Enrico IV di Borbone dopo essersi convertito al cattolicesimo), costituivano una specie di stato nello Stato, segu\u00ec gli indirizzi del partito dei devoti e pose l'assedio alla fortezza pi\u00f9 munita, quella di La Rochelle \u2013 la principale tra quelle ugonotte, associata a un porto sull'Atlantico \u2013, che venne conquistata nel 1628 dopo un assedio durato 14 mesi, a cui egli prese parte: per interrompere il flusso di aiuti che giungevano agli assediati via mare dall'Inghilterra, Richelieu fece costruire una grossa diga che sbarrava la baia naturale antistante, bloccando cos\u00ec l'accesso delle navi al porto e quindi distruggendo anche l'intensa attivit\u00e0 commerciale che aveva fatto la fortuna degli abitanti di La Rochelle. Il duca di Richelieu, per\u00f2, scelse di non infierire contro i vinti, dimostrando cos\u00ec la sua lungimiranza politica: nel 1629 concesse agli ugonotti la libert\u00e0 di culto con l'editto di grazia.\nNel marzo del 1629, d'accordo con il re Luigi XIII, intervenne militarmente in Italia per sostenere i diritti di Carlo di Nevers e Rethel sul ducato di Mantova (guerra di successione di Mantova e del Monferrato), andando cos\u00ec contro il volere di Maria de' Medici. Nello stesso anno, tuttavia, affront\u00f2 la ribellione ugonotta in Linguadoca, sottomettendo i ribelli, ma facendo loro concedere dal re la grazia con la pace di Alais, che sanciva la supremazia della corona e toglieva definitivamente le ultime piazzeforti, e i relativi privilegi politici, agli ugonotti.\nCostrinse quindi il duca di Savoia a lasciare l'alleanza con la Spagna e a schierarsi con i francesi. Nel 1631 concluse un'alleanza con il re di Svezia Gustavo II Adolfo in funzione antimperiale, costringendo l'imperatore a concedere Mantova e il Monferrato a Carlo I di Gonzaga-Nevers e alcuni territori al duca di Savoia. Con il trattato di Cherasco del 7 aprile 1631, al duca di Savoia Vittorio Amedeo I furono assegnati i territori di Trino e di Alba, e alla Francia il sito strategico piemontese di Pinerolo.\nQuesto aspetto della politica del cardinale si rivel\u00f2 contrario alla politica di Maria de' Medici, poich\u00e9 rovesciava l'alleanza spagnola fino ad allora consolidata, per cui la regina cerc\u00f2 di opporsi in ogni modo, ricorrendo anche a un complotto, che non riusc\u00ec, contro Richelieu.\nAnche nel campo della politica interna Richelieu non fu affatto tenero: per ottenere l'ubbidienza della nobilt\u00e0, riottosa ad assoggettarsi agli editti reali, non esit\u00f2 a far eseguire condanne capitali ai danni di molti aristocratici. Fece anche distruggere pi\u00f9 di 2000 castelli che non riteneva fondamentali per la difesa del territorio francese, sostitu\u00ec molti coronati presenti nel consiglio del re con personaggi di pi\u00f9 umile estrazione, e infine viet\u00f2 i duelli, molto frequenti in quel periodo.\nIn definitiva il carattere assolutista della monarchia venne molto accentuato sotto la direzione del cardinale. Oltre che della direzione politica del regno si occup\u00f2 anche della parte economica, ristabilendo l'ordine nelle finanze reali, aumentando la pressione fiscale (soprattutto della \"taglia\", imposta che gravava quasi unicamente sulle campagne). Con lui, la Bastiglia divenne prigione di Stato dove rinchiudere gli avversari politici. Anche l'ormai vecchio duca di Sully si sottomise ai suoi voleri.\nAcceler\u00f2 inoltre l'espansione coloniale, spingendo la Francia a proseguire l'occupazione del Canada meridionale (Nouvelle France), varie isole nelle Antille (Martinica, la Guadalupa, Saint-Domingue), la Guyana e il Senegal. Durante la sua direzione nacque anche una forte marina militare e, dal punto di vista della cultura, bisogna ricordare la fondazione dell'accademia francese delle scienze nel 1635, la creazione di una preziosa biblioteca nel suo palazzo di Place Royale in Parigi (assorbita poi dalla Biblioteca nazionale francese) e ricche collezioni d'arte, andate successivamente disperse fra diversi proprietari e in parte perdute.\nNel 1631, all'apice della sua carriera politica, riusc\u00ec a ottenere dal re anche l'autorizzazione a costruire un castello e un borgo con il suo nome (tuttora chiamato Richelieu), considerato ancor oggi come un capolavoro dell'urbanistica europea del XVII secolo. Nel 1635 fu nominato abate commendatario dell'abbazia di Cluny e dell'abbazia di C\u00eeteaux, cariche che tenne fino alla morte avvenuta nel 1642 per tubercolosi polmonare. Non molto amato dal suo popolo, riusc\u00ec anche a raccomandare al re la scelta del cardinale Giulio Mazzarino come suo successore.\nMorte.\nIl cardinale di Richelieu riservava ai gatti addirittura alcuni luminosi locali del suo appartamento e, quando mor\u00ec, lasci\u00f2 nel testamento una somma di denaro perch\u00e9 i suoi beniamini potessero continuare a vivere in dignit\u00e0.\nLa sua tomba \u00e8 visibile nella chiesa della Sorbona, a Parigi.\nLe congiure.\nDurante il lungo periodo di esercizio del potere Richelieu fu oggetto di numerosi tentativi di venir esautorato o addirittura fisicamente eliminato."}
{"id": "94212", "revid": "838137", "url": "https://it.wikipedia.org/wiki?curid=94212", "title": "329 a.C.", "text": ""}
{"id": "94213", "revid": "2184720", "url": "https://it.wikipedia.org/wiki?curid=94213", "title": "Giorgia (cantante 1971)", "text": "\u00c8 una delle cantanti pi\u00f9 amate e note in Italia, ma ha avuto successo con riscontri di vendite positive anche in altri paesi come Olanda, Regno Unito, Spagna, Francia, Canada e Stati Uniti e nel mercato dell'America Latina. Ha inoltre collaborato con artisti italiani e stranieri tra cui Simple Minds, Zucchero Fornaciari, Pino Daniele, Andrea Bocelli, Luciano Pavarotti, Bryan Adams, Sting, Alicia Keys, Ronan Keating e Eros Ramazzotti.\nSolo in Italia ha venduto circa sette milioni di copie, con 12 album nella top-ten italiana, 5 dei quali arrivati al numero uno, e 25 singoli top-ten di cui 5 numero uno.\nHa partecipato, in totale, quattro volte al Festival di Sanremo, ottenendo nella categoria \"Big\" il primo, il terzo e il secondo posto; nell'edizione del 1995, in cui risult\u00f2 vincitrice con \"Come saprei\", fu la prima cantante nella storia del festival a conquistare quattro premi: \"Primo Posto Big\", \"Premio della Critica\" (prima cantante ad aggiudicarsi entrambi i principali riconoscimenti), \"Premio Autori\" e \"Premio Radio e TV\". Nella sua carriera ha anche vinto 14 Music Awards, un Premio Lunezia, l'onorificenza UniMarche di Musicultura e un Nastro d'argento; ha inoltre ricevuto una candidatura al David di Donatello.\nBiografia.\nOrigini.\nGiorgia \u00e8 nata a Roma nel 1971, figlia di Elsa Giordano e del cantante e musicista Giulio Todrani, membro del duo canoro Juli &amp; Julie e, in seguito, fondatore del gruppo \"soul\" e \"rhythm and blues\" \"Io vorrei la pelle nera\". La prima registrazione di Giorgia \u00e8 del 1979 insieme a Cristina Montefiori, un 45 giri intitolato \"Chiamatemi Andrea\" per la stessa etichetta (la Yep) che pubblicava i dischi di Juli &amp; Julie.\nLa sua prima formazione, a sedici anni, avvenne sotto la guida del tenore lirico Luigi Rumbo, cantore della Cappella Sistina; forma il \"Giorgia Todrani's Group\". Una sera in un club romano conosce Marco Rinalduzzi e Massimo Calabrese: da l\u00ec inizia la collaborazione con i due musicisti e produttori, le esibizioni nei club con gli \"Io vorrei la pelle nera\", la \"Friends Acoustic Night\" dove la cantante forma il suo bagaglio tecnico che spazia dal jazz al soul, dal blues al rock. Conseguito il diploma al liceo linguistico con il massimo dei voti, si iscrive alla facolt\u00e0 di Lingue con l'obiettivo di diventare insegnante e guadagna i primi soldi incidendo cori per i jingle pubblicitari.\nGiorgia continua lo studio con il maestro Luigi Rumbo, praticato fino ai 26 anni. Nel 1992 vengono registrati diversi concerti nei club romani con la Friends Acoustic Night (Giorgia voce, Marco Rinalduzzi chitarre e cori, Massimo Calabrese basso e cori, Alberto Bartoli batteria), e nel 1993 diventano due CD live prodotti da Marco Rinalduzzi e Massimo Calabrese con la produzione esecutiva di Ben Sidran, \"Natural Woman (Live in Rome)\", e \"One More Go Round\", entrambi per l'etichetta \"Go Jazz\"; i due dischi, in cui la cantante reinterpreta alcuni classici della musica come \"Ain't No Sunshine\" o \"Bridge over Troubled Water\" verranno ristampati nel 1995 dalla \"Flying Records\", dopo il successo di Giorgia e, in un ulteriore versione, insieme come doppio cd.\nPrima partecipazione a \"Sanremo Giovani\" e debutto.\nLa carriera musicale della cantante comincia nell'autunno del 1993, quando presenta a Sanremo Giovani un brano scritto da lei, Marco Rinalduzzi e Massimo Calabrese (in seguito insieme produttori di Alex Baroni e Massimo Calabrese con suo fratello Piero scopritore e produttore di Marco Mengoni), \"Nasceremo\", classificandosi prima e ottenendo perci\u00f2 l'accesso al Festival di Sanremo dell'anno successivo nella sezione \"Nuove Proposte\".\nNel febbraio 1994 a Sanremo nelle Nuove Proposte, Giorgia canta una delle sue canzoni pi\u00f9 note, dal titolo \"E poi\", scritta nuovamente da lei, da Marco Rinalduzzi e da Massimo Calabrese ma si classifica solo settima. I due coautori del brano \"E poi\" comunque producono il suo primo disco, intitolato semplicemente \"Giorgia\", registrato e mixato da Marco Covaccioli. L'album contiene entrambi i brani interpretati sul palco dell'Ariston pi\u00f9 altri nove inediti (sempre scritti a sei mani da Giorgia, Massimo Calabrese e Marco Rinalduzzi) e la fortunatissima cover Nessun dolore di Lucio Battisti; raggiunto, sorprendentemente il 2\u00ba posto dei dischi pi\u00f9 venduti, Giorgia arriva a vendere copie, trasformandola da perfetta sconosciuta a vera Big della musica pop italiana. Qualche tempo dopo viene invitata da Luciano Pavarotti al suo programma \"Pavarotti &amp; Friends\", dove interpreta un brano dei Queen, \"Who Wants to Live Forever\". La stessa sera duetta con Pavarotti in una versione del classico della musica partenopea \"Santa Lucia luntana\". Duetta inoltre con Sting, Bocelli, Pavarotti, Bryan Adams, Nancy Gustafson e Andreas Vollenweider nel brano All for Love e nel brano La traviata / Act 1 - Libiamo ne' lieti calici (Brindisi).\nAlla vigilia di Natale del 1994 si esibisce per il Papa in Vaticano, cantando al fianco di Andrea Bocelli, con il quale nel 1995 reinterpreta la nota \"Vivo per lei\", cover degli O.R.O.. Giorgia si esibir\u00e0 altre due volte davanti a papa Giovanni Paolo II.\nLa vittoria a Sanremo 1995: l'inizio del grande successo.\nIl sodalizio gi\u00e0 stretto con Michele Torpedine (gi\u00e0 manager di Zucchero e Andrea Bocelli) porta Giorgia l'anno successivo al Festival di Sanremo interpretando la canzone \"Come saprei\" (scritta da Eros Ramazzotti, Adelio Cogliati, Vladi Tosetto, e arrangiata da Celso Valli), con la quale conquista la vittoria e diventa la prima artista a ricevere nello stesso tempo il Premio della Critica (oggi premio Mia Martini), circostanza che in seguito si ripeter\u00e0 con Elisa nel 2001, Simone Cristicchi nel 2007, Roberto Vecchioni nel 2011 e Diodato nel 2020. Essendo inoltre la prima artista romana ad affermarsi nella kermesse, l'allora sindaco della capitale Francesco Rutelli la promuove \"ambasciatrice della romanit\u00e0\".\nNella primavera del 1995 Giorgia \u00e8 invitata a esibirsi in presenza di Papa Giovanni Paolo II sul sagrato della Basilica di San Pietro in Vaticano dove intona l'Ave Maria di Renato Serio, uno spiritual e \"Bridge over Troubled Water\".\nIl 28 marzo 1995 co-conduce con Pippo Baudo il programma televisivo musicale italiano Sanremo Top a cui la cantante aveva partecipato anche l'anno precedente.\nSuccessivamente viene pubblicato l'album \"Come Thelma &amp; Louise\", che esordisce alla seconda posizione della classifica FIMI e vende copie in poche settimane in totale ha poi superato le . Elton John la vuole come ospite d'onore nella sua tourn\u00e9e italiana. Il cantautore britannico defin\u00ec quella di Giorgia \"una delle pi\u00f9 belle voci del mondo\".. Nel 1999, del brano \u00e8 stata incisa anche la versione in spagnolo per il mercato latino, \"Como sabr\u00e8\".\nIl terzo disco: \"Strano il mio destino\".\nNel 1996 Giorgia torna al Festival di Sanremo, arrivando terza con \"Strano il mio destino\", scritta a quattro mani con Maurizio Fabrizio. Il successivo disco, \"Strano il mio destino (Live &amp; studio 95/96)\", registrato quasi tutto dal vivo, tranne la title track ed un remix di \"E c'\u00e8 ancora mare\" (remixata dal musicista napoletano Enzo Gragnaniello), debutta alla numero 2 della classifica italiana e vende oltre copie.\nSette sono i brani del cd registrati dal vivo durante il tour teatrale dell'artista, tenutosi tra il 1995 e il 1996. Si segnalano la partecipazione di Olivia Mc Clurkin e quella di Michael Baker.\nNello stesso anno prende parte a un progetto internazionale di beneficenza, duettando nel brano \"The power of peace\" che vede la collaborazione anche di Aretha Franklin, Enrique Iglesias e Chris de Burgh. Il brano \"Riguarda noi\" inoltre viene inserito nell'omonima compilation, commercializzata in tutto il mondo.\nIl lavoro con Pino Daniele: \"Mangio troppa cioccolata\".\nNel 1997 Giorgia incontra Pino Daniele: l'amicizia che nasce tra i due artisti sfocia in una collaborazione artistica che confluisce nell'album \"Mangio troppa cioccolata\" che regala una nuova soddisfazione all'artista debuttando alla prima posizione della classifica FIMI e vende in dieci giorni copie. In totale supera le copie.\nIl disco \u00e8 prodotto proprio dal musicista napoletano. Giorgia ricambia prestando la sua voce a \"Scirocco d'Africa\", canzone inserita nel disco di Pino Daniele \"Dimmi cosa succede sulla terra\". \"Mangio troppa cioccolata\" segna una svolta nella musicalit\u00e0 dell'artista, grazie all'influenza di Pino Daniele unito alle melodie \"pop-soul\" di Giorgia. Questi cambiamenti si uniscono alla nuova immagine della cantautrice, che in questo periodo portava i capelli rasati. Nel 1998 il disco viene distribuito in vari paesi europei, tra i quali: Francia, Belgio, Paesi Bassi, Germania, Svezia e Finlandia. L'album riceve una candidatura al Premio italiano della musica come \"Miglior album dell'anno\" nel 1998.\nNel dicembre del 1998 Giorgia si esibisce nella Trasmissione Taratata in onda su Rai 1 al fianco di Herbie Hancock, con il quale inizia il sodalizio artistico interpretando \"Summertime\" e \"The Man I Love\" di George Gershwin, \"Dimmi dove sei\" ed \"E poi\".\n\"Girasole\".\nNel 1999, forte dell'esperienza acquisita, affronta il nuovo disco \"Girasole\", del quale cura sia la produzione esecutiva sia quella artistica, coadiuvata da Adriano Pennino. L'album rimane in classifica oltre un anno, vendendo pi\u00f9 di copie.\nIl disco comprende, oltre al grande successo \"Girasole\", anche brani come \"Parlami d'amore\", \"Tradirefare\" e una versione de \"Il cielo in una stanza\" di Gino Paoli rifatta da Giorgia apposta per l'omonimo film dei Vanzina che ha raggiunto la prima posizione in classifica italiana. Sempre nel 1999, Giorgia diventa ambasciatrice dell'UNICEF. L'album, mixato nel celebre studio \"Soul II Soul\" di Londra, vanta la collaborazione di Diane Warren (\"Parlami d'amore\"), di Des'ree (\"Se ci sei\") e di Alex Baroni (\"\u00c8 la verit\u00e0\"). Sempre nel 1999 viene pubblicato in Spagna, Portogallo e America Latina il disco \"Giorgia Espana\". Nello stesso anno continua la collaborazione con Herbie Hancock in un tour europeo nei maggiori Festival Jazz del continente, dall'Umbria Jazz, a Londra, Antibes, Montreux, passando per il Lucca Summer Festival e Malta.\n\"Senza ali\" e nuova apparizione a Sanremo.\nLa tappa seguente nella carriera discografica di Giorgia si chiama \"Senza ali\" (2001), disco concepito in grande e realizzato come un vero progetto internazionale: registrato tra Minneapolis e Los Angeles con il fonico di Santana e prodotto da Michael Baker, con la collaborazione di musicisti come Ricky Peterson, Maurizio Fiordiliso, Stefano Senesi. Alla registrazione partecipa nuovamente Herbie Hancock, che appare nel brano \"Il mare sconosciuto\".\nIl cd esordisce al quarto posto nella classifica FIMI e diventa uno degli album pi\u00f9 venduti dell'anno, con oltre copie. Sempre nello stesso anno, per presentare l'album Giorgia ritorna al Festival, con \"Di sole e d'azzurro\", scritta per lei da Zucchero Fornaciari. Si classifica al secondo posto dietro a Elisa, con Luce (Tramonti a nord-est). La canzone ottiene successo e diventa uno dei \"cavalli di battaglia\" della cantante romana, tradotto anche in inglese e modificato per il mercato britannico con il titolo \"With you\". Giorgia tiene in questo periodo una serata al \"Jazz Caf\u00e8\" di Londra. Nell'album compare ancora una volta Alex Baroni, autore del brano \"Prima di domani\".\n\"Greatest Hits - Le cose non vanno mai come credi\".\nGiorgia, dopo la perdita del compagno Baroni, nel 2002 pubblica \"Greatest Hits - Le cose non vanno mai come credi\", raccolta di successi con l'aggiunta di tre inediti: la hit \"Vivi davvero\", \"Marzo\" (canzone dedicata ad Alex Baroni dal cui testo \u00e8 tratto il titolo della raccolta) e una nuova versione di \"E poi\". Il disco supera le copie vendute e diventa il secondo cd pi\u00f9 venduto dell'anno in Italia, e prepara il terreno alla tourn\u00e9e che Giorgia tiene nei palasport fra novembre e dicembre 2002. L'album ha venduto negli anni oltre 1 milione di copie.\nL'anno si chiude con il duetto insieme a Ronan Keating. La canzone \u00e8 \"We've Got Tonight\", una cover di un successo di Bob Seger, e il duetto con Keating viene lanciato in tutta Europa.\nDal gennaio 2009 al maggio 2012, dopo 10 anni dalla pubblicazione, l'album arriva a vendere altre copie, ricevendo la certificazione di un ulteriore disco d'oro dalla FIMI Il 20 febbraio 2015 l'album riceve una nuova certificazione FIMI, disco di platino, per aver venduto ulteriori copie.\n\"Ladra di vento\", la svolta R&amp;B.\nIl 2003 si apre con una collaborazione con il regista Ferzan \u00d6zpetek per il film \"La finestra di fronte\": Giorgia firma il tema principale \"Gocce di memoria\" su musiche di Andrea Guerra. La canzone vende pi\u00f9 di copie e diventa il singolo di maggior successo del 2003. Il brano, dal 2009 al 2014, riceve una certificazione FIMI disco d'oro per altre copie vendute. Grazie alla canzone, Giorgia riceve numerosi premi come il Nastro d'argento al Festival del Cinema di Taormina per la \"Migliore Canzone per Film\", tre Italian Music Awards come \"Miglior Singolo\", \"Miglior Composizione\" e \"Miglior Arrangiamento\" e un \"David di Donatello\" con Andrea Guerra, coautore del brano per la \"Miglior colonna sonora\".\nPochi mesi dopo esce il singolo R&amp;B \"Spirito libero\", scritto dal suo bassista Sonny T. Il singolo contiene anche una versione live di \"A Song for You\", celebre brano di Leon Russel e precede la pubblicazione dell'album \"Ladra di vento\". L'album costituisce un vero e proprio spartiacque per la cantautrice che con questo lavoro abbraccia sonorit\u00e0 R&amp;B e utilizza suoni elettronici. Tracce di questo cambiamento sono gi\u00e0 percepibili nell'album \"Senza ali\" del 2001 e nel singolo \"Marzo\" del 2002 nonch\u00e9 nella versione di \"E poi\" (\"E poi 2002\") contenuta nel \"Greatest hits-Le cose non vanno mai come credi\" sempre del 2002.\nL'album esordisce al primo posto della classifica FIMI. Vende in totale circa copie; segue il singolo \"L'eternit\u00e0\", una ballata nella quale Giorgia fa sentire le note pi\u00f9 calde della sua voce. Il successivo video del singolo \"La gatta\" ospita l'arbitro di calcio Pierluigi Collina. Nell'estate 2004, mentre Giorgia gira l'Italia cantando dal vivo, (da ricordare il concerto del 5 luglio, tenuto al Lucca Summer Festival aperto dai Black Eyed Peas), viene messo in commercio il primo DVD, intitolato \"Giorgia Ladra Di Vento Live 03/04\", registrato durante il concerto del 19 dicembre 2003 a Milano.\n\"MTV Unplugged\". Gli anni dello sperimentalismo.\nNel 2005 Giorgia sperimenta un concerto tenutosi a Milano in cui interpreta i suoi brani pi\u00f9 famosi in chiave acustica e successivamente pubblica \"MTV Unplugged\", il primo disco unplugged di un artista italiano ripreso da MTV, che debutta e mantiene per diverso tempo la seconda posizione nella classifica FIMI e in breve tempo vende copie (in tutto oltre copie nella versione \"deluxe\"), raggiungendo i tre dischi di platino. La stessa formula unplugged, costituita da arrangiamenti inediti in chiave acustica di una selezione di brani del suo repertorio e di cover internazionali, viene mantenuta anche nel successivo tour estivo lungo la penisola.\nI singoli estratti dall'album, composto da 18 brani di cui 4 inediti, sono \"Infinite volte\" (uscito il 13 giugno 2005) e un'interpretazione di \"I Heard It Through the Grapevine\", classico della musica afroamericana di Marvin Gaye, interpretato nell'unplugged con il cantante Soul Ricky Fant\u00e9 col quale ha duettato durante alcuni suoi concerti e che ha anche aperto il concerto di Giorgia del 16 luglio all'Auditorium Parco della Musica di Roma. Il pezzo \"I Heard It Through the Grapevine\" fa parte anche della colonna sonora del film \"Romanzo criminale\". Nuovi arrangiamenti vengono composti per le versioni acustiche di \"La gatta\", di \"E poi\" e di \"Strano il mio destino\" che vedono l'accompagnamento del jazzista Terence Blanchard. In autunno esce \"Giorgia Unplugged Session\" 2005, che porta la cantante nelle principali citt\u00e0 italiane dal 4 novembre al 20 dicembre. La versione CD+DVD dell'Unplugged fa guadagnare all'artista una nuova nomination agli MTV Europe Music Awards oltre il Premio \"Riccio D'Argento\" nella sezione \"Migliori Cantanti Italiane\" ritirato durante una tappa del Tour presso il Teatro Rendano di Cosenza.\nIl 24 ottobre 2005 Giorgia partecipa alla prima edizione del programma \"MTV Storytellers\", format di MTV America realizzato in Italia dopo il successo di \"MTV Unplugged\". Giorgia nel corso del programma in diretta dall'Universit\u00e0 di Bologna, intervistata da Paola Maugeri, racconta la sua esperienza musicale alternando aneddoti a esibizioni in chiave acustica.\nIl 2005 porta a Giorgia un'altra importante collaborazione: partecipa infatti come \"guest star\" nell'album \"Sauf si l'amour\" del cantautore franco-canadese Roch Voisine. I due duettano in \"Redonne moi ta confiance\", brano inizialmente destinato al mercato canadese oltre a quello francese. Sempre nel 2005 Giorgia collabora con i JetLag nell'album \"On the Air\", esperimento che vede Giorgia cimentarsi in un pezzo (di cui \u00e8 autrice) lontano dai suoi canoni abituali. MTV Unplugged continua la fase sperimentale della carriera di Giorgia e segna anche l'inizio di un periodo senza produrre hit radiofoniche e singoli di grande successo.\n\"Stonata\", l'album del 2007.\nIl 12 ottobre 2007, Giorgia esce in radio con \"Parlo con te\", nuovo brano che anticipa l'album \"Stonata\" (il settimo di inediti della cantante), in commercio dal 9 novembre e masterizzato allo Sterling Sound di New York da Tom Coyne. Il primo singolo \u00e8 stato composto nel giugno 2006. L'album \u00e8 interamente scritto e composto da Giorgia. \"Stonata\" contiene un duetto con Mina (\"Poche parole\"), ma nel disco intervengono anche altri artisti come Diana Winter, Elio degli Elio e le Storie Tese, Emanuel Lo, Beppe Grillo e l'amico di vecchia data Pino Daniele. Fra i musicisti che hanno suonato nel disco ci sono Michael Bland e Sonny\u00a0T; ma anche i musicisti con cui Giorgia ha collaborato ai suoi esordi: Marco Rinalduzzi, Massimo Calabrese (coautore insieme con Giorgia e suo fratello Piero del brano Amanti), Alessandro Centofanti; Gianni Davoli alla fisarmonica; Marco Siniscalco del gruppo Aires Tango al basso elettrico. L'album debutta alla seconda posizione della classifica FIMI degli album pi\u00f9 venduti in Italia e diventa il quattordicesimo disco pi\u00f9 venduto in Italia nel 2007.\nLa notte di capodanno 2008 Giorgia si esibisce al Foro Traiano a Roma in un concerto trasmesso dal vivo dal canale MTV davanti a circa persone per promuovere il suo lavoro.\nIl 5 febbraio 2008 su iTunes \u00e8 stato pubblicato l'EP \"Giorgia - Live alla Casa del Jazz\", cd che raccoglie alcuni brani cantati dall'artista romana nel novembre 2007 in un intimo concerto alla Casa del jazz di Roma. L'EP si classifica al primo posto della classifica di iTunes degli album pi\u00f9 acquistati e vi rimane per diverse settimane. Giorgia partecipa al Festival di Sanremo 2008 per la serata del 29 febbraio, in veste di super ospite, interpretando \"Se stasera sono qui\" di Luigi Tenco, lo standard americano jazz \"The Man I Love\" di Gershwin, E poi e il suo singolo \"La La Song (non credo di essere al sicuro)\". Si esibisce la stessa sera al Dopofestival in una cover di \"I Say a Little Prayer\" di Aretha Franklin. Subito dopo il festival Giorgia torna ad esibirsi dal vivo.\nIl secondo singolo estratto dall'album \u00e8 \"La La Song (non credo di essere al sicuro)\", che ottiene un buon successo in radio ed \u00e8 scelto come sigla della miniserie \"La stella della porta accanto\" diretta da Gianfranco Albano e andato in onda su Rai 1 nel 2008. Il terzo singolo \u00e8 \"Ora basta\", canzone dalle sonorit\u00e0 R&amp;B in cui \u00e8 compresa una citazione della storica \"Come saprei\". Giorgia presenta la canzone in un'esibizione live durante una puntata del programma \"X Factor\", durante la quale duetta anche in una versione acustica di \"The Long and Winding Road\" dei Beatles, insieme a Morgan, in quel momento giudice del programma.\nIl 31 maggio Giorgia si esibisce all'Etnafest, concerto evento organizzato da Carmen Consoli in onore di Rosa Balistreri, insieme ad altre 10 cantanti tra cui la stessa Consoli, Ornella Vanoni, Marina Rei, Paola Turci, Tosca, Patrizia Laquidara e Nada. Il 3 giugno riceve il \"Wind Music Award\" per le prime copie vendute dell'album Stonata. Il quarto e ultimo singolo estratto dall'album \u00e8 \"Poche parole\", il duetto inciso insieme a Mina. Avendo ricevuto due dischi di platino e un disco d'oro, \"Stonata\" riceve il titolo di \"multiplatinum\", raggiungendo il 1\u00ba agosto 2008 il traguardo delle copie vendute.Il disco viene accolto con pareri contrastanti da parte della critica e del pubblico che rileva l'alto sperimentalismo del lavoro. Pur riscuotendo un discreto successo, nessuno dei singoli si impone all'attenzione delle radio e il tour promozionale vede molte date cancellate.\n\"Spirito libero\": il primo cofanetto di Giorgia.\nIl 21 novembre 2008 viene pubblicato il cofanetto antologico di Giorgia intitolato \"Spirito libero - Viaggi di voce 1992-2008\". Contiene la storia della carriera artistica della cantautrice, a partire dai suoi esordi nel 1992 con gli \"Io vorrei la pelle nera\". La raccolta, la cui uscita coincide con la rottura della cantante con il suo storico tour manager Mimmo D'Alessandro e il suo passaggio nel gruppo di Ferdinando Salzano, rappresenta l'inizio di un processo di rinnovamento della sua carriera. Ci sono canzoni reinterpretate e alcune inserite dagli altri album. Contiene anche quattro inediti e un DVD. A causa della complessit\u00e0 del repertorio affrontato, \"Spirito libero\" \u00e8 composto da tre cd divisi per tematiche.\nIl primo singolo promozionale estratto dall'album \u00e8 l'inedito \"Per fare a meno di te\", colonna sonora del film \"Solo un padre\" per la regia di Luca Lucini, in uscita il 28 novembre 2008. Il brano, candidato al David di Donatello 2009 e al Nastro d'argento come Migliore canzone originale \u00e8 in rotazione nelle radio dal 24 ottobre e riceve un buon consenso da parte del pubblico riportando la cantante ai vertici delle classifiche radiofoniche dopo quattro anni.\nIl disco riesce a vendere in tre settimane copie aggiudicandosi il doppio disco di platino; in seguito supera le copie. L'antologia ha venduto in totale oltre copie. Anche il singolo ottiene un buon riscontro di pubblico. Il secondo singolo estratto \u00e8 \"Via col vento\", scritta da Giorgia con gli autori di \"Di sole e d'azzurro\". Il singolo tuttavia non riceve alcuna promozione e passa quasi inosservato. A supporto dell'album, Giorgia parte per un tour italiano che visita le maggiori citt\u00e0 italiane riscuotendo un grande successo di pubblico e critica. Nel maggio 2009 viene premiata ai \"Wind Music Awards 2009\".\n\"Dietro le apparenze\" e il ritorno al grande successo.\nIl 10 giugno 2011 \u00e8 pubblicato per il mercato digitale il singolo \"Il mio giorno migliore\", diffuso anche in radio, e divenuto uno dei brani pi\u00f9 trasmessi dell'estate 2011. Si tratta del primo brano estratto dall'ottavo album di inediti dell'artista, \"Dietro le apparenze\", la cui pubblicazione avviene il 6 settembre successivo.\nIl singolo, del quale \u00e8 realizzato un video per la regia di Gaetano Morbioli, il 18 settembre 2011 viene certificato disco di platino, per le oltre copie vendute, secondo quanto riportato da FIMI.\n\"Il mio giorno migliore\" \u00e8 la prima grande hit di Giorgia alcuni anni e segna una nuova fase della sua carriera che coincidono con la produzione di Michele Canova e il management di Fabrizio Giannini.\nLa maggior parte dei brani dell'album \u00e8 firmata da Giorgia con il compagno Emanuel Lo, ma sono anche presenti brani in collaborazione con altri artisti come Jovanotti in \"Tu mi porti su\", Eros Ramazzotti, con cui Giorgia duetta in \"Inevitabile\", Marina Rei, autrice del brano \"Passer\u00e0 l'estate\"; Mike Busbee firma il brano \"Hostage (\u00c8 l'amore che conta)\", pubblicato come bonus track nella versione digitale dell'album su iTunes: il brano \u00e8 stato riadattato in lingua italiana da Giorgia ed \u00e8 incluso nell'album con il titolo \u00c8 l'amore che conta. Quest'ultima traccia \u00e8 stata pubblicata il 9 settembre 2011 come secondo singolo estratto dall'album. Il 20 dicembre 2011 il singolo \"\u00c8 l'amore che conta\" viene certificato disco d'oro dalla classifica FIMI per le oltre copie vendute. Il 7 ottobre 2013 il singolo \u00e8 stato certificato disco di platino per le oltre copie vendute.\nIl 6 settembre 2011 l'album \"Dietro le apparenze\" definito da iTunes \"Album Pop 2011\" ha debuttato nella classifica italiana degli album direttamente alla prima posizione. Il disco si attesta inoltre alla posizione numero 19 nella classifica svizzera degli album pi\u00f9 venduti. Dopo 4 settimane dall'uscita, l'album viene certificato da FIMI disco d'oro per le oltre copie vendute. \"Inevitabile\", terzo singolo estratto dall'album \"Dietro le apparenze\", entra in rotazione radiofonica dal 18 novembre 2011. Scritto e interpretato con Eros Ramazzotti, che era gi\u00e0 stato coautore insieme a Giorgia di \"Come saprei\" nel 1995, vede per la prima volta i due artisti esibirsi assieme. Il 31 gennaio 2012 \"Inevitabile\" viene certificato da FIMI disco d'oro per le oltre copie vendute. Il singolo \u00e8 stato lanciato anche all'estero, in Europa e America Latina, ed \u00e8 entrato in classifica in Belgio e Croazia: in entrambi i paesi si \u00e8 attestato al 9 posto delle rispettive classifiche. Successivamente, il 17 luglio 2012 il singolo viene certificato da FIMI disco di platino per le oltre copie vendute.\n\"Dietro le apparenze\", il 13 dicembre 2011, viene certificato da FIMI disco di platino per le oltre copie vendute. Nella classifica di fine anno, stilata da FIMI, l'album risulta al 13\u00ba posto tra i pi\u00f9 venduti in Italia e il 10\u00ba tra quelli italiani nel 2011. Il 10 febbraio 2012 entra in rotazione radiofonica il quarto singolo estratto dall'album, il brano \"Dove sei\". Il 13 aprile 2012 esce nelle radio il quinto singolo estratto, \"Tu mi porti su\" con la collaborazione e testo scritto da Jovanotti. Il brano diviene uno dei pi\u00f9 trasmessi dalle radio, raggiungendo il primo posto nella diffusione radiofonica, e posizionandosi nella top 5 dei singoli di iTunes. Il 19 giugno 2012 il singolo viene certificato da FIMI disco d'oro per le oltre copie vendute. Il 24 luglio 2012 il brano riceve la certificazione FIMI disco di platino per aver venduto pi\u00f9 di copie. Il brano \u00e8 risultato essere, a fine anno, anche il pi\u00f9 trasmesso per numero di passaggi dalle emittenti radio nel 2012. Il 4 aprile 2014 il singolo \"Tu mi porti su\" \u00e8 stato certificato dalla FIMI doppio disco di platino per le oltre copie vendute formato digitale.\nCon l'album \"Dietro le apparenze\", Giorgia viene premiata il 26 maggio 2012 presso l\"'Arena di Verona\" col \"Wind Music Award\" nella categoria \"CD Platino\" (la cerimonia di premiazione \u00e8 stata poi messa in onda su Rai 1 il 2 luglio). Il 3 luglio 2012 l'album viene certificato doppio disco di platino per le oltre copie vendute, in seguito supera le copie. Tra album e singoli sono stati venduti oltre copie\nDopo la tappa al Mandela Forum, il \"Corriere Nazionale\" di Firenze paragona Giorgia a Maria Callas, ad \u00c9dith Piaf, a Whitney Houston, a Diana Ross, a Gloria Gaynor e a Mary J. Blige..\n\"Dietro le apparenze\" nel 2012 riceve anche il \"Premio Lunezia Pop\", per il valore musicale e letterario dell'album. L'album fa ricevere a Giorgia una nomination agli \"EMA\" (MTV Europe Music Awards, edizione 2012) nella categoria \"Best Italian Act\"..Il disco fa tornare Giorgia ad imporsi come una delle artiste di maggior successo in Italia e viene lodato unanimemente dalla critica, preparando il terreno ad un tour trionfale durato diversi mesi.\n\"Senza paura\" e la \"Limited Gold Edition\".\nNel febbraio 2013 viene invece confermata la presenza dell'artista romana nell'album \"Cantabile\" di Nicola Piovani.\nPer il nono lavoro discografico Giorgia si affida, come per il precedente, alla produzione di Michele Canova Iorfida. L'11 settembre, annuncia la firma di un accordo con Live Nation Italia per l'organizzazione e la produzione del successivo tour previsto per la primavera 2014. A settembre riceve 5 nomination ai World Music Awards nelle categorie \"Best Live Act\"; \"Best Entertainer Of The Year\"; \"Best Female Artist\", \"Best Album\" con \"Senza paura\" e \"Best Song\" con \"Quando una stella muore\".\nIl 4 ottobre 2013 esce il primo singolo estratto dal nono album, intitolato \"Quando una stella muore\", anticipando l'uscita del disco il 5 novembre successivo. Il 3 ottobre viene confermato da Live Nation l'inizio del nuovo tour di Giorgia a partire dal 3 maggio 2014 nei principali palasport italiani. Il 6 ottobre, la cantante annuncia il titolo dell'album, \"Senza paura\". Il 6 dicembre 2013 il singolo \"Quando una stella muore\" viene certificato dalla FIMI disco d'oro per le oltre copie vendute in formato digitale. Il 4 aprile 2014 il singolo \u00e8 stato certificato dalla FIMI disco di platino per le oltre copie vendute in formato digitale.\nNel disco la cantautrice duetta con Alicia Keys nel brano \"I Will Pray (pregher\u00f2)\", e con Olly Murs in \"Did I lose you\", scritta da Busbee, gi\u00e0 coautore di \"\u00c8 l'amore che conta\", ed Alex James (bassista dei Blur). Un altro brano dell'album, \"Oggi vendo tutto\", porta la firma di Ivano Fossati.. Alla prima settimana di uscita il disco guadagna subito il primo posto nella Classifica FIMI Album dei pi\u00f9 venduti in Italia. L'album inoltre debutta nella \"Top 100 Albums\" di Schweizer Hitparade, classifica musicale Svizzera, piazzandosi alla 58\u00aa posizione.\nIl 29 novembre viene diffuso in radio \"I Will Pray (pregher\u00f2)\", il secondo singolo estratto da \"Senza paura\", interpretato in duetto con Alicia Keys. Il singolo il 18 aprile 2014 \u00e8 certificato disco d'oro per le vendite in formato digitale, per aver venduto oltre copie.\nIl 13 dicembre, dopo quattro settimane dalla pubblicazione, \"Senza paura\" \u00e8 certificato disco d'oro in Italia per le oltre copie vendute. Nella settimana 52 del 2013, \"Senza paura\" viene certificato disco di platino per le oltre copie vendute. L'album \u00e8 risultato essere in 22\u00aa posizione nella classifica dei pi\u00f9 venduti di fine anno del 2013.\nIl 21 marzo 2014 viene estratto il terzo singolo dall'album \"Senza Paura\", il brano \"Non mi ami\" scritto da Giorgia, con musiche di Fraser T. Smith e Natasha Bedingfield. Il 21 giugno 2014 Giorgia \u00e8 premiata con l\"'MTV History Award\", premio alla carriera siglato dall'omonimo canale TV. Il singolo resta per cinque settimane consecutive nella Top 20 dei brani pi\u00f9 venduti da FIMI. Il 14 luglio 2014 il singolo \"Non mi ami\" \u00e8 certificato in Italia disco d'oro per aver venduto oltre copie. Il 9 gennaio 2015 il singolo \u00e8 certificato disco di platino per aver venduto oltre copie.\nIl 3 luglio 2014 Giorgia annuncia che il quarto singolo estratto dall'album sar\u00e0 \"Io fra tanti\", scritto da lei stessa con il compagno Emanuel Lo (il quale cura anche le musiche e la realizzazione del videoclip), in rotazione radiofonica dall'11 luglio 2014. Il 14 novembre 2014 viene certificato disco d'oro per le oltre copie vendute.\nIl 14 agosto 2014, dopo dieci mesi dalla pubblicazione, l'album \"Senza paura\" torna a occupare ancora la prima posizione della Classifica FIMI Album. Il 29 agosto 2014 l'album \"Senza paura\" viene certificato doppio disco di platino per le oltre copie vendute.\nL'album fa ricevere a Giorgia una nuova nomination agli \"EMA\" (MTV Europe Music Awards, edizione 2014) nella categoria \"Best Italian Act\". Il 19 settembre 2014 viene annunciata da Live Nation la terza parte del \"Senza Paura Tour\", con cinque date aggiuntive nel dicembre 2014. Il 22 settembre la cantautrice romana tramite i social conferma l'uscita per il 14 ottobre 2014 del \"Senza paura - Limited Gold Edition\", contenente un doppio CD, uno con l'album in studio e un \"CD Live 2014\", con 11 successi registrati da Giorgia durante le tappe del \"Senza paura Tour\", e anche il DVD corredato di contenuti extra, tra cui le immagini delle esibizioni live, i videoclip (\"Quando una stella muore\", \"Non mi ami\", \"Io fra tanti\") e un backstage inedito.\nIl 24 ottobre 2014 entra in rotazione radiofonica il quinto singolo estratto da \"Senza paura\", \"La mia stanza\".\n\"Oronero\" e \"Oronero Live\".\nIl 15 febbraio 2016 il sito web della cantante conferma che Giorgia \u00e8 al lavoro su un nuovo progetto discografico. La produzione \u00e8 affidata, come per i precedenti due album, a Michele Canova Iorfida. Il 12 settembre 2016 Giorgia comunica il titolo del nuovo singolo, \"Oronero\", in radio e in digital download dal 30 settembre 2016. Il 28 novembre 2016 il brano viene certificato , per aver venduto pi\u00f9 di copie. Il 30 gennaio 2017 il singolo viene certificato da FIMI disco di platino per aver venduto pi\u00f9 di copie.\nL'album omonimo, \"Oronero\", \u00e8 il decimo di inediti nella carriera della cantautrice romana e viene pubblicato il 28 ottobre 2016. Contiene quindici brani, dieci firmati da Giorgia stessa, pi\u00f9 numerose collaborazioni con artisti italiani e internazionali. Il 12 dicembre 2016 il disco viene certificato disco d'oro da FIMI per le oltre copie vendute.\nIl 14 dicembre 2016 viene presentato in anteprima su YouTube, \"VEVO Presents: Giorgia\", uno speciale VEVO in cui la cantautrice propone tre brani interpretati live: \"Il mio giorno migliore\" (da \"Dietro le apparenze\", 2011), e due dal decimo album d'inediti, \"Oronero\" e \"Scelgo ancora te\".\nIl 9 dicembre 2016 la cantautrice ha invitato i fan sui propri canali social a scegliere il secondo singolo, indicando fra le scelte possibili tre brani: \"Scelgo ancora te\", \"Posso farcela\" e \"Vanit\u00e0\". Il 20 dicembre si chiude il sondaggio e il brano \"Vanit\u00e0\" viene annunciato come secondo singolo estratto dall'album, in rotazione radiofonica dal 1\u00ba gennaio 2017. Il 3 aprile, durante la settimana numero 13 del 2017, il singolo viene certificato , per aver venduto pi\u00f9 di copie. Il 13 novembre 2017 il singolo viene certificato disco di platino per le oltre copie vendute.\nL'11 gennaio 2017 durante la conferenza stampa di presentazione del Festival di Sanremo 2017 \u00e8 stata annunciata la presenza di Giorgia fra gli ospiti presenti alla kermesse. L'8 febbraio 2017, durante la seconda serata del Festival, la cantante si \u00e8 esibita sulle note del brano \"Vanit\u00e0\" e subito dopo con un medley dei suoi pezzi sanremesi pi\u00f9 famosi: \"E poi\", \"Come saprei\" e \"Di sole e d'azzurro\".\nIl 20 febbraio 2017 l'album viene certificato da FIMI disco di platino per aver venduto pi\u00f9 di copie. Il 24 marzo 2017 viene annunciato durante la data dell\"'Oronero Tour\" tenutasi a Milano che il terzo singolo sarebbe stato il brano \"Credo\". Il brano \u00e8 entrato poco dopo in rotazione radiofonica, dal 14 aprile 2017. Il 10 luglio 2017, durante la settimana numero 27 del 2017, il brano viene certificato disco d'oro, per aver venduto pi\u00f9 di copie in Italia. Il 9 ottobre 2017 il singolo viene certificato disco di platino per aver venduto pi\u00f9 di copie.\nIl 5 giugno 2017 la cantante viene premiata ai Wind Music Awards 2017, presso l'Arena di Verona, con tre premi: il \"platino per l'album Oronero\", il \"platino per il singolo omonimo\", e il \"premio live\" per l'affluenza all'Oronero Tour.\nIl 25 agosto 2017 tramite i suoi canali social, Giorgia annuncia il quarto singolo estratto dall'album, il brano \"Scelgo ancora te\", mostrando un breve trailer con delle immagini tratte dal videoclip. Il brano entra in rotazione radiofonica dal 1\u00ba settembre 2017 e il 20 novembre 2017 viene certificato da FIMI disco d'oro per le oltre copie vendute.\nIl 6 novembre 2017 viene annunciata sui social il terzo album dal vivo \"Oronero Live\", contenente il meglio di \"Oronero Tour\" e due brani inediti prodotti da Michele Canova Iorfida, tra cui \"Come neve\", eseguito in duetto con Marco Mengoni e pubblicato a partire dal 1\u00ba dicembre 2017. Il brano \u00e8 entrato in Top 100 nella Top Singoli, raggiungendo come posizione massima la 3\u00ba. Il 27 dicembre 2017 il brano \u00e8 stato certificato da FIMI disco d'oro per le oltre copie vendute. Il 19 febbraio 2018 il singolo viene certificato da FIMI disco di platino per le oltre copie vendute.\nAlla riedizione dell'album sar\u00e0 accompagnata una ripresa del tour, l\"'Oronero Live Tour\", con sei date nei palasport che si sono tenute a Milano, Roma e Padova.\nIl 16 aprile 2018 l'album \"Oronero\" viene certificato doppio disco di platino da FIMI per le oltre copie vendute. Anche Oronero, come i due album precedenti, coniuga il grano successo di pubblico, la presenza di grandi hit e il plauso unanime della critica.\n\"Pop Heart\", il primo album di cover.\nIl 3 ottobre 2018 Giorgia rivela tramite i propri canali social il titolo del nuovo progetto discografico: \"Pop Heart\", primo album di cover della sua carriera in uscita il 16 novembre 2018. Il disco \u00e8 prodotto da Michele Canova Iorfida. Il 9 ottobre \u00e8 stato invece rivelato il primo singolo estratto dal nuovo progetto discografico, in rotazione radiofonica dal 12 ottobre 2018, il brano \"Le tasche piene di sassi\" di Jovanotti.\nIl 16 ottobre, sempre tramite i suoi canali social, svela altri due brani presenti nell'album di cover: \"Il conforto\" in duetto con Tiziano Ferro e \"I Will Always Love You\" di Whitney Houston, cantante alla quale Giorgia ha trovato ispirazione. Il giorno seguente svela altri tre brani, \"Dune mosse\" di Zucchero Fornaciari, \"Sweet Dreams\" degli Eurythmics e \"L'ultimo bacio\" di Carmen Consoli. Successivamente, rivela infine l'intera tracklist che comprende quindici brani: \"Una storia importante\" di Eros Ramazzotti (con un cameo vocale del cantante), \"Lei verr\u00e0\" di Mango, \"Gli ostacoli del cuore\" di Elisa (con un cameo vocale della cantante), \"I Feel Love\" di Donna Summer, \"Anima\" di Pino Daniele, \"Open Your Heart\" di Madonna, \"L'essenziale\" di Marco Mengoni, \"Vivere una favola\" di Vasco Rossi e \"Stay\" di Rihanna con Mikky Ekko, in duetto con Ain\u00e8 (brano, quest'ultimo, in omaggio col pre-order dell'album).\nIl 5 novembre viene annunciato il \"Pop Heart Tour\" previsto per il 2019. Il 23 novembre 2018 la cantante si esibisce dentro il Duomo di Milano, prima artista nella storia a farlo, in occasione di un evento a scopo benefico. Per l'occasione, oltre a pezzi del suo repertorio, interpreta anche brani di musica sacra accompagnata da un'orchestra.\nIl 3 dicembre viene annunciato come secondo singolo estratto dall'album il brano \"Una storia importante\" di Eros Ramazzotti, in tutte le radio dal 7 dicembre. Il 17 dicembre l'album viene certificato disco d'oro da FIMI per le oltre copie vendute. Il 14 gennaio 2019 l'album viene certificato disco di platino per le oltre copie vendute.\nNel novembre 2019 annuncia di essere al lavoro per il quattordicesimo album in studio.\nNel gennaio 2022 collabora con Mara Sattei nel singolo \"Parentesi\", scritto dalle stesse cantanti insieme al produttore Tha Supreme.\nNel febbraio 2022 esce l'album di Elisa \"Ritorno al futuro/Back to the Future\", nel quale \u00e8 presente il brano \"Luglio\" al quale ha collaborato anche Giorgia, insieme ad Elodie e Roshelle.\nUlteriori progetti.\nRadiodue on my mind.\nDopo l'esperienza maturata con \"Mezzogiorno con\", nel settembre del 2006 torna a lavorare come speaker radiofonica, nel programma di Rai Radio 2 \"Radio2 on my mind\" (titolo che cita \"Georgia on my mind\" di Ray Charles). Per questa esperienza radiofonica interpreta il brano \"Accendi la radio\" che fa da sigla. Il programma, arrivato alla sua seconda edizione nel novembre 2007 e conclusosi nel gennaio 2008, ha visto avvicendarsi numerosi ospiti tra i quali Carmen Consoli, Fiorella Mannoia, Tosca, Paola Cortellesi, Fiorello e Marco Baldini.\nCollaborazioni e produzioni.\nNel 1996 partecipa, in veste di ospite, alla registrazione di alcune tracce dell'album Eat the Phikis, di Elio e le Storie Tese, in particolare nel brano \"T.V.U.M.D.B.\", e nel brano \"Li immortacci\". La collaborazione con gli Elio e le Storie Tese continuer\u00e0, nel 2008, con il brano Ignudi fra i nudisti, contenuto nell'album Studentessi.\nNel 2000 ospita in un suo concerto torinese Michael McDonald, e partecipa quindi al concerto di lui al Forum di Assago, a Milano. Al Lucca Summer Festival, il 20 luglio, canta con Ray Charles Georgia on My Mind. Tre giorni dopo, sempre in occasione del Lucca Summer Festival duetta con Lionel Richie in All Night Long.\nIl 16 settembre 2006 partecipa come ospite all'MTV Day, a Bologna dove interpreta \"Like a Virgin\" di Madonna accompagnata dalla MTV Superband, composta da Morgan, Federico Poggipollini, Max Gazz\u00e8 e dal batterista dei Bluvertigo. Partecipa alla Notte bianca napoletana del 30 settembre 2006, duettando sul palco con Pino Daniele e la sua band in \"Napul'\u00e8\". Apre il 2007, in veste di produttrice, con \"Woofer\", brano dell'esordiente Emanuel Lo: Giorgia si occupa di tutto l'album, e appare anche nel video diretto da Luca Tommassini. Giorgia canta anche in due canzoni dell'album di Pino Daniele intitolato \"Il mio nome \u00e8 Pino Daniele e vivo qui\". I titoli sono \"Vento di passione\" (che uscir\u00e0 come secondo singolo dell'album) e \"Il giorno e la notte\".\nNel 2007 duetta con Fiorello per la colonna sonora del film \"Voce del verbo amore\": il brano, intitolato \"Pi\u00f9\", \u00e8 una cover di un brano originariamente interpretato da Ornella Vanoni con Gepy &amp; Gepy. Scrive con Tormento il testo del brano \"Resta qui\", contenuto nel disco del rapper, \"Alibi\", uscito il 29 giugno 2007, Giorgia esegue nella canzone anche il controcanto, insieme a Roberta Gran\u00e0 (gi\u00e0 sua corista).\nNel marzo 2008 esce l'album DePrimoMaggio del rapper Frankie hi-nrg mc dove Giorgia duetta nel brano \"Direttore\". L'8 luglio 2008 prende parte come ospite al concerto-evento che celebra i trent'anni di carriera di Pino Daniele, in piazza del Plebiscito a Napoli; l'evento \u00e8 ripreso in diretta televisiva. Il 26 luglio 2008, la cantautrice si esibisce in un concerto a due voci con Ornella Vanoni, per la serata finale della kermesse Musica per i borghi, diretta da Giuseppe Vessicchio. Nel settembre 2008 esce per il mercato tedesco, l'album \"Due (Nevio) \" del cantautore pop e musicista tedesco Nevio (cantante) in cui Giorgia duetta nel brano \"Gli ultimi brividi\" una ballata pop romantica.\nIl 9 settembre 2009 viene annunciato il brano 'Ora lo so' scritto da Michele Placido e Nicola Piovani e cantato da Giorgia per il film \"Il grande sogno (film)\". Giorgia partecipa alla colonna sonora di Piovani con altri contributi vocali. Durante \"Amiche per l'Abruzzo\", ha preso forma il progetto di un duetto tra Giorgia e Gianna Nannini. La canzone, \"Salvami\", \u00e8 in radio dal 6 novembre 2009. Il 28 maggio, presso l'Arena di Verona, riceve un \"Wind Music Award\" di platino per le vendite di \"Salvami\", ritirato insieme a Gianna Nannini. Sempre nel 2009 ha cantato nell'ultimo disco di Claudio Baglioni \"Q.P.G.A.\", nella traccia \"L'appuntamento\".\nNel 2010 ha cantato nell'album \"Ivy\" di Elisa nella traccia \"Pour Que l'Amour Me Quitte\" cover della cantautrice francese Camille. Nel settembre 2010 esce nelle sale il film \"Cattivissimo me\" per il quale Giorgia scrive e canta il brano \"Tu sei\", traduzione e adattamento dalla colonna sonora originale, \"My life\", di Pharrell Williams. Nel 2011 prende parte all'area conference dell'edizione 2011 degli MTV Days a Torino.\nNel 2012 prende parte al programma \"Il pi\u00f9 grande spettacolo dopo il weekend\" su Rai 1, condotto da Fiorello, reinterpretando tre classici della musica melodica internazionale, \"Se Telefonando\", \"Downtown\" e \"Dettagli\", pi\u00f9 \"Love is a losing game\" di Amy Winehouse. Nel 2012 incide \"Viaggio\", brano musicale contenuto nell'album tributo ad Alex Baroni \"Il senso... di Alex\". Il 30 giugno 2012 a Torino ha preso parte agli MTV Days interpretando 7 brani: \"\u00c8 l'amore che conta\", \"Il mio giorno migliore\", \"Vivi davvero\", \"Di sole e d'azzurro\", \"Gocce di memoria\", e due cover: \"Nessun dolore\" di Lucio Battisti e \"I Wanna Dance with Somebody (Who Loves Me)\" di Whitney Houston. Sempre nel 2012 la Barilla sceglie per la televisione francese il brano sanremese \"Di sole e d'azzurro\" e la cover \"Un'ora sola ti vorrei\" cantata da Giorgia come sigla dello spot pubblicitario per la Barilla France.\nIl 22 febbraio 2013 esce il cd \"Piani DiVersi\" di Susanna Stivali in cui Giorgia \u00e8 presente come ospite nel brano \"Viaggiante \"mentre il 26 marzo 2013 \u00e8 presente nel cd \"Cantabile\" di Nicola Piovani nel quale interpreta due brani: \"E lalabai\" e \"Near you\", quest'ultima in inglese.\nIl 7 ottobre 2016 esce l'album \"Lotto infinito\" di Enzo Avitabile contenente \"De-Profundis\", brano interpretato in duetto con Giorgia. Il 12 dicembre 2016 Carlo Conti annuncia su Rai 1 che Giorgia \u00e8 autrice del brano \"Con te\", portato in gara al \"Festival di Sanremo 2017\" da Sergio Sylvestre e che la ospiter\u00e0 sul palco dell'Ariston.\nL'8 febbraio del 2018 \u00e8 stata ospite al \"Festival di Sanremo 2018\" dove si \u00e8 esibita, in coppia con James Taylor, in una interpretazione del brano di quest'ultimo, \"You've got a friend\".\nIn occasione dei suoi 25 anni di carriera Giorgia si esibir\u00e0 con un medley delle sue canzoni del suo neonato album \"Pop Heart\" al \"Festival di Sanremo 2019\"\nNel 2019 ha partecipato all'ultimo disco dei due rapper Gemitaiz e MadMan cantando il ritornello del brano Scatola Nera, title track dell'album.\nNel 2020 incide il brano cantato da Loredana Bert\u00e8 \"Non sono una signora\" in occasione del progetto \"I love my Radio\".\nNell\u2019agosto 2021 viene annunciata come co-protagonista da Rocco Papaleo per il suo nuovo film \"Scordato\" girato in Basilicata.\nFilantropia.\nGiorgia \u00e8 stata nominata nel 1999 ambasciatrice dell'Unicef e dal 2005 \u00e8 madrina dell'associazione Tartallegra.\nAmbientalista, ha lanciato una linea di abbigliamento ecosostenibile, \"Earthache\". Il suo album \"Spirito libero - Viaggi di Voce 1992-2008\", per ridurre l'uso della plastica, \u00e8 stato commercializzato senza il blister protettivo in plastica, come anche una parte delle copie di \"Dietro le apparenze\".\nHa inoltre fondato un centro di accoglienza per gatti a Roma. Nel 2003 \u00e8 stata testimonial della campagna \"No excuse\" contro lo sfruttamento del lavoro minorile, lanciata dalla televisione MTV. Nel 2005 ha organizzato presso l'Auditorium Parco della Musica di Roma il concerto evento \"Insolite note\" il cui ricavato \u00e8 stato utilizzato per finanziare la costruzione di un asilo in Africa, grazie alla fondazione Tartallegra. Giorgia \u00e8 inoltre una delle testimonial della campagna del \"Corriere della Sera\" \u00abIl Respiro\u00bb.\nIl 21 aprile 2009, ha partecipato insieme a numerosi altri artisti alla canzone \"Domani 21/04.2009\", cover di un brano di Mauro Pagani, realizzata a scopo benefico a seguito del sisma avvenuto in Abruzzo.&lt;ref name=\"Domani21/04.09\"&gt;&lt;/ref&gt;&lt;ref name=\"Domani21/04.09-2\"&gt;&lt;/ref&gt;. Il 21 giugno ha partecipato, in veste di madrina, al concerto \"Amiche per l'Abruzzo\" che ha riunito sul palco dello Stadio Giuseppe Meazza 46 cantanti italiane tra le quali Laura Pausini (organizzatrice dell'evento), Elisa, Gianna Nannini e Fiorella Mannoia.\nInsieme ad altri tredici artisti partecipa a Italia Loves Emilia, un concerto di iniziativa benefica dopo il terremoto avvenuto nell'area, il 22 settembre 2012 presso l'Aeroporto di Reggio Emilia, comunemente chiamato campovolo, vendendo 150\u00a0831 biglietti.\nIl 24 settembre 2013 Sony Music pubblica la compilation \"Pink Is Good\" a cui Giorgia partecipa con \"Vivi Davvero\"; il ricavato \u00e8 stato devoluto alla Fondazione Umberto Veronesi per finanziare la lotta contro il tumore al seno.\nVita privata.\nIn giovent\u00f9, Giorgia ha praticato il karate, arrivando fino alla cintura blu.\nGiorgia \u00e8 stata fidanzata dal 1997 al 2001 con il cantante Alex Baroni, morto nel 2002 a causa di un incidente stradale. Dal 2004 \u00e8 legata al ballerino, musicista e cantautore romano Emanuel Lo, da cui ha avuto un figlio."}
{"id": "94214", "revid": "838137", "url": "https://it.wikipedia.org/wiki?curid=94214", "title": "330 a.C.", "text": ""}
{"id": "94216", "revid": "110157", "url": "https://it.wikipedia.org/wiki?curid=94216", "title": "Airbus", "text": "Airbus (in precedenza Airbus Industrie) \u00e8 un costruttore multinazionale europeo di aeromobili con sede in Francia. \u00c8 il primo produttore di aerei civili al mondo per numero di consegne avendo superato la rivale americana Boeing nella prima met\u00e0 del 2019. La societ\u00e0 ha sede a Blagnac, in Francia ed \u00e8 un'azienda di diritto europeo.\nStoria.\nAirbus nasce formalmente il 29 maggio del 1969 come consorzio di imprese francesi e tedesche col nome di \"Airbus Industrie\" al Salone di Le Bourget del 1969, con le firme dell'allora ministro dei Trasporti francese Jean Chamant e del ministro degli Affari economici tedesco Karl Schiller. Successivamente si aggiungeranno partecipanti spagnoli e britannici, allo scopo di riuscire a competere ad armi pari con i giganti dell'aeronautica statunitensi: Boeing, McDonnell Douglas e Lockheed Aircraft Corporation.\nPresidente di Airbus \u00e8 Fabrice Br\u00e9gier, e la sede principale \u00e8 a Blagnac (nei pressi di Tolosa, in Francia). Ha circa dipendenti e gli azionisti erano, fino al 2006, EADS (80%) e BAE Systems (20%). Airbus \u00e8 passata da consorzio a nel 2001. La EADS e la BAE Systems hanno trasferito tutte le loro attivit\u00e0 collegate ad Airbus a una nuova societ\u00e0; in cambio le due ditte conferenti hanno ricevuto azioni di questa nuova societ\u00e0.\nPer riuscire a raggiungere l'obiettivo di avere un \"campione europeo\" nel settore l'Europa ha concesso per anni condizioni vantaggiose, sotto forma di incentivi e sgravi fiscali ad Airbus stessa, tanto che la ditta \u00e8 stata spesso protagonista dei round negoziali sul libero scambio (vedi GATT e OMC) tra Stati Uniti e Unione europea.\nNell'ottobre 2006 la BAE Systems ha ceduto a EADS la sua quota del 20% per 2,75 miliardi di euro, determinando il controllo al 100% della societ\u00e0 da parte dell'acquirente.\nCreazione di un GIE.\nIl consorzio europeo di costruttori di aeromobili coinvolti nella sua creazione il 18 dicembre 1970, in forma di \"gruppo d'interesse economico\" (GIE), comprende A\u00e9rospatiale (Francia) e Deutsche Airbus (Germania). A\u00e9rospatiale nasce dalla recente fusione tra Sud Aviation e Nord Aviation, mentre la Deutsche Airbus nasce dal raggruppamento di Messerschmitt-B\u00f6lkow-Blohm e VFW-Fokker. Nonostante il ritiro del Regno Unito, la Hawker Siddeley conserva il subappalto delle ali.\nCASA (Spagna) si \u00e8 unito al \"GIE\" nel 1971 per sviluppare l'Airbus A300, che ha volato per la prima volta il 28 ottobre 1972.\nBritish Aerospace ha aderito al consorzio nel 1979, all'epoca l'Airbus aveva una flotta di soli 81 aeromobili in servizio. La partecipazione degli Stati membri al consorzio \u00e8 la seguente: 38% per i tedeschi, 38% per i francesi, 20% per i britannici e 4% per gli spagnoli. Belairbus (Belgio) e Fokker (Paesi Bassi) partecipano a determinati programmi di Airbus.\nGli aerei \"chiave\".\nNel 1988, Airbus lancia l'Airbus A320, il primo aereo civile dotato di \"fly-by-wire\", una caratteristica inizialmente molto controversa, in particolare attraverso l'esperienza sul Concorde. Questo \u00e8 il primo aereo della sua categoria (ad \"unico corridoio\" o \"narrow-body\" da circa 150 posti) progettato dopo il Boeing 737 dal 1960. La famiglia A330-A340 \u00e8 messa in servizio dal 1992 per ampliare la gamma a \"lungo raggio\". Nel 2000 l'avvio dello sviluppo dell'A380 e la trasformazione della struttura giuridica di Airbus, da \"consorzio\" a \"S.A.S.\" (\"Soci\u00e9t\u00e9 par actions simplifi\u00e9e\"). Il 27 aprile 2005, alle 10:29, l'A380 \u00e8 decollato per la prima volta dall'aeroporto di Toulouse-Blagnac.\nGli anni 2000.\nNel 2001, a seguito del consolidamento dell'industria aeronautica europea, il consorzio diventa una \"societ\u00e0 integrata\" la cui propriet\u00e0 \u00e8 per l'80% di EADS (primo gruppo europeo del settore) e per il rimanente 20% di BAe (il secondo gruppo europeo).\nNel settembre 2006 l'EADS ha acquisito da British Aerospace la sua partecipazione del 20% nel capitale di Airbus. Alla fine di gennaio 2007, il mensile economico francese \"Capital\" ha annunciato che la Russia stava negoziando una partecipazione del 20% del costruttore europeo, attraverso una banca o una societ\u00e0 di Stato russa (Vnechtorgbank e OAK).\nDopo le difficolt\u00e0 finanziarie del gruppo, il francese Louis Gallois, capo della societ\u00e0 dal 9 ottobre 2006, ha introdotto un piano di ristrutturazione (\"Power 8\") nel febbraio 2007. Il piano era stato preparato dal precedente \"pr\u00e9sident ex\u00e9cutif\" (CEO) di Airbus, Christian Streiff, che ha rassegnato le dimissioni dopo cento giorni del suo mandato.\nUna relazione della commissione per gli affari economici del Senato, pubblicato nel giugno 2007, presenta la situazione della societ\u00e0 e esamina le modalit\u00e0 di recupero.\nDopo l'acquisto della societ\u00e0 danese Satair la struttura del Service \u00e8 stata unificata tutta sotto questa societ\u00e0.\nDirigenti di Airbus.\nAmministratori Delegati:\nPresidenti:\nAerei.\nOrdini e Consegne.\nAirbus ha consegnato il primo aeromobile il 10 maggio 1974, un Airbus A300B2 all'Air France\nIl 1\u00a0000\u00ba aereo \u00e8 stato consegnato il 25 marzo 1993, un Airbus A340-300 all'Air France.\nIl 2\u00a0000\u00ba aereo \u00e8 stato consegnato nel 18 maggio 1999, un Airbus A340-300 alla Lufthansa.\nIl 3\u00a0000\u00ba aereo \u00e8 stato consegnato nel 19 luglio 2002, un Airbus A320 a JetBlue Airways.\nIl 4\u00a0000\u00ba aereo \u00e8 stato consegnato il 9 settembre 2005, un Airbus A330-300 alla Lufthansa\nIl 5\u00a0000\u00ba aereo \u00e8 stato consegnato il 13 dicembre 2007, un Airbus A330-200 alla Qantas\nIl 6\u00a0000\u00ba aereo \u00e8 stato consegnato il 18 gennaio 2010, un Airbus A380-800 alla Emirates\nIl 7\u00a0000\u00ba aereo \u00e8 stato consegnato il 12 dicembre 2011, un Airbus A321 a US Airways\nL'8\u00a0000\u00ba aereo \u00e8 stato consegnato il 5 agosto 2013, un Airbus A320 alla AirAsia\nIl 9\u00a0000\u00b0 aereo \u00e8 stato consegnato il 21 marzo 2014, un Airbus A321 alla VietJet Air.\nIl 10\u00a0000\u00b0 aereo \u00e8 stato consegnato il 14 ottobre 2016, un Airbus A350-900 alla Singapore Airlines.\nL'11\u00a0000\u00b0 aereo \u00e8 stato consegnato a marzo 2018, un Airbus A320 alla Frontier Airlines.\nIl 12\u00a0000\u00b0 aereo \u00e8 stato consegnato a maggio 2019, un Airbus A220 all Delta Airlines.\n\"Airbus aircraft numbering system\".\nIl sistema di numerazione prevede che il nome del modello sia seguito da un \"trattino\" e da 3 cifre.\nIl primo numero dopo il tratto indica la \"serie\", il secondo il motore ed il terzo la versione del motore.\nAd esempio l'Airbus A320-214: il 2 indica la serie -200, l'1 indica il motore prodotto dalla CFM International e il 4 indica la versione CFM 56-5B4.\nA volte \u00e8 utilizzata anche una lettera finale: 'C' per i modelli \"combi\" (passeggeri/cargo), 'F' per i modelli \"cargo\", 'R' per i modelli \"a lungo raggio\", e 'X' per i modelli \"enhanced\".\nIncidenti.\nTutti i dati relativi agli incidenti sono indicativi."}
{"id": "94224", "revid": "15756", "url": "https://it.wikipedia.org/wiki?curid=94224", "title": "La Persuasione e la Rettorica", "text": "La Persuasione e la Rettorica \u00e8 una tesi di laurea di tipo filosofico scritta da Carlo Michelstaedter nel 1910. Per l'improvviso suicidio dell'autore, la tesi non fu mai discussa e fu stampata postuma nel 1913 a cura dell'amico Vladimiro Arangio-Ruiz. \nIn essa, secondo le parole del filosofo Giovanni Gentile, viene affrontato \u00abil problema dell'opposizione tra la persuasione vera, che corrisponde al possesso della vita, e la falsa persuasione, scopo della rettorica\u00bb.\nA differenza infatti della persuasione fondata sul \u00abpossesso della realt\u00e0 e della verit\u00e0\u00bb, sul \u00abvero sapere, come lo intu\u00ec e lo volle Socrate, tranquillo, sereno, saldo sul punto che \u00e8 il centro del suo mondo, nel suo animo\u00bb, la retorica inganna l'uomo, lo seduce \u00abnella vana teoria dei concetti\u00bb, e \u00absdoppia il sapere e la vita\u00bb.\nLa Persuasione.\nUn peso tende a scendere e la sua vita \u00e8 in una continua ricerca del punto pi\u00f9 basso. Ogni punto che possa raggiungere non sar\u00e0 mai per lui il fine, perch\u00e9 un altro punto, ancora pi\u00f9 basso, lo attirer\u00e0. Cos\u00ec la vita di un peso \u00e8 nella sua mancanza di vita: nel momento che raggiunger\u00e0 il punto pi\u00f9 basso sar\u00e0 alla fine soddisfatto, ma avr\u00e0 perso ci\u00f2 che \u00e8 la sua caratteristica: non sar\u00e0 pi\u00f9 un peso. Lo stesso per l'uomo, che invece di cercare s\u00e9 stesso nel presente si cerca nelle cose e nel futuro, e si sente perci\u00f2 solo: egli non sa ci\u00f2 che vuole. Il cercare in altro ci\u00f2 che non trova in s\u00e9 lo allontana dalla vera vita e dalla Persuasione, cio\u00e8 dalla completezza, dal trovare s\u00e9 stesso. La persuasione non \u00e8 comunicabile se non per chi la possieda, ma gli uomini per cercare la vita (animale) perdono la vita (spirituale).\nLa vita sarebbe, se non vi fossero un tempo e uno spazio infiniti che allontanano l'essere sempre al prossimo istante. Ma chi pu\u00f2 dire di essere, di avere vita, dato che essa non \u00e8 stabile, ma \u00e8 un continuo movimento? La volont\u00e0 \u00e8 tale rispetto a qualcosa, e dato che non si pu\u00f2 consistere e che non si ha la Persuasione, non si pu\u00f2 possedere alcuna cosa, non ci si pu\u00f2 compenetrare, si \u00e8 solo in relazione con qualcosa: ogni cosa ha, se \u00e8 avuta. \nSolo nella Persuasione, cio\u00e8 nell'atto stabile, che \u00e8 insieme potenza e atto, si potrebbe avere qualcosa; nella vita normale si pu\u00f2 solo entrare in relazione con gli altri.\nNon c'\u00e8 una via preparata, non c'\u00e8 un metodo o una lingua gi\u00e0 fatte da altri: ognuno per arrivare alla Persuasione deve creare da s\u00e9 e la lingua, e il metodo e la strada: non basta imitare, la via non ha segni o indicazioni, ognuno deve cercarla da solo, e non pu\u00f2 sperare aiuto che in s\u00e9 stesso.\nNessuna cosa vale per s\u00e9, ma solo in relazione a qualche altra. La vita \u00e8 una infinita correlativit\u00e0 di coscienza: se si isolasse una sola determinazione di volont\u00e0, soddisfatta quella l'organismo morrebbe. Ma anche se due diversi organismi si volessero, unendosi morrebbero come tali, la loro vita \u00e8 il suicidio. Il loro amore \u00e8 odio, la loro vita \u00e8 la loro morte. La correlativit\u00e0 loro non abbisogna di tempo e di luogo per avvenire, le sono indifferenti l'avvenire o meno, e comprendono in s\u00e9 gi\u00e0 il passato e il futuro: come per il cloro e l'idrogeno la vita \u00e8 stata dolore mortale causa la mancanza dell'altro elemento e viceversa, ma il piacere sublime del loro amplesso \u00e8 la loro morte. Nel tempo fra la loro nascita e la loro morte per\u00f2 il cloro si annoia, non avendo di che fare.\nLa volont\u00e0 elimina per\u00f2 la noia collegandosi ad altri complessi, maggiori o diversi: dirigendo la volont\u00e0 su altro. Il complesso maggiore vuole qualcosa non in s\u00e9 stessa ma per ottenere altro tramite essa, il complesso minore vuole solo l'oggetto in s\u00e9.\nL'animale (la vita animale) tende tutta verso qualcosa, in maniera ordinata, e vuole ottenere l'assoluta Persuasione in quella; ma nel momento che l'ha ottenuta, il dio benevolo fa brillare lontana la luce di qualcos'altro, e la vita dell'animale \u00e8 tutta in questo eterno inseguimento di una cosa singola dopo l'altra, per sempre. Il benevolo dio \u00e8 l'amore della vita, la luce il piacere.\nPiacere che per l'animale \u00e8 dato dal sapore della cosa, sapore che lo guida a cercarla, ma non ad abusarne. E nella gioia della sua affermazione \u00e8 la sua vita, e dice \"io sono\": si sente infatti sempre lo stesso, pur fra cose e tempi diversi. E tutte le cose intorno a lui esistono nella loro realt\u00e0, essendo stabili in rapporto a lui: non dice \"questo \u00e8 per me\", ma \"questo \u00e8\", non \"questo mi piace\" ma \"questo \u00e8 buono\". L'io per cui una cosa \u00e8 o \u00e8 buona \u00e8 la sua coscienza, il suo piacere o la sua attualit\u00e0, che per lui \u00e8 fuori dal mondo ed \u00e8 stabile e reale.\nE tutto per lui tende a un fine, perfettamente chiaro e sicuro, cos\u00ec ci\u00f2 che vive si persuade che la vita \u00e8 ci\u00f2 che sta vivendo.\nMa ci\u00f2 \u00e8 persuasione illusoria. Il fine non \u00e8 altro che la volont\u00e0 di veder tutto secondo la propria misura e di perpetuarsi nel futuro. Ma egli manca nel presente, non possiede s\u00e9 stesso, e non pu\u00f2 quindi aversi nel futuro, preoccupato com'\u00e8 a dar valore e coscienza alle cose intorno a lui. Il suo orizzonte \u00e8 limitato come lui e non pu\u00f2 cos\u00ec arrivare al possesso di s\u00e9 stesso, cio\u00e8 alla Persuasione. Cos\u00ec l'uomo, mentre gioisce della sua affermazione, intuisce altre infinite volont\u00e0 al di fuori di lui, e il suo piacere \u00e8 contaminato da un profondo dolore, per alleviare il quale hanno creato un dio trascendente, che se ne occupi. Ma il terrore torna talvolta, pi\u00f9 frequente nei bambini (paura del buio), pi\u00f9 lontano ma talvolta sovrastante negli adulti. Questo dolore accomuna tutte le cose che vivono temendo la morte, e che non hanno in s\u00e9 la vita perch\u00e9 non possiedono la Persuasione.\nIl dolore prende vari nomi: rimorso, noia, paura, ira, tutti dolori causati dallo scoprire i limiti delle proprie illusioni. Anche la \"gioia troppo forte\" \u00e8 un dolore, perch\u00e9 mette improvvisamente nel presente ci\u00f2 per cui si viveva pensandolo nel futuro, e toglie cos\u00ec le ragioni di vita. Tutto ci\u00f2 toglie il velo della propria illusione, portando dal \"tu sei\" del piacere al \"tu non sei\" del dolore.\nAnche due organismi che sembrano fatti l'uno per l'altro, come l'ape e il fiore, in verit\u00e0 sono un travestimento, una lotta nascosta: se tutto non va secondo le previsioni, la lotta si scatena e il pi\u00f9 debole soccombe. Cos\u00ec nella vita il pi\u00f9 debole deve sempre adattarsi, modificando via via i suoi piccoli piani per non soccombere, cercando di non scontrarsi. Chi vive senza Persuasione deve obbedire perch\u00e9 gi\u00e0 obbedisce alla paura della morte: essi non hanno in s\u00e9 la volont\u00e0 di fare ci\u00f2 che fanno, ma si trovano a farlo e cambiano gli scopi con la massima facilit\u00e0. \nLa vita dell'uomo \u00e8 paura della morte, tutto ci\u00f2 che fa \u00e8 paura della morte. Ogni attimo \u00e8 contaminato dall'unica sicurezza che abbiamo, quella di morire. Ci\u00f2 elimina la bellezza del presente, unica cosa di valore: chi teme la morte \u00e8 gi\u00e0 morto.\nColui che vuole avere la vera Persuasione deve considerare ogni attimo della vita come l'ultimo prima della morte: la morte toglie solo ci\u00f2 che \u00e8 nato, ma chi vede la sua vita solo nel presente e non crede di essere vivo solo perch\u00e9 nato, a lui la morte non potr\u00e0 togliere niente.\nUn tale uomo non ha bisogno di cose, chi le rincorre e non le crea rincorre solo ombre, e ci\u00f2 non \u00e8 vita. Egli deve permanere, ed esse si fermeranno e saranno sue, nel presente. Egli deve creare s\u00e9 stesso nel presente e darsi valore attuale nella Persuasione, senza aver paura del dolore o del mistero, che bloccano e sono trascendenti agli altri uomini.\nE non bisogna mai fermarsi, perch\u00e9 ognuno nella propria vita si trova al momento cruciale e il fermarsi anche un solo istante, aspettando chiss\u00e0 cosa costringeranno a risalire la corrente faticosamente. Ognuno deve creare s\u00e9 e il mondo: nulla era prima di lui o dopo, egli \u00e8 il primo e l'ultimo. Tutti hanno ragione, nessuno ha la ragione.\nOgni persona, ogni cosa hanno la loro causa, e ad essa giunge un giusto effetto. Ognuno crede che qualcosa sia giusto perch\u00e9 \u00e8 giusto per lui, ma ci\u00f2 facendo lo rende ingiusto per gli altri: nessuno \u00e8 giusto e nessuno fa il bene. Ogni persona senza Persuasione \u00e8 disonesta, perch\u00e9 i suoi atti sono il frutto di un'individualit\u00e0 illusoria, contaminata dalla paura della morte. Anche l'uomo persuaso per tendere alla vita deve tutto dare e niente chiedere, ed essere infinita attivit\u00e0: questo \u00e8 il dovere.\nIl dare \u00e8 in s\u00e9, non per ricevere, beneficare per ottenere gratitudine \u00e8 chiedere.\nPu\u00f2 dare, fare o beneficare solo chi ha, \u00e8 o sa. Perci\u00f2 non si devono dare i mezzi per insegnare la paura della morte, ma per sradicarla, e dare la vita, ora, tutta e qui.\nDare \u00e8 fare l'impossibile, dare \u00e8 avere. L'uomo deve persuadersi per persuadere, essere un tutt'uno con il mondo. Non si pu\u00f2 esaudire il particolare, si commetterebbe un'ingiustizia verso gli altri. Non ci sono soste verso la via della Persuasione, mai accontentarsi, mai dire \"ho tentato\". Anche se gli altri uomini non vogliono, si deve continuare fino a che anche i ciechi possano vedere ci\u00f2 che lui ha visto.\nIl mondo \u00e8 il mio mondo, e se lo posseggo posseggo anche me stesso.\nE allora il dolore muto e cieco che \u00e8 in tutte le cose che non sono e vogliono essere parler\u00e0 con lui, e lui vedr\u00e0 che gli uomini non soffrono per qualcosa, ma soffrono per il vuoto che \u00e8 sempre in loro. Egli potr\u00e0 allora dimostrare che il loro dolore non \u00e8 dolore, la miseria e la malattia non sono tali senza la paura, e che senza i bisogni la vita sar\u00e0 pi\u00f9 vasta e completa.\nL'uomo sulla via della Persuasione \u00e8 equilibrato e vive in ogni punto, perch\u00e9 sa di essere insufficiente di fronte all'infinita \"potestas\" dell'atto e non desiderando le cose le ottiene.\nIl giusto \u00e8 buono ad ogni cosa. Chi verso niente sia ingiusto, sa fare ogni cosa.\nIl sapore della sua vita \u00e8 il sapere ci\u00f2, e maggiore sia il dolore, maggiore la sua gioia. E mentre gli altri uomini ansiosi passano da un vuoto futuro a un altro futuro ancora pi\u00f9 vuoto, l'individuo stabile arresta il tempo e ogni suo attimo \u00e8 un secolo per gli altri, finch\u00e9 egli faccia di s\u00e9 fiamma e si fermi nell'ultimo istante: allora sar\u00e0 persuaso e nella Persuasione avr\u00e0 la pace.\nCritiche e recensioni.\nSecondo Gentile, Michelstaedter ha avuto il merito di prendere di mira gli inganni della \u00abrettorica\u00bb, ma mancherebbe di sistematicit\u00e0 filosofica ed esplicazione propositiva, non considerando \u00abdirettamente e con pari studio la persuasione\u00bb, se non con immagini poetiche.\nGaetano Chiavacci tuttavia, amico di giovent\u00f9 del filosofo goriziano, ha ritenuto di poter conciliare l'anti-dialettica michelstadteriana con l'attualismo gentiliano, interpretando la \u00abpersuasione\u00bb come atto libero e creativo fondato su di s\u00e9, esigenza conoscitiva dell'individuo di \u00abfar finito l'infinito, far vicine le cose lontane\u00bb, ma che in quanto tale non pu\u00f2 essere ridotto a teoria e quindi comunicato in maniera logica e oggettiva.\nAltri invece hanno visto nel tema della persuasione solo una forma di nichilismo e negazione dell'esistenza."}
{"id": "94225", "revid": "764447", "url": "https://it.wikipedia.org/wiki?curid=94225", "title": "Airbus Group", "text": "Airbus Group SE (fino a dicembre 2013 EADS, acronimo di \"European Aeronautic Defence and Space Company\") \u00e8 un'azienda europea che opera nel settore aerospaziale e della difesa, creata dalla fusione avvenuta il 10 luglio 2000 tra la tedesca DaimlerChrysler Aerospace AG (DASA), la francese A\u00e9rospatiale-Matra e la spagnola Construcciones Aeron\u00e1uticas SA (CASA).L'azienda sviluppa e commercializza aeromobili civili e militari, sistemi di comunicazione, missili, vettori spaziali, satelliti artificiali e sistemi collegati. La societ\u00e0 ha sede a Leida, nei Paesi Bassi ed \u00e8 un'azienda di diritto europeo.\nStoria.\nAll'atto della formazione di EADS questa era gi\u00e0 la seconda azienda aerospaziale mondiale per dimensioni (dopo la Boeing). \u00c8 anche la seconda azienda europea per produzione di armamenti dopo la BAE Systems. Le attivit\u00e0 comprendono: sviluppo e vendita di aeroplani civili e militari, missili, vettori spaziali e sistemi collegati.\nEADS \u00e8 uno dei principali costruttori della Stazione Spaziale Internazionale, e ha consegnato, in collaborazione con Alenia Spazio il modulo Columbus nel maggio 2006.\nAttivit\u00e0 e filiali.\nL'Airbus Group, dal 2 gennaio 2014, \u00e8 organizzata in 3 \"divisioni\":\nOrganizzazione e governance.\nAzionisti.\nAl 30 settembre 2019 gli azionisti sono:"}
{"id": "94226", "revid": "4175", "url": "https://it.wikipedia.org/wiki?curid=94226", "title": "Giorgia Todrani", "text": ""}
{"id": "94227", "revid": "1075510", "url": "https://it.wikipedia.org/wiki?curid=94227", "title": "Ernst Mach", "text": "Biografia.\nMach nacque a Chrlice, oggi quartiere di Brno in Moravia e mor\u00ec a Haar in Germania. \nFu istruito in casa sino all'et\u00e0 di 14 anni. A 17 anni fu ammesso all'Universit\u00e0 di Vienna dove studi\u00f2 matematica, fisica e filosofia e ricevette il titolo di dottore in fisica nel 1860.\nI suoi primi lavori riguardarono l'effetto Doppler in ottica e in acustica. Nel 1864 divenne professore di Matematica a Graz e nel 1866 ebbe la cattedra anche di Fisica. Fu in questo periodo che cominci\u00f2 a interessarsi alla fisiologia della percezione. Nel 1867 fu professore di Fisica sperimentale all'universit\u00e0 di Praga.\nNel 1895 Mach fece ritorno all'Universit\u00e0 di Vienna come professore di Filosofia ma fu colpito da un ictus due anni dopo e si ritir\u00f2 dall'attivit\u00e0 di ricerca diretta nel 1901, anno in cui divenne membro del Parlamento austriaco. Continu\u00f2 a insegnare e a pubblicare per proprio conto fino alla morte.\nGli \u00e8 stato dedicato l'omonimo cratere lunare.\nFisica.\nMach fu convinto sostenitore di una forma di positivismo che tenesse conto della pura sperimentazione, senza che vi fosse alcuna tendenza a moltiplicare illazioni e teorie che spiegassero la natura a prescindere dai nostri sensi, con l'ausilio di concetti che nulla descrivevano della realt\u00e0 che ci circonda. Se, per esempio, ci riferiamo a un termine che possa essere definito come scientifico, esso deve poter descrivere un fatto, per come viene percepito e non parlare di un ente che esiste solo nella nostra immaginazione. Da qui il pensiero di Mach \u00e8 come se avesse voluto costruire un modello scientifico che producesse una sorta di \"economia dei concetti\", quelli che si risparmiano devono essere tutti naturalmente riscontrabili nella nostra esperienza diretta con i fatti.\nLa maggior parte dei suoi studi nel campo della fisica sperimentale riguard\u00f2 l'interferenza, la diffrazione, la polarizzazione e la rifrazione della luce propagantesi in diversi mezzi sottoposti ad agenti esterni. In seguito Mach si occup\u00f2 di moti supersonici in un fluido; pubblic\u00f2 nel 1887 un articolo che descriveva il moto supersonico di un proiettile; dedusse e conferm\u00f2 sperimentalmente l'esistenza dell'effetto oggi conosciuto come cono di Mach. In suo onore il rapporto tra la velocit\u00e0 di un moto in un fluido e la velocit\u00e0 del suono in tale fluido prende oggi il nome di numero di Mach.\nDiede un contributo di fondamentale importanza alla cosmologia e a quella che avrebbe poi preso il nome di teoria della relativit\u00e0 generale grazie al suo profondo riesame storico critico dei fondamenti della meccanica.\nFormul\u00f2 il celebre principio che Albert Einstein battezz\u00f2 in suo onore principio di Mach, che afferma che le propriet\u00e0 inerziali di un corpo sono determinate per mezzo di una interazione fisica con la materia lontana, rendendo ragione a livello teorico dell'identificazione empirica tra sistemi di riferimento inerziali e sistemi in moto rettilineo uniforme rispetto alle cosiddette stelle fisse.\nFisiologia della percezione.\nMach fu anche uno dei pionieri dell'esplorazione sperimentale della percezione umana. La sua filosofia, dotata di una forte componente di empirismo, non poteva che considerare centrale il ruolo della percezione sensoriale dei fenomeni fisici. In questo campo diede il nome alla celeberrima illusione ottica delle fasce o bande di Mach, che si pu\u00f2 sperimentare osservando un gradiente uniforme di luminosit\u00e0 o di colore.\nEpistemologia.\nMach fu uno dei pi\u00f9 influenti filosofi della scienza del periodo a cavallo tra la fine del XIX secolo e l'inizio del XX secolo, bench\u00e9 le sue opere non siano state immediatamente accettate dalla comunit\u00e0 scientifica.\nEgli fu il primo pensatore ad applicare alla fisica il metodo di analisi storico-critica che tanto efficace si era dimostrato nello studio delle discipline umanistiche. Fu precursore dei dibattiti della fisica contemporanea nel suggerire implicitamente che una teoria fisica soddisfacente debba essere una teoria cosmologica. Lott\u00f2, da autentico positivista, per l'eliminazione degli elementi metafisici ancora presenti nelle teorie fisiche; in particolare critic\u00f2 la nozione di spazio assoluto (il \"sensorium Dei\" newtoniano) aggiudicandosi un posto di rilievo tra i precursori della teoria della relativit\u00e0.\nMach sostenne che il fatto, essendo l'ultimo fondamento della conoscenza, potesse essere spiegato solo attraverso le sensazioni, considerate come elementi originari; quindi sono le sensazioni, afferm\u00f2 Mach, a \"produrre\" i corpi esterni e perci\u00f2 decade sia ogni differenza tra l'elemento fisico e psichico, sia la relazione convenzionale di causalit\u00e0 che viene surrogata dal concetto di funzione, quest'ultima definita come la correlazione dei fenomeni.\nFu uno dei primi fisici a rinunciare all'ambizione metafisica di descrivere le leggi dell'universo in quanto tali, come oggetti separati dall'osservatore; le leggi fisiche furono da lui concepite come schemi di organizzazione e sistematizzazione dei dati sensoriali e strumentali, in sostanza un prodotto umano che, con un anacronismo tratto dalla teoria dell'informazione, potremmo descrivere come \"algoritmo di compressione dei dati empirici\"; concetto questo che egli rese con l'idea di economia della conoscenza.\nIl pensiero di Ernst Mach - segnatamente, la sua interpretazione sensista della realt\u00e0 e la sua critica al linguaggio - influenz\u00f2 direttamente il circolo di Vienna e la corrente filosofica del neopositivismo logico, nonch\u00e9 autori come Hermann Bahr, che da Mach mutu\u00f2 la definizione di \"Unrettbares Ich\" (\"io\" insalvabile), e Robert Musil, che sulle teorie di Mach incentr\u00f2 la propria tesi di dottorato in filosofia. \nLa sua filosofia viene generalmente indicata con il nome di empiriocriticismo."}
{"id": "94229", "revid": "125276173", "url": "https://it.wikipedia.org/wiki?curid=94229", "title": "Intel 8086", "text": "L'Intel 8086 (chiamato anche iAPx86 durante i primi anni ottanta) \u00e8 un microprocessore a 16 bit progettato da Intel nel 1978, che diede origine all'architettura x86.\n\u00c8 basato sull'8080 e sull'8085; \u00e8 compatibile con l'assembly dell'8080, ha un insieme di registri simili, ma a 16 bit. L'unit\u00e0 di interfaccia con il bus (detta BIU da Bus Interface Unit) passa le istruzioni all'unit\u00e0 di esecuzione (detta SEPPE da SEquential Post Processing Execution) attraverso una coda FIFO di prefetch di 6 byte, in modo che il fetch e l'esecuzione delle istruzioni fosse contemporaneo, come una forma primitiva di pipelining.\nLe istruzioni dell'8086 avevano una dimensione tra 1 e 6 byte.\nCaratteristiche.\nHa quattro registri a 16 bit per uso generico, a cui si pu\u00f2 accedere come se fossero otto registri a 8 bit, e quattro registri a 16 bit di indice (incluso lo stack pointer). I registri per i dati sono spesso utilizzati implicitamente dalle istruzioni, complicando l'uso degli stessi per memorizzare valori temporanei.\nHa uno spazio di indirizzamento a 16 bit per l'I/O, cio\u00e8 pu\u00f2 accedere a 65.536 dispositivi di I/O a 8 bit e dispone di una tabella di vettori per gli \"interrupt\" fissa. La maggior parte delle istruzioni pu\u00f2 accedere ad una sola locazione di memoria, perci\u00f2 uno degli operandi deve essere un registro. Il risultato viene memorizzato in uno degli operandi.\nCi sono anche quattro registri per i \"segmenti\" che possono essere calcolati dai registri di indice. I registri di segmento permettono alla CPU di accedere ad un megabyte di memoria in un modo particolare. Invece di fornire i byte mancanti, come nella maggior parte dei processori che supportano la segmentazione, l'8086 fa uno \"shift\" a sinistra di 4 bit del registro di segmento e lo somma all'indirizzo. Il risultato \u00e8 che i segmenti si possono sovrapporre (parzialmente o totalmente), il che \u00e8 stato considerato come un indice di cattiva progettazione da molti sviluppatori.\nAnche se questo \u00e8 un vantaggio per la programmazione in linguaggio assembly, dove il controllo sui segmenti \u00e8 completo, ci\u00f2 causa invece confusione nei linguaggi che fanno molto uso dei puntatori (come ad esempio il linguaggio C). Lo schema di segmentazione dell'8086 rende difficile una rappresentazione efficiente dei puntatori ed \u00e8 possibile avere due puntatori con valori diversi che puntano ad una stessa locazione di memoria. Inoltre non si pu\u00f2 estendere facilmente per aumentare lo spazio di indirizzamento a pi\u00f9 di un megabyte. In effetti questo \u00e8 stato realizzato nell'Intel 80286 cambiando radicalmente lo schema di indirizzamento.\nIl processore ha una velocit\u00e0 di clock tra i 4,77 (nei primi PC IBM) e i 10 MHz.\nTempi di esecuzione in cicli (stime):\nIE: tempo per calcolare l'indirizzo effettivo, tra i 5 e i 12 cicli.\nL'8086 non prevede nessuna istruzione per i calcoli in virgola mobile, ma pu\u00f2 essere collegato ad un coprocessore matematico per aggiungere questa caratteristica. Lo standard era l'Intel 8087, ma produttori come Weitek offrirono presto alternative con prestazioni superiori.\nL'8086 fu clonato dai processori NEC V20, V25 e V30.\nMicrocomputer che usano l'8086.\nIl primo microcomputer commerciale costruito utilizzando l'8086 fu il Mycron 2000.\nAnche la IBM Displaywriter, una macchina per la scrittura di testi, utilizzava l'8086.\nEra basato sull'8086 anche M24: il primo e pi\u00f9 famoso dei computer PC-compatibili costruiti in Italia da Olivetti.\nI PC IBM utilizzavano la versione interfacciata esternamente a 8 bit del medesimo processore, l'Intel 8088.\nAnche l'IBM System/2 Model 30, utilizzava l'8086.\nIl microcomputer Giano 88, prodotto da Elit Micromegas intorno al 1980, utilizzava un Intel 8088, con il quale, grazie ad un sistema operativo proprietario, riusciva a gestire fino a 4 terminali."}
{"id": "94230", "revid": "767487", "url": "https://it.wikipedia.org/wiki?curid=94230", "title": "Wade-Giles", "text": "Wade-Giles (pronuncia ), a volte abbreviato Wade, \u00e8 un sistema di romanizzazione (notazione fonetica e traslitterazione in scrittura latina) dei caratteri del cinese standard, la pronuncia ufficiale per la lingua cinese, elaborata a partire dalla variet\u00e0 locale di Pechino del cinese mandarino. Sviluppatosi da un sistema ideato da Thomas Wade a met\u00e0 del XIX secolo, si consolid\u00f2 nel dizionario cinese-inglese sviluppato da Herbert Giles insieme al figlio Lionel. Fu il sistema di traslitterazione pi\u00f9 importante nel mondo anglofono durante la maggior parte del XX secolo.\nStoria.\nIl sistema Wade-Giles \u00e8 stato progettato per traslitterare i termini cinesi per gli specialisti. Questa origine ha indotto nel senso comune che il sistema non sia intuitivo per i non specialisti e non utile per l'insegnamento della pronuncia cinese.\nLa Cina ha usato il sistema Wade-Giles per decenni come standard \"de facto\", insieme a molti altri sistemi di romanizzazione ufficiali ma oscuri, in successione, detti Gwoyeu Romatzyh (1928), MPS II (1986) e Tongyong Pinyin (2000). I toponimi di Taiwan nell'uso internazionale sono ancora praticamente tutti in Wade-Giles. Anche molti americani-taiwanesi usano la grafia Wade-Giles per i loro nomi cinesi.\nIl sistema di romanizzazione Hanyu Pinyin \u00e8 invece il sistema ufficiale e il pi\u00f9 usato in Cina."}
{"id": "94231", "revid": "363", "url": "https://it.wikipedia.org/wiki?curid=94231", "title": "Mantello (geologia)", "text": ""}
{"id": "94233", "revid": "363", "url": "https://it.wikipedia.org/wiki?curid=94233", "title": "Fisica terrestre", "text": ""}
{"id": "94235", "revid": "121017158", "url": "https://it.wikipedia.org/wiki?curid=94235", "title": "Collegio superiore dell'universit\u00e0 di Bologna", "text": "Il Collegio Superiore dell'Alma mater studiorum - Universit\u00e0 di Bologna \u00e8 l'istituzione d'eccellenza dell'Universit\u00e0 di Bologna, finalizzata alla valorizzazione del merito degli studenti attraverso percorsi didattici paralleli agli studi universitari ordinari. La Scuola \u00e8 stata fondata nel 1998, durante il rettorato di Fabio Roversi Monaco, con il nome di \"Collegio d'Eccellenza\". Insieme all'Istituto di Studi Avanzati (ISA) forma l'Istituto di Studi Superiori dell'Universit\u00e0 di Bologna.\nIl Collegio Superiore offre un percorso formativo a studenti iscritti a un corso di laurea dell'Universit\u00e0 di Bologna, integrando i percorsi curriculari con insegnamenti specialistici e con itinerari di carattere interdisciplinare. Ogni Allievo del Collegio Superiore gode di una borsa di studio e di benefici quali l'assistenza da parte di un tutor personale e l'alloggio gratuito nella Residenza di studi superiori. La permanenza in Collegio \u00e8 garantita dal mantenimento di un profitto elevato nei corsi universitari e nelle prove finali della didattica integrativa.\nDal 2019 la direttrice del Collegio superiore \u00e8 Beatrice Fraboni, professoressa ordinaria di fisica della materia presso l'Universit\u00e0 di Bologna.\nAmmissione.\nIl Collegio Superiore \u00e8 una istituzione fondata sul principio di pari opportunit\u00e0: l\u2019ammissione avviene esclusivamente sulla base del merito e mediante concorso di ammissione. La partecipazione alla selezione \u00e8 aperta a tutti i cittadini italiani e stranieri che intendono iscriversi per la prima volta a un corso di laurea. I collegiali possono iscriversi a qualsiasi corso di laurea dell'Ateneo di Bologna, compresi quelli nelle altre sedi del Multicampus. Scopo della selezione \u00e8 accertare il merito, la vocazione allo studio e la motivazione personale dei candidati.\nRelazioni nazionali e internazionali.\nIl Collegio Superiore ha siglato accordi di scambio esclusivi con le \u00c9cole Normale Sup\u00e9rieure di Parigi, Lione e Cachan, con la Scuola Superiore Sant'Anna di Pisa, con il Collegio Ghislieri dello IUSS di Pavia, con la Scuola galileiana di studi superiori di Padova e con la Scuola normale superiore di Pisa."}
{"id": "94239", "revid": "729019", "url": "https://it.wikipedia.org/wiki?curid=94239", "title": "Muscolo retto laterale", "text": "Il muscolo retto laterale \u00e8 uno dei sei muscoli striati che consente il movimento del bulbo oculare.\nIn complessivo \u00e8 lungo circa 40,6\u00a0mm.\nOrigine e inserzioni.\nEsso origina dall'anello tendineo di Zinn, dalla sezione laterale, e dal margine inferiore della fessura orbitaria superiore, con una parte accessoria, e passa tra il bulbo oculare e la parete orbitaria laterale ed al di sopra dell'inserzione del muscolo obliquo inferiore. Si inserisce sulla porzione laterale della sclera a 7\u20138\u00a0mm dal limbus con una linea arcuata di circa 12\u00a0mm.\nInnervazione.\n\u00c8 innervato dal VI paio dei nervi cranici (il nervo abducente).\nVascolarizzazione.\nIl muscolo \u00e8 irrorato dai rami dell'arteria oftalmica e dell'arteria lacrimale.\nAzione.\nLa contrazione del muscolo retto laterale determina uno spostamento laterale del bulbo oculare (abduzione)."}
{"id": "94247", "revid": "1718925", "url": "https://it.wikipedia.org/wiki?curid=94247", "title": "Per un punto Martin perse la cappa", "text": "Per un punto Martin perse la cappa, versione in lingua italiana della frase latina \"Uno pro puncto caruit Martinus Asello\" (letteralmente \"Per un unico punto Martino perse Asello\"), \u00e8 un modo di dire molto diffuso nella lingua italiana e radicato nella memoria orale. La frase, quasi proverbiale, vuole significare che un errore riguardante un particolare apparentemente di scarsa importanza comporta talvolta conseguenze disastrose. Nella locuzione in italiano la \"cappa\", cui ci si riferisce, \u00e8 una sorta di mantello, simbolo della carica di priore di un monastero, perdere la quale significa rimozione dalla carica o mancato conseguimento della stessa.\nEspressione usata in modo ironico come ammonimento anche in ambito matematico, dove i punti, pur cos\u00ec minuscoli, possono cambiare a seconda della loro posizione il significato di un'espressione; di conseguenza bisogna stare attenti al loro posizionamento e non distrarsi come Martino.\nOrigine della locuzione.\nSecondo la tradizione, che risale al XVI secolo, Martino era abate del monastero di Asello. Volendo abbellire la sua abbazia, decise di apporre sul portale principale un cartello di benvenuto che recitasse:\no, in un'altra versione,\nIl messaggio esprimeva generosit\u00e0 e carit\u00e0 davvero cristiane.\nL'artigiano incaricato del lavoro (o, in altre versioni, forse lo stesso abate), per\u00f2, complice probabilmente la stanchezza o la distrazione, sbagli\u00f2 la posizione del punto e scrisse: \novvero, nell'altra redazione:\nI guai che tale errore procur\u00f2 a Martino non si limitarono alla figuraccia. La notizia di un messaggio cos\u00ec contrario alla \"caritas christiana\", infatti, raggiunse le alte sfere ecclesiastiche (e forse lo stesso Pontefice), le quali decretarono l'immediata sollevazione dell'abate, privandolo della \"cappa\" (cio\u00e8 del mantello), che di tale dignit\u00e0 era simbolo.\nA ricordare l'errore di Martino provvide il suo successore, che fece correggere il cartello inospitale completandolo con la frase\nUn'altra versione, riportata da Enzo La Stella, vuole che Martino, candidato a diventare abate, avesse visto le sue speranze sfumare definitivamente a causa dell'errore che commise riguardo alla posizione del punto, allorch\u00e9, in previsione della visita del Padre Provinciale dell'Ordine, decise di scrivere la frase latina in questione (la prima delle due versioni date sopra) sulla porta del convento, a mo' di benvenuto.\nVersione francese.\nLa versione francese del proverbio recita: \n\"Per un punto Martin perse l'asino\".\nPer un processo di banalizzazione (fenomeno consueto nella trasmissione dei testi, in virt\u00f9 del quale un termine di uso raro o specifico viene sostituito, erroneamente, da uno pi\u00f9 quotidiano e vicino alle conoscenze e all'esperienza di chi parla), il termine geografico \"Asellum\" (Asello) \u00e8 stato confuso con il suo omografo latino \"asellus\", cio\u00e8 \"asinello\".\nPoich\u00e9 la locuzione \u00e8 stata trasmessa oralmente \u00e8 comprensibile come l'errore si sia prodotto. La versione errata, perdutosene il senso originario, si \u00e8 diffusa largamente.\nCuriosit\u00e0.\nIl motto \"per un punto Martin perse la cappa\" \u00e8 riportato sull'asso di coppe nelle Carte da gioco trevisane (o Venete)."}
{"id": "94251", "revid": "599013", "url": "https://it.wikipedia.org/wiki?curid=94251", "title": "Luca Saudati", "text": "Carriera.\nGiocatore.\nCresciuto nel vivaio del , in maglia rossonera esordisce in Serie A il 26 gennaio 1997, nella sconfitta 3-1 sul campo del , subentrando al 79' a Christophe Dugarry. Pochi giorni dopo passa in prestito al e successivamente al , al e quindi al , in Serie C1, dove giocando in coppia con Tommaso Rocchi segna 11 gol in 28 gare; la formazione lariana sfiora la promozione in Serie B, perdendo la finale play-off contro la .\nNel 1999, dopo altre due partite disputate a Como, Saudati ha comunque modo di calcare i campi della serie cadetta poich\u00e9 ingaggiato dall' di Silvio Baldini, dove totalizza 18 gol in 29 partite. A questo punto viene richiamato alla base dal Milan e ceduto in compartecipazione al , nelle cui file l'attaccante va ad affrontare la sua prima stagione in Serie A. Nell'annata in Umbria, trascorsa agli ordini di Serse Cosmi, trova la sua prima rete nel massimo campionato, il 4 novembre 2000 nella vittoria esterna 3-4 contro la ; saranno 7 le marcature totali in maglia biancorossa \u2014 tra cui una proprio al Milan, il 23 dicembre, decisiva per il primo successo a San Siro della storia perugina \u2014, e Saudati emerge tra i protagonisti della compagine umbra che assurge a rivelazione di quel torneo.\nViene quindi riscattato dal Milan per poi essere acquistato a titolo definitivo dall'. Il primo anno a Bergamo \u00e8 per\u00f2 negativo, in particolar modo sul piano ambientale \u2014 \u00absoprattutto non sopportavo la commistione obbligata con i tifosi: molti se l'andavano a cercare per avere la tranquillit\u00e0 quotidiana\u00bb \u2014, cosicch\u00e9 nell'estate 2002 viene rimandato in prestito a Empoli: tuttavia dopo 7 partite e 2 gol si infortuna gravemente, dopo un duro scontro con il portiere della , Angelo Peruzzi, che gli coster\u00e0 la rottura di tibia e perone. Dopo tre operazioni in due anni, nel campionato 2003-2004 contribuisce da comprimario alla promozione atalantina in Serie A.\nNel gennaio 2005 torna in prestito all'Empoli, ma solo per una breve parentesi fino a fine campionato, quando fa nuovamente ritorno a Bergamo. Nel gennaio 2006 passa in prestito al Lecce, ma dopo un mese risolve consensualmente il suo contratto con la societ\u00e0 giallorossa. Nell'estate dello stesso anno ritorna ad Empoli: stavolta realizza 14 gol nel campionato di Serie A 2006-2007 e, anche grazie a tale bottino sottoporta, la societ\u00e0 toscana tocca il punto pi\u00f9 alto della propria storia raggiungendo per la prima volta la qualificazione alla Coppa UEFA. Rimane questa l'ultima stagione giocata da Saudati su buoni livelli: continua a vestire la maglia azzurra per il successivo triennio, tuttavia da qui in avanti l'attaccante intraprende una parabola discendente dettata sia da problemi fisici, pubalgia \"in primis\", sia da una conseguente insofferenza a livello mentale.\nAl termine della stagione 2009-2010 resta svincolato, ma nell'immediato si mantiene in condizione allenandosi con la . Nell'ottobre 2010 viene tesserato dallo , squadra militante in Lega Pro Prima Divisione, con cui disputa poche gare prima di ritirarsi dall'agonismo nel febbraio 2011. In carriera ha totalizzato complessivamente 126 presenze e 27 reti in Serie A e 126 presenze e 34 reti in Serie B.\nDopo il ritiro.\nUna volta ritirato apre, insieme a Francesco Flachi, due attivit\u00e0 ristorative a Firenze. Nel luglio 2013 si lega alla societ\u00e0 di calcio giovanile Floria 2000 di Firenze, di cui diventa responsabile tecnico della scuola calcio e del settore giovanile.\nStatistiche.\nPresenze e reti nei club.\n\"Statistiche aggiornate al 13 febbraio 2011.\""}
{"id": "94254", "revid": "400518", "url": "https://it.wikipedia.org/wiki?curid=94254", "title": "Service pack", "text": ""}
{"id": "94255", "revid": "297059", "url": "https://it.wikipedia.org/wiki?curid=94255", "title": "Ulrico Zwingli", "text": "Promosse importanti riforme religiose nel suo Paese, sul modello della Riforma di Martin Lutero. La sua proposta di riforma del cristianesimo ottenne prima il supporto della popolazione e delle autorit\u00e0 di Zurigo, coinvolgendo successivamente altri cinque cantoni svizzeri, mentre i rimanenti cinque rimasero fedeli alla Chiesa cattolica.\nLa sua interpretazione del cristianesimo propone un approccio ragionato alla fede, evidenziando un forte legame con il clima umanistico che attraversava l'Europa di allora. In questo senso, la teologia di Zwingli presenta alcune differenze rispetto all'impostazione data da Lutero, incentrata sulla tragica condizione umana corrotta dal peccato e sulla salvezza operata da Dio.\nBiografia.\nZwingli nacque il 1\u00ba gennaio 1484, secondo di otto figli, a Wildhaus, nel cantone svizzero di San Gallo, da una famiglia benestante. Destinato a una vita ecclesiastica fu istruito inizialmente da un parente prete. Frequent\u00f2 le scuole di Basilea e Berna. Studi\u00f2 arti liberali (senza giungere alla teologia vera e propria) all'Universit\u00e0 di Vienna (dal 1498) e poi teologia in quella di Basilea (dal 1502); nel 1506, conseguito il titolo di maestro in teologia, venne ordinato prete a Costanza. Segu\u00ec successivamente i mercenari svizzeri nella guerra della Lega di Cambrai sino alla battaglia di Marignano del 1515, come cappellano militare.\nEsercit\u00f2 poi il suo ministero come parroco a Glarona e poi a Einsiedeln, gi\u00e0 allora famosa meta svizzera di pellegrinaggi. In quel periodo si avvicin\u00f2 al pensiero di Erasmo da Rotterdam, ma elabor\u00f2 presto la sua nuova concezione teologica a cui avrebbe cercato di dare applicazione durante la sua permanenza a Zurigo.\nNel 1525 progett\u00f2 una liturgia della Santa Cena in tedesco, che prevedeva la soppressione dei canti non biblici e di tutto l'accompagnamento strumentale. In seguito alla disputa teologica del 19 maggio 1526 a Baden, tra la fazione cattolica rappresentata da Johannes Eck e quella zwingliana guidata da Giovanni Ecolampadio, le posizioni di Zwingli vennero condannate e il riformatore svizzero fu scomunicato da papa Adriano VI, con conseguente esclusione dalla Chiesa cattolica.\nL'esperienza riformatrice di Zwingli a Zurigo.\nZwingli venne scelto come predicatore nel duomo di Zurigo. Dal consiglio cittadino venne indetta, per il 29 gennaio 1523, una disputa pubblica tra Zwingli e il vicario generale della diocesi di Costanza; la disputa, tuttavia, venne disertata dalla parte cattolica. Di conseguenza il Consiglio cittadino presieduto dal Magistrato, dopo aver sentito l'esposizione della sua dottrina contenuta nelle \"Sessantasette tesi\" (scritte appositamente per l'occasione), dichiar\u00f2 vincente la causa della riforma e inizi\u00f2 a riformare la vita ecclesiastica della citt\u00e0 svizzera secondo le disposizioni sostenute dal predicatore.\nLa riforma della citt\u00e0 venne completata nel 1525 con l'abolizione della messa cattolica e l'introduzione del culto riformato. Con l'intenzione di eliminare l'alone mistico e superstizioso dalla religione che andava formando, Zwingli diede ordine di rimuovere le immagini ritraenti la Madonna e i Santi, il cui culto fu proibito, e di pronunciare le predicazioni in lingua volgare e basandosi solo sulle Scritture; abol\u00ec inoltre il celibato ecclesiastico.\nGran parte della popolazione cittadina accett\u00f2 i cambiamenti; tuttavia, vi furono agitazioni tra i contadini, i quali non trovavano giustificazione ai diritti attribuiti da sempre ai nobili nelle Scritture, e che strapparono un compromesso al governo; e tra gli anabattisti, che rifiutavano il battesimo dei bambini, accettato e praticato dalla chiesa di Zwingli. Questi ultimi offrirono una resistenza pi\u00f9 dura dei cattolici alla Riforma di Zwingli: nel 1526 i consigli cittadini condannarono tutti gli anabattisti di Zurigo alla morte per affogamento in quanto le loro dottrine vennero considerate eversive. In particolare, gli anabattisti rifiutavano il servizio militare e di giurare fedelt\u00e0 alla loro citt\u00e0. Ci\u00f2 fu considerato un rischio troppo grave di disgregazione dell'unit\u00e0 cittadina, soprattutto quando gi\u00e0 si stavano muovendo le prime avvisaglie delle guerre di religione francesi. Da parte sua, Zwingli non fece alcun tipo di intervento per salvare o proteggere gli anabattisti zurighesi.\nTra il 1525 e il 1529 le istanze di riforma di Zwingli furono accolte anche a Costanza e a San Gallo, e nel 1528 egli si rec\u00f2 a Berna, dove ebbe un successo pari a quello ottenuto a Zurigo. Quindi ottenne l'appoggio di Biel, Mulhouse e Sciaffusa. Nel frattempo, tra il 1524 e il 1527 la riforma era penetrata nella Repubblica delle Tre Leghe (l'attuale Canton Grigioni, all'epoca uno stato indipendente sotto la protezione del vescovo di Coira): rapidamente fu proprio la dottrina di Zwingli a prendere il sopravvento, anche se rimasero ampie aree cattoliche (soprattutto Valtellina e Val Mesolcina), chiese di ispirazione luterana e piccole congregazioni anabattiste, ufficialmente proibite, ma poco perseguitate.\nNonostante le agitazioni sociali interne e il malcontento verso gli abusi del clero cattolico, i cantoni di Uri, Svitto, Untervaldo, Lucerna, Zugo e Friborgo rimasero fedeli alla Chiesa cattolica e si opposero fermamente all'ondata riformatrice. A Baden, nel 1526, si tenne un incontro tra i rappresentanti di Zwingli e i rappresentanti cattolici, che si risolse in un nulla di fatto. In seguito a questo evento, il riformatore persuase la citt\u00e0 a difendersi anche militarmente contro i cantoni cattolici che volevano bloccare la diffusione della Riforma. I cantoni cattolici si allearono con l'Austria nel 1529 nell\"'Unione Cattolica\" con la speranza di guadagnare l'aiuto di un vicino potente, ma non ricevettero effettiva assistenza. Con la mediazione di Berna, riluttante a provocare una guerra, si giunse ad un compromesso, che i cattolici giudicarono sfavorevole alla loro parte.\nNel frattempo Zwingli acquistava un'autorit\u00e0 sempre maggiore e pure un certo potere politico in citt\u00e0. Nel 1529 ebbe un faccia a faccia con Lutero a Marburgo. Essi cercarono una posizione comune per portare avanti una riforma unificata. L'unico ostacolo presente nei quindici argomenti discussi furono le differenti concezioni della Santa Cena. Nessuno cedette la propria posizione e si lasciarono senza un accordo.\nNel 1529-1530 i protestanti elvetici iniziarono a sentirsi accerchiati da un complotto cattolico, che considerarono manifesto quando il Marchese di Musso invase la Valtellina (all'epoca in mano ai Grigioni). I cantoni protestanti e i Grigioni risposero con una contro-invasione, trovando inaspettatamente un alleato in Francesco II Sforza, duca di Milano. I cantoni cattolici al contrario si mostrarono favorevoli al Marchese di Musso, anche se non inviarono che pochi \"osservatori\" e non mossero le truppe. Comunque non tennero fede ai patti di alleanza che li avrebbero dovuti legare, al pari degli altri cantoni, all'alleato grigione. Ci\u00f2 cre\u00f2 numerosi punti di attrito tra cattolici e riformati, soprattutto nei cantoni dove esistevano comunit\u00e0 cattoliche. I tredici cantoni della Svizzera si divisero tra le due posizioni, ma non in modo pacifico.\nFine.\nLa politica intransigente di Zwingli nei confronti dei cantoni cattolici ebbe come conseguenza un nuovo ritorno alle armi: il 9 ottobre 1531 i cantoni cattolici dichiararono guerra a Zurigo e marciarono verso Kappel. I cantoni protestanti erano impreparati a tale mossa. \nZwingli radun\u00f2 un esercito all'ultimo momento e scese in campo personalmente, in prima linea, ma il suo esercito perse. Zwingli, che era cappellano e portabandiera delle truppe che lo sostenevano, fu ferito nella battaglia di Kappel, avvenuta l'11 ottobre 1531, e ucciso dai cattolici vittoriosi, i quali diedero anche alle fiamme le sue spoglie.\nLa Chiesa di Zurigo e la sua dottrina riformata furono affidate alla guida di Enrico Bullinger, grazie al quale la riforma di Zwingli si consolid\u00f2, accrescendo il ruolo di Zurigo nel cristianesimo riformato. Un monumento a Zwingli \u00e8 collocato all'interno della Chiesa di San Pietro a Zurigo, ma il corpo non fu mai ritrovato.\nDottrina.\nDopo la sua morte, la Riforma protestante in Svizzera si attest\u00f2 soprattutto nelle citt\u00e0 a nord delle Alpi (e nella zona rurale dei Grigioni, che allora non faceva parte della Confederazione elvetica): la Svizzera \u00e8 tuttora divisa tra cantoni cattolici e cantoni protestanti.\nLa dottrina di Zwingli si pu\u00f2 riassumere in questi punti:\nIn qualche modo, anche i Quaccheri e i Battisti di oggi possono essere visti come continuatori delle istanze di Zwingli.\nCaratteri della riforma di Zwingli.\nZwingli pervenne a conclusioni simili a quelle di Lutero studiando le Sacre Scritture dal punto di vista di uno studioso umanista. Corrispondente ed amico di Erasmo da Rotterdam, proponeva per il cristiano un approccio \"senza commenti\" (\"sine glossa\") al Vangelo. Egli riconduceva la possibilit\u00e0 della salvezza dell'uomo all'onnipotenza divina, ammettendo il concetto luterano della predestinazione, ma riconosceva negli uomini illuminati dalla Grazia la dignit\u00e0 attribuita in tempi recenti dagli umanisti (ad esempio Lorenzo Valla e lo stesso Erasmo) al genio umano."}
{"id": "94256", "revid": "599013", "url": "https://it.wikipedia.org/wiki?curid=94256", "title": "Fse", "text": ""}
{"id": "94258", "revid": "599013", "url": "https://it.wikipedia.org/wiki?curid=94258", "title": "Vr", "text": ""}
{"id": "94259", "revid": "1543377", "url": "https://it.wikipedia.org/wiki?curid=94259", "title": "Schistosomiasi", "text": "La schistosomiasi (detta anche bilharziosi o distomatosi sanguigna) \u00e8 una parassitosi causata da Platelminti del genere \"Schistosoma\". Il serbatoio del parassita sono gli individui infestati cronicamente: i bovini possono essere serbatoi di \"S. japonicum\". Gli ospiti intermedi sono molluschi gasteropodi d'acqua dolce, differenti a seconda della specie in questione. La malattia ha forme acute e croniche, diverse a seconda delle specie in causa e degli organi o tessuti coinvolti. La malattia \u00e8 causa di quasi morti all'anno.\nEziologia.\nLa malattia \u00e8 causata da 5 specie di Platelminti Trematodi del genere \"Schistosoma\":\nSchistosomi parassiti di altri mammiferi accidentalmente possono dare infestazione nell'uomo, ma sono raramente patogeni:\nIl ciclo vitale degli Schistosomi prevede uno stadio sessuato nell'uomo e uno asessuato nei molluschi d'acqua dolce. Gli ospiti intermedi sono molluschi d'acqua dolce:\nI vermi adulti hanno sessi separati e misurano 10\u201330\u00a0mm di lunghezza e 0,3-1,0\u00a0mm di larghezza. Le uova hanno forma e dimensioni diverse per ogni specie (tra i 60 e i 170\u00a0\u00b5m di lunghezza e 60\u00a0\u00b5m di larghezza). Le uova di \"S.haematobium\" e di \"S.intercalatum\" hanno una spina terminale, quelle di \"S.mansoni\", \"S.japonicum\" e \"S.mekongi\" hanno una spina laterale (le uova delle specie asiatiche sono pi\u00f9 piccole e tonde).\nStoria.\nLa schistosomiasi \u00e8 una malattia antica e risale all'invenzione dell'agricoltura. L'ematuria si trov\u00f2 descritta in antichi papiri egizi, prova che la schistosomiasi ematobica era sicuramente molto diffusa gi\u00e0 allora.\nEpidemiologia.\nDopo la malaria, le schistosomiasi nel loro complesso sono la seconda malattia tropicale a maggiore prevalenza nel mondo. Le varie specie di schistosoma sono endemiche in almeno 74 nazioni del Terzo Mondo, dall'Africa, soprattutto nella zona vicino al deserto del Sahara, all'Estremo Oriente, al Brasile e al Centro America.\nRecenti stime dell'Organizzazione Mondiale della Sanit\u00e0 riportano che pi\u00f9 di 700 milioni di individui (1/6 della popolazione mondiale) sono a rischio di contrarre l'infestazione; pi\u00f9 di 200 milioni di persone sono infestate e, di costoro, 120 milioni sono sintomatici, con 20 milioni di casi di malattia avanzata grave. \"S.intercalatum\" \u00e8 responsabile di sola malattia intestinale e si trova in Africa. Delle specie responsabili di malattia intestinale ed epatosplenica, \"S.mansoni\" si trova in Africa, Medio Oriente, e in America Latina (Brasile, Caraibi) dove \u00e8 stato portato dall'Africa con la tratta degli schiavi. \"S.japonicum\" si trova in Cina, Indonesia, Filippine e \"S.mekongi\" si trova in Cambogia e Laos. \"S.haematobium\" responsabile di malattia genito-urinaria si trova in Africa e Medio Oriente.\nPoich\u00e9 nessuna delle specie di mollusco che fungono da ospite intermedio vive in Italia, non si hanno casi autoctoni di schistosomiasi. Tutti i casi che si registrano in Italia, e in Europa, sono importati da turisti o da immigrati provenienti dalle aree di endemia. Nelle regioni endemiche la malattia ha una maggiore incidenza nei maschi e nei giovani, perch\u00e9 sono pi\u00f9 esposti al contatto con le acque dolci contaminate, per lo pi\u00f9 durante le attivit\u00e0 agricole.\nModalit\u00e0 di trasmissione e ciclo vitale.\nL'infestazione si acquisisce attraverso il contatto con acque dolci contaminate dalle feci o, per \"S. haematobium\", dalle urine degli individui parassitati; tali acque sono popolate da particolari\nspecie di molluschi che vengono infestati dalle forme larvali, dette \"miracidi\", liberatesi dalle uova contenute nelle deiezioni; in queste \"chiocciole\" d'acqua dolce, ospiti intermedi, i miracidi si moltiplicano attraverso due generazioni di sporocisti (in altre parole si riproducono esponenzialmente mediante pedogenesi), si trasformano e poi si liberano nell'acqua in forme infestanti per l'uomo, le \"cercarie\", che penetrano la cute sana, si trasformano in schistosomuli e migrano, maturando, verso i vasi mesenterici, nel caso di \"S.mansoni\", \"S.japonicum\", \"S.mekongi\" e \"S.intercalatum\", e verso i vasi perivescicali nel caso di \"S.haematobium\".\nGli schistosomi adulti, maschio e femmina accoppiati, raggiungono i plessi venosi mesenterici o perivescicali e ivi permangono per molto tempo, dove le femmine producono grandi quantit\u00e0 di uova (da 200 a al d\u00ec a seconda della specie), che in parte vengono liberate nell'ambiente per perpetuare il ciclo vitale del parassita.\nPatogenesi e anatomia patologica.\nParte delle uova prodotte dai vermi adulti resta imprigionata nei tessuti dell'ospite, provocando danni tissutali. I vermi adulti non sono patogeni di per s\u00e9; gli schistosomuli possono essere patogeni nella fase acuta dell'invasione, mentre le uova sono le principali responsabili delle lesioni anatomo-patologiche croniche. Libere nel circolo venoso, esse tendono ad attraversare le pareti intestinali o vescicali, per raggiungere il lume dei visceri ed essere poi eliminate nell'ambiente, ma vi possono rimanere imprigionate e morire: possono altrimenti essere trasportate dalla corrente sanguigna e arrestarsi nel filtro epatico o polmonare, o saltare nel circolo sistemico e localizzarsi potenzialmente in qualsiasi tessuto. Dove l'uovo si arresta, muore e provoca una reazione infiammatoria di ipersensibilit\u00e0 ritardata specifica: si forma un granuloma con l'uovo al centro, circondato da un infiltrato di eosinofili, istiociti, cellule giganti e successivamente fibroblasti; questi ultimi depositano grandi quantit\u00e0 di tessuto fibroso cicatriziale, che pu\u00f2 retrarsi e calcificare, provocando danni anatomici e funzionali nei tessuti dove si depone..\nClinica.\nIncubazione.\nDal momento della penetrazione delle cercarie alla comparsa dei primi sintomi della forma acuta, solitamente, non passa meno di un mese, ma l'infestazione pu\u00f2 anche mantenersi asintomatica per molti anni o non manifestarsi per nulla.\nForme acute.\nDermatite da cercaria.\nConsiste in eruzioni cutanee eritematose, nei siti dove le cercarie hanno penetrato la cute. Pi\u00f9 spesso provocata da specie aviarie di schistosomi, \u00e8 autolimitante.\nFebbre di Katayama.\nSolitamente negli individui che risiedono nelle aree endemiche le fasi iniziali dell'infestazione decorrono in modo asintomatico. La schistosomiasi acuta (o febbre di Katayama) si registra pi\u00f9 comunemente in turisti e ha le tipiche caratteristiche della malattia da immunocomplessi. Si possono avere reazioni da ipersensibilit\u00e0 ad allergeni degli schistosomuli (forme pre-posturali) o delle uova di schistosoma dopo la loro deposizione (forme post-posturali): rash cutaneo, broncospasmo e infiltrati polmonari eosinofili, diarrea, adenopatia ed enterorragie.\nSi possono avere epato-splenomegalia e linfoadenomegalia reattiva infiammatoria. Brividi, febbre, sudorazione e prostrazione sono manifestazioni dello stato tossiemico. Occasionalmente la schistosomiasi acuta si pu\u00f2 complicare con versamenti sierosi, pleurici o pericardici o con ascessi epatici da piogeni o con la formazione di masse pseudotumorali epatiche di natura infiammatoria granulomatosa, anche di dimensioni cospicue. La febbre di Katayama \u00e8 molto pi\u00f9 frequente nelle infestazioni da \"S.japonicum\" e \"S.mekongi\" e lo \u00e8 meno nella forma da \"S.mansoni\", essendo maggiore la quantit\u00e0 di uova deposta dalle femmine delle specie asiatiche.. La forma acuta si risolve spontaneamente e la malattia pu\u00f2 successivamente evolvere nelle forme croniche, che possono mantenersi asintomatiche per molto tempo.\nSchistosomiasi spinale e cerebrale.\nOccasionalmente le uova di schistosoma raggiungono il sistema nervoso attraverso i plessi venosi che connettono i vasi addominali con quelli spinali. Le uova di \"S.mansoni\" e di \"S.haematobium\" si arrestano pi\u00f9 spesso nei segmenti lombari del midollo spinale, mentre quelle di \"S.japonicum\", pi\u00f9 piccole, possono raggiungere anche l'encefalo. La mielopatia da Schistosoma \u00e8 causata da masse granulomatose intratecali che comprimono il midollo spinale. L'esordio \u00e8 subacuto e pu\u00f2 essere contemporaneo a una febbre di Katayama o seguirla di poco, ma pu\u00f2 manifestarsi in assenza di segni e sintomi di schistosomiasi, anche in corso di infestazione cronica, con comparsa progressiva di dolore lombare di tipo radicolare, paraparesi flaccida, disfunzioni sfinteriche e di areflessia. La schistosomiasi cerebrale consiste in un'encefalite granulomatosa, conseguente alla formazione di masse infiammatorie intracraniche: \u00e8 responsabile di sindromi da ipertensione endocranica, cefalea, deficit neurologici focali, convulsioni, e nei casi pi\u00f9 gravi, coma e morte.\nForme croniche.\nSchistosomiasi intestinale.\nLa pi\u00f9 comune delle forme croniche, in seguito alla continua e duratura deposizione di uova, nelle infestazioni pi\u00f9 massive o per successive reinfestazioni, si manifesta con una sintomatologia pi\u00f9 o meno importante consistente in dolori addominali colici, irregolarit\u00e0 dell'alvo, per lo pi\u00f9 diarroico e sanguinamenti. Nelle pareti intestinali si formano lesioni granulomatose attorno alle uova rimaste intrappolate nel loro passaggio verso il lume dei visceri.. Il quadro pu\u00f2 evolvere in una forma catarrale cronica, con edema e ulcerazioni della mucosa colica e deposizione di tessuto fibroso nelle pareti intestinali e nel grande omento. Le complicazioni consistono in una sindrome dissenterica cronica con perdite ematiche e malassorbimento, in fibrosi delle pareti intestinali, con retrazioni, calcificazioni e formazione di polipi e in quadri di occlusione intestinale.\nSchistosomiasi epato-splenica.\nUna parte delle infestazioni da \"S.mansoni\", \"S.japonicum\" e \"S.mekongi\" evolve nella forma epato-splenica. Le uova prodotte nei plessi mesenterici, spinte dalla corrente ematica verso il fegato, vi restano intrappolate e provocano la parziale ostruzione dei vasi portali, inducendo una progressiva formazione di granulomi e deposizione di tessuto fibroso negli spazi portali. Si verifica un quadro di pileflebite e peri-pileflebite cronica, con fibrosi periportale (detta \"di Symmers\") e ostruzione del lume portale. Persistendo la deposizione di uova negli spazi portali, anche per successive continue reinfestazioni, si verifica un fenomeno di neoangiogenesi nel contesto del tessuto fibroso che ha ostruito gli spazi portali, con ricanalizzazione, successiva nuova ostruzione e deposizione di tessuto fibroso, ad aggravare la fibrosi epatica.\nLa fibrosi parte dagli spazi portali periferici, soprattutto del lobo sinistro (fibrosi \"ad anello\" o \"a cannello di pipa\") e successivamente coinvolge i rami portali pi\u00f9 centrali; da qui si addentra nel parenchima, con bande e strie che raggiungono la capsula glissoniana e la stirano, deformando i contorni del fegato. La conseguenza di tale processo \u00e8 l'insorgenza di ipertensione portale (la schistosomiasi epato-splenica ne \u00e8 la maggiore causa nel mondo) e di splenomegalia congestizia, che si hanno nel 10% circa di questi casi.\nNon tutti sviluppano le forme cliniche gravi: nell'infestazione da Schistosoma mansoni la forma epatosplenica si verifica in una quota di casi variabile tra il 25% e il 50%, pi\u00f9 frequentemente nelle zone iperendemiche, dove la gente ha un intenso contatto con acque infestate e porta alte cariche parassitarie nell'intestino; tuttavia, nella patogenesi della fibrosi, sembrano implicati anche motivi di ordine genetico (gli individui di razza nera sembrano esserne meno colpiti e la regressione delle lesioni dopo trattamento, in tali casi, \u00e8 pi\u00f9 frequente che nei caucasici).\nNon si ha cirrosi epatica, perch\u00e9 non si hanno n\u00e9 la rigenerazione degli epatociti in micronoduli non funzionali, n\u00e9 l'alterazione dell'architettura parenchimale epatica: di norma la funzionalit\u00e0 epatica \u00e8 conservata fino agli stadi pi\u00f9 avanzati della malattia. La manifestazione clinica pi\u00f9 importante \u00e8 il sanguinamento digestivo alto, da rottura di varici esofagee o gastriche. Le forme asiatiche da \"S.japonicum\" e da \"S.mekongi\" causano maggiori danni a organi e tessuti e con maggiore rapidit\u00e0, rispetto alle altre specie, perch\u00e9 le femmine depongono una quantit\u00e0 di uova fino a 10 volte maggiore. Lo scompenso epatico e la formazione di ascite, in questi casi, sono pi\u00f9 frequenti e precoci.\nSalmonellosi setticemica prolungata.\nLe forme epatospleniche si possono complicare con ascessi batterici epatici e con sepsi recidivanti da batteri Gram negativi (es. Salmonella). Le salmonelle colonizzano i vermi adulti nel circolo sanguigno, aderendo alla loro superficie, soprattutto nel tegumento dei maschi, ma possono albergare anche nel loro tubo digerente: gli schistosomi infetti sono una continua fonte di episodi setticemici ricorrenti. Il quadro clinico \u00e8 caratterizzato da febbre settica di lunga durata, diarrea, calo ponderale, dolori addominali, edema agli arti inferiori. Forme simili sono state descritte anche per Escherichia coli e per Staphylococcus aureus. Il trattamento dell'infezione batterica porta a guarigione temporanea; il trattamento della parassitosi porta a guarigione definitiva.\nSchistosomiasi polmonare.\nLa forma polmonare si sviluppa solo in alcuni casi, per lo pi\u00f9 in individui con forma epatosplenica complicata da ipertensione portale. Attraverso le anastomosi porto-sistemiche le uova raggiungono i vasi arteriosi polmonari che ne vengono ostruiti. La malattia consiste in una forma di endoarteriolite polmonare con ipertrofia della tonaca media, distruzione dell'intima e obliterazione vascolare; successivamente i vasi si ricanalizzano con neoangiogenesi, a formare strutture angiomatoidi. Il quadro evolve verso l'ipertensione polmonare e il cuore polmonare cronico. La formazione di fistole artero-venose polmonari pu\u00f2 portare a una sindrome cianotica. I reperti clinici e strumentali sono simili a quelli associati alle altre cause di ipertensione polmonare: facile affaticamento, dispnea sotto sforzo, palpitazioni, tosse con emottisi, ipertrofia ventricolare destra e dilatazione dell'arteria polmonare. L'ipertensione polmonare insorge in circa il 13-16% dei pazienti con forma epatosplenica, e il cuore polmonare nel 2% circa.\nGlomerulonefrite cronica.\nComplica il 15% circa delle forme epatospleniche. In tali casi si manifesta con una sindrome nefrosica. Le lesioni glomerulari da deposizione di immunocomplessi evolvono molto lentamente e possono precedere di anni la sintomatologia. Le complicanze renali stanno diventando un'evenienza sempre pi\u00f9 rara, laddove sono state organizzate campagne di trattamento di massa delle popolazioni a rischio.\nSchistosomiasi urinaria.\nNe \u00e8 responsabile \"Schistosoma haematobium\". Le uova prodotte nei plessi venosi perivescicali, rimangono in parte intrappolate nella parete vescicale e provocano inizialmente un'irritazione mucosa che si manifesta con ematuria, con emissione di coaguli, pollachiuria e disuria. La malattia vescicale progredisce cronicamente con la formazione di granulomi, fibrosi e calcificazioni: si formano ispessimenti delle pareti, masse intravescicali e pseudopolipi. La vescica perde elasticit\u00e0 e compaiono pollachiuria e ritenzione urinaria che facilita le sovrapposizioni batteriche. Il processo si pu\u00f2 estendere agli ureteri che si dilatano e al rene, con idronefrosi e insufficienza renale, soprattutto negli individui pi\u00f9 giovani. La prevalenza e la gravit\u00e0 dei danni sono proporzionali alla carica infestante e alla quantit\u00e0 di uova eliminate con le urine.\nLa schistosomiasi vescicale cronica predispone allo sviluppo del carcinoma della vescica, una delle pi\u00f9 comuni neoplasie maligne nel Medio Oriente e nelle regioni africane endemiche per \"Schistosoma haematobium\". Il tipo istologico associato alla schistosomiasi urinaria \u00e8 pi\u00f9 spesso un carcinoma a cellule squamose e colpisce individui pi\u00f9 giovani a differenza della forma che colpisce nei Paesi Ricchi che \u00e8 quasi sempre un carcinoma a cellule transizionali (urotelioma), che insorge pi\u00f9 spesso nella fascia di et\u00e0 tra i 60 e i 70 anni ed \u00e8 correlato all'esposizione professionale a sostanze cancerogene di origine industriale e al fumo di sigaretta.\nSchistosomiasi genitale.\nLe uova di \"Schistosoma haematobium\" possono raggiungere facilmente tutti gli organi pelvici, grazie alla presenza di anastomosi venose, pertanto \u00e8 molto comune la loro localizzazione a livello dei genitali maschili e femminili. Le forme mansonica e japonica interessano pi\u00f9 raramente i genitali. Nel maschio le forme genitali interessano la prostata, le vescichette seminali e gli epididimi. Si hanno prostatite con calcificazioni prostatiche, idrocele, spermatocisti ed \u00e8 frequente l'emospermia. Nei testicoli possono formarsi masse solide che possono simulare neoplasie maligne. La malattia causa meno spesso infertilit\u00e0 nei maschi che nelle donne, nelle quali si hanno esiti peggiori, soprattutto in associazione con altre infezioni genitali.\nLa forma pi\u00f9 comune interessa la cervice uterina; meno frequentemente sono colpite le tube uterine, le ovaie, la vagina e i genitali esterni. Si hanno cerviciti ed endometriti, con conseguenze importanti sulla funzione riproduttiva, infertilit\u00e0, gravidanze ectopiche, complicanze durante la gestazione, per un aumentato rischio di parto prematuro e di basso peso del bimbo alla nascita, aborto, disordini mestruali, dispareunia. La schistosomiasi genitale ha importanti ripercussioni sociali, perch\u00e9 le donne sterili nei Paesi Poveri vengono pi\u00f9 spesso abbandonate dai consorti, che riescono ad avere figli da altre donne sane. La clinica pu\u00f2 simulare altre malattie a trasmissione sessuale o neoplasie genitali: si hanno secrezioni e perdite ematiche genitali e dolori addomino-pelvici persistenti. La schistosomiasi genitale pu\u00f2 interessare accidentalmente anche i viaggiatori in regioni endemiche e manifestarsi al ritorno: tali forme spesso vengono misconosciute, con notevoli ritardi nella diagnosi e nel trattamento.\nDiagnosi.\nAnamnesi.\nRecente soggiorno (per i turisti) o prolungata residenza (per gli immigrati, es. egiziani o brasiliani) in regioni endemiche per schistosomiasi. Contatti accidentali o abituali con acque dolci contaminate da deiezioni umane, probabilmente infestate dalle cercarie.\nEsami bioumorali.\nLa forma acuta \u00e8 spesso associata a ipereosinofilia del sangue periferico e dei tessuti danneggiati; nelle forme croniche l'ipereosinofilia periferica \u00e8 minima o assente, mentre quella tissutale persiste. L'esame biochimico delle urine pu\u00f2 mostrare ematuria, proteinuria, leucocituria e quello microbiologico evidenziare sovrapposizioni batteriche (es. Salmonella spp.). In caso di malattia urinaria avanzata si possono avere segni bioumorali di insufficienza renale. Gli indici di funzionalit\u00e0 epatica non sono solitamente compromessi, se non in stadi molto avanzati di malattia epatosplenica. In caso contrario potrebbe coesistere un'epatopatia cronica di diversa eziologia (es. virale, alcolica).\nIndagini microbiologiche.\nL'esame microscopico consente di verificare la presenza in feci o urine di uova di schistosoma e di identificarne la specie. Nelle forme intestinali l'esame microscopico diretto delle feci non \u00e8 abbastanza sensibile. L'esame dei campioni dopo concentrazione (es. Kato-Katz) \u00e8 pi\u00f9 sensibile e consente una stima quantitativa delle uova escrete in un giorno. L'escrezione urinaria di uova di \"S.haematobium\" non \u00e8 uniforme durante tutta la giornata, ma \u00e8 maggiore tra le ore 10 e le 14, pertanto l'esame \u00e8 pi\u00f9 sensibile se viene esaminata l'urina raccolta in queste ore. L'esame parassitologico quantitativo sull'urina delle 24 ore consente di determinare la severit\u00e0 dell'infestazione. Il test di vitalit\u00e0 delle uova \u00e8 importante per valutare l'efficacia di un trattamento: si mischiano le feci o le urine in acqua distillata a temperatura ambiente e si osserva se i miracidi escono dalle uova; in tal caso le uova sono vitali e l'infestazione \u00e8 ancora attiva. La biopsia mucosa rettale e vescicale, in corso di rettoscopia o cistoscopia, \u00e8 molto efficace nell'evidenziare la presenza delle uova nelle pareti dei visceri, pi\u00f9 dell'esame microscopico delle feci. Contemporaneamente l'esame endoscopico pu\u00f2 valutare la presenza e l'entit\u00e0 delle lesioni anatomiche macroscopiche.\nIndagini sierologiche.\nIl dosaggio degli anticorpi anti-schistosoma \u00e8 uno strumento utile per studi epidemiologici, ma non consente di distinguere l'infestazione attuale da una pregressa, e, pertanto, non \u00e8 consigliato. Tuttavia la sierologia consente ragionevolmente la diagnosi nei casi che coinvolgono individui non residenti in aree endemiche (es, turisti), che pertanto non dovrebbero essere mai stati precedentemente esposti all'infestazione. Si dosano anticorpi specifici contro gli antigeni microsomiali dei vermi adulti di \"S. mansoni\", \"S. haematobium\", e \"S. japonicum\" con metodiche ELISA e di immunoblotting. La ricerca degli antigeni circolanti nel sangue periferico o nelle urine (antigene anodico circolante - CAA, e antigene catodico circolante - CCA), la presenza dei quali sarebbe segno di infestazione attiva, \u00e8 ancora un test in sperimentazione.\nDiagnostica d'immagine.\nNelle forme di schistosomiasi acuta la radiografia del torace pu\u00f2 mostrare un rinforzo aspecifico del disegno polmonare. Nelle forme intestinali l'esame contrastografico del tubo digerente pu\u00f2 mostrare irregolarit\u00e0 delle mucose e stenosi. Nelle forme genito-urinarie croniche la radiografia diretta dell'addome pu\u00f2 mostrare la presenza di calcificazioni addominali o pelviche (ureterali, vescicali, uterine), mentre l'urografia pu\u00f2 evidenziare le irregolarit\u00e0 delle vie urinarie e della vescica. L'ecografia \u00e8 la pi\u00f9 utile tra le metodiche di immagine. Nelle forme epatospleniche, il reperto di ispessimento degli spazi portali \u00e8 patognomonico, soprattutto nei casi avanzati. Reperti comuni ma meno specifici sono anche la fibrosi dei legamenti epatici e della colecisti, l'ipertrofia del lobo epatico sinistro e l'ipotrofia del lobo destro.\nNei casi di ipertensione portale si possono evidenziano l'aumento del calibro delle vene del circolo portale, la presenza di varici gastriche e di circoli collaterali, la splenomegalia, e, pi\u00f9 spesso nelle forme asiatiche, l'ascite. Nelle forme genito-urinarie l'ecografia evidenzia la presenza e la gravit\u00e0 delle lesioni vescicali, e l'idronefrosi. La tomografia computerizzata e l'imaging a risonanza magnetica non aggiungono informazioni a un esame ecografico ben condotto, mentre restano indispensabili nella diagnosi delle forme neurologiche. Nella forma polmonare la tomografia computerizzata del torace con tecnica ad alta risoluzione (HRTC) pu\u00f2 mostrare precocemente la comparsa di fibrosi interstiziale polmonare, mentre l'ecocardiografia evidenzia i segni di ipertensione polmonare e di cuore polmonare. Nelle forme epatospleniche l'esofago-gastroscopia consente di valutare la presenza di varici esofagee e il rischio di sanguinamento digestivo.\nDiagnosi differenziale.\nUno stato di malessere generale con febbre, insorto in viaggiatori tornati da almeno un mese da zone endemiche per schistosomiasi, deve far pensare alla febbre di Katayama, ma vanno considerate anche la malaria, la febbre tifoide e altre patologie febbrili d'importazione. Nei casi di schistosomiasi spinale o cerebrale per una prognosi favorevole \u00e8 fondamentale un trattamento tempestivo, che andrebbe iniziato anche prima della dimostrazione della parassitosi, nei casi di ragionevole sospetto. Tali forme entrano in diagnosi differenziale con le neoplasie del sistema nervoso, primitive o secondarie, la neuro-cisticercosi, l'idatidosi cistica, la sindrome di Guillain-Barr\u00e9, la poliomielite e la radicolonevrite erpetica. Le forme croniche sono pi\u00f9 comuni negli immigrati provenienti dai Paesi endemici. La schistosomiasi intestinale entra in diagnosi differenziale con le malattie infiammatorie croniche intestinali, le sindromi da malassorbimento, le sindromi aderenziali o le neoplasie intestinali.\nLa forma epatosplenica si deve distinguere dalle epatopatie virali croniche, dalla leishmaniosi viscerale, dalla malaria e dalle malattie mielo-linfoproliferative. La schistosomiasi polmonare va distinta dalle altre cause di ipertensione polmonare (es. malattia embolica). La schistosomiasi urinaria va differenziata dalle cistiti, dalle patologie da reflusso urinario, dall'urolitiasi e dalle neoplasie vescicali, che tuttavia possono coesistere. La schistosomiasi genitale entra in diagnosi differenziale con altre malattie infiammatorie genitali e pelviche, con le neoplasie testicolari e della cervice uterina.\nTerapia.\nAntiparassitaria.\nConsente la disinfestazione e, nella maggior parte dei casi, il miglioramento o la guarigione di tutte le forme cliniche, per interruzione della produzione di uova e del danno tissutale conseguente.\nI rari effetti collaterali sono per lo pi\u00f9 di tipo gastroenterico: vomito, nausea, diarrea, dolore addominale. La terapia ha successo nell'80% circa dei casi, pertanto pu\u00f2 essere necessario un secondo ciclo di trattamento dopo un mese circa.\nIl farmaco non va impiegato in gravidanza. Nelle forme africane si dovrebbe somministrare una dose 4 volte maggiore, divisa in due giorni, pertanto si preferisce il trattamento con praziquantel.\nChirurgica.\nLa terapia chirurgica \u00e8 rivolta al controllo dell'ipertensione portale e delle sue complicanze emorragiche, riducendo il flusso sanguigno del circolo portale.\nProfilassi.\nIl trattamento delle acque dolci con molluschicidi non ha mai dato grandi risultati: le lumache ospiti degli schistosomi sono ermafrodite e ne basta una sopravvissuta a ripopolare le acque; inoltre le lumache del genere Oncomelania fuggono dall'acqua verso le rive fangose.\nMigliori risultati sono stati ottenuti con l'educazione delle popolazioni a evitare di disperdere feci e urine nelle acque peridomiciliari; tra gli agricoltori, con l'impiego di guanti e stivali di gomma. I trattamenti di massa delle popolazioni endemiche con praziquantel hanno dato buoni risultati, a breve termine; tuttavia, perdurando le condizioni sanitarie e socio-economiche, concause dell'endemia, dopo poco tempo, la situazione ritornava come prima dell'intervento.\nIl controllo della schistosomiasi japonica \u00e8 complicato dall'esistenza di importanti serbatoi animali (bovini). Poich\u00e9 non c'\u00e8 modo di riconoscere con certezza le acque infestate, i turisti dovrebbero evitare di bere e di bagnarsi nelle acque dolci delle zone endemiche. Eventualmente le acque possono essere scaldate fino ai 50\u00a0\u00b0C per 5 minuti o trattate con sostanze iodate o clorate, per distruggere le cercarie. Le acque lasciate a riposare per almeno 3 giorni dovrebbero essere sicure, perch\u00e9 le cercarie libere non sopravvivono pi\u00f9 di 48 ore. Una vaccinazione \u00e8 attualmente in studio, ma nessuna \u00e8 comunemente disponibile.\nPrognosi.\nLa forma acuta si risolve spontaneamente: se l'infestazione persiste si pu\u00f2 avere una successiva evoluzione verso le forme croniche. In assenza di trattamento tempestivo la schistosomiasi spinale evolve rapidamente in una mielite trasversa con danni spinali irreversibili e l'encefalite granulomatosa pu\u00f2 portare a morte il paziente. La forma intestinale cronica, non trattata, predispone allo sviluppo di neoplasie intestinali. In assenza di trattamento la malattia epatosplenica progredisce molto lentamente verso l'insufficienza epatica, ma la mortalit\u00e0 di queste forme \u00e8 dovuta pi\u00f9 spesso alle pi\u00f9 precoci complicanze dell'ipertensione portale, cio\u00e8 ai sanguinamenti digestivi acuti per rottura di varici gastro-esofagee. La fibrosi epatica \u00e8 reversibile solo se la malattia viene trattata negli stadi precoci, prima che compaiano le complicanze: il trattamento antiparassitario negli stadi avanzati pu\u00f2 al massimo arrestarne la progressione.\nQuando la forma polmonare \u00e8 clinicamente manifesta, essa \u00e8 irreversibile ed evolve inesorabilmente verso lo scompenso cardio-respiratorio. La prognosi della sindrome nefrosica dopo trattamento specifico \u00e8 ugualmente poco soddisfacente, poich\u00e9 al momento della comparsa dei sintomi il danno renale \u00e8 ormai avanzato. Le forme urinarie, il pi\u00f9 delle volte, si risolvono o regrediscono in modo significativo dopo il trattamento, purch\u00e9 non siano coinvolte le alte vie urinarie, che spesso sono danneggiate in modo irreversibile. Le forme non trattate possono evolvere verso l'idronefrosi e l'insufficienza renale cronica. La malattia vescicale cronica predispone allo sviluppo del carcinoma squamoso della vescica. Le forme genitali maschili rispondono bene alla terapia antiparassitaria; essa \u00e8 meno efficace nelle forme femminili, nelle quali i danni sono pi\u00f9 gravi e l'infertilit\u00e0 \u00e8 una conseguenza pi\u00f9 frequente. Inoltre in questi casi vi \u00e8 la predisposizione al carcinoma della cervice uterina."}
{"id": "94266", "revid": "110157", "url": "https://it.wikipedia.org/wiki?curid=94266", "title": "Distretto di Oberhasli", "text": "Il distretto di Oberhasli \u00e8 stato un distretto del Canton Berna, in Svizzera. Confinava con il distretto di Interlaken a ovest, con il Canton Obvaldo ed il Canton Nidvaldo a nord, con il Canton Uri a est e con il Canton Vallese (distretto di Goms) a sud-est e a sud. Il capoluogo era Meiringen.\nI suoi comuni sono passati alla sua soppressione al Circondario di Interlaken-Oberhasli.\nComuni.\nAmministrativamente \u00e8 diviso in 6 comuni:"}
{"id": "94269", "revid": "729019", "url": "https://it.wikipedia.org/wiki?curid=94269", "title": "Barotrauma", "text": "Si definisce barotrauma una lesione ai tessuti provocata dal mancato equilibrio fra la pressione dell'aria contenuta in una cavit\u00e0 corporea e la pressione dell'ambiente circostante.\nI barotraumi si hanno quando il corpo si muove in modo troppo repentino da o verso una condizione in cui la pressione \u00e8 pi\u00f9 elevata.\nI danni originano dal fatto che, mentre l'aria \u00e8 comprimibile, i tessuti non lo sono. Pertanto, all'aumentare della pressione esterna, l'aria contenuta nei tessuti offre una resistenza minore alla pressione; viceversa, al diminuire della pressione esterna, l'aria contenuta nel corpo umano tende a espandersi, danneggiando (se non sono rispettati i tempi e i modi di espulsione) i tessuti nella quale \u00e8 contenuta.\nBarotraumi.\nGli organi che possono subire dei danni da barotrauma sono:\nBarotraumi da mancata compensazione.\nPossono capitare sia durante le immersioni in apnea sia durante le immersioni con autorespiratore ad aria.\nPrevenzione.\nGli infortuni sopradescritti possono essere prevenuti effettuando la compensazione cio\u00e8 riequilibrando la pressione dei gas presenti nelle cavit\u00e0 corporee con la pressione esterna.\nLa necessit\u00e0 di compensazione in realt\u00e0 riguarda solo l'orecchio medio, le altre cavit\u00e0 sono in costante comunicazione con le cavit\u00e0 nasali per cui, a meno di congestioni da raffreddore o simili, si riequilibrano da sole.\nPer la compensazione dell'orecchio medio esistono diverse manovre, le pi\u00f9 note sono la manovra di Valsalva, la manovra di Marcante-Odaglia e la manovra di Toynbee, tutte sono finalizzate a permettere il passaggio di aria attraverso le trombe di Eustachio.\nLa compensazione deve essere effettuata prima dell'insorgenza di senso di fastidio o peggio di dolore alle orecchie o ai seni paranasali, di solito si consiglia di effettuare la prima manovra gi\u00e0 a un metro di profondit\u00e0.\nPer evitare traumi all'occhio deve essere compensata anche l'aria contenuta nella maschera: la manovra di compensazione consiste nell'espirare una piccola quantit\u00e0 d'aria nella maschera durante la discesa. Nell'immersione con ARA \u00e8 assolutamente da evitare l'utilizzo di occhialini da nuoto, \u00e8 indispensabile usare una maschera che racchiuda anche il naso.\nTrattamento.\nNessuno di questi barotraumi \u00e8 di per s\u00e9 letale. Occorre fornire assistenza immediata a chi subisce un barotrauma all'orecchio medio in quanto il senso di vertigine e di disorientamento potrebbe scatenare reazioni di panico con conseguente risalita rapida ed eventuale insorgenza di barotraumi molto pi\u00f9 gravi o letali.\nSovradistensione polmonare.\nLa sovradistensione polmonare \u00e8 un incidente che si verifica nell'attivit\u00e0 subacquea con autorespiratore, durante la risalita e solitamente negli ultimi 15 metri della stessa.\nL'aria respirata in profondit\u00e0 \u00e8 a pressione ambiente e aumenta di volume al diminuire della pressione ambientale, si espande quindi durante la risalita. L'aumento di volume pu\u00f2 essere tale da causare la rottura degli alveoli polmonari provocando il passaggio d'aria nella cavit\u00e0 pleurica con conseguente collasso del polmone (pneumotorace) o pi\u00f9 raramente nel mediastino (pneumomediastino) o, nell'eventualit\u00e0 peggiore, direttamente nel circolo arterioso polmonare (embolia gassosa arteriosa- EGA).\nI sintomi sono senso di vertigine, senso di debolezza, problemi alla vista, dolore al torace, disorientamento, alterazioni della personalit\u00e0 o paralisi e si manifestano immediatamente, l'insorgenza di una EGA si manifesta con fuoriuscita di schiuma rossastra da bocca o naso, debolezza muscolare o paralisi, convulsioni, perdita di coscienza, arresto respiratorio e morte.\nPrevenzione.\nLa causa principale della sovradistensione polmonare \u00e8 la risalita dalla profondit\u00e0 di un subacqueo con ARA in apnea (cio\u00e8 senza effettuare inspirazioni, ma soprattutto espirazioni). Infatti anche solo interrompere la respirazione per pochi metri durante la risalita espone al rischio di sovradistensione e questo soprattutto in vicinanza della superficie. Sappiamo infatti che per effetto della Legge di Boyle-Mariotte la pressione da 0 a 10 metri di profondit\u00e0 passa da 1 a 2 bar (cio\u00e8 raddoppia). Risalendo quindi da 10 metri alla superficie l'aria contenuta nei nostri delicati polmoni espandendosi, aumenterebbe il volume del doppio con le ovvie pericolose conseguenze.\nAltre cause possono essere eventuali stati patologici che provocano \"intrappolamento\" d'aria in zone polmonari circoscritte ad esempio la bronchite o l'asma, o eventuali malformazioni anatomiche, per questo \u00e8 sempre doveroso non immergersi in presenza di tali patologie ed effettuare ricorrenti controlli medici.\nPu\u00f2 aversi altres\u00ec sovradistensione polmonare nelle immersioni in apnea, nel caso in cui l'apneista inspiri aria compressa in profondit\u00e0 ed effettui poi la risalita senza espellerla. Questo \u00e8 un incidente molto comune nel caso venga offerta irresponsabilmente in profondit\u00e0, aria da un subacqueo munito di autorespiratore ad un apneista. Quest'ultimo infatti, per sua \"forma mentis da apneista\" potrebbe effettuare la risalita senza espirare l'aria che si espande nei polmoni per effetto della diminuzione di pressione.\nTrattamento.\nIl trattamento di una sovradistensione polmonare \u00e8 di pertinenza medica e prevede l'utilizzo di Ossigenoterapia iperbarica."}
{"id": "94270", "revid": "112809982", "url": "https://it.wikipedia.org/wiki?curid=94270", "title": "Gadmen", "text": "Gadmen (toponimo tedesco) \u00e8 una frazione di 236 abitanti del comune svizzero di Innertkirchen, nel Canton Berna (regione dell'Oberland, circondario di Interlaken-Oberhasli).\nGeografia fisica.\nGadmen sorge nell'Oberland Bernese, a ovest del passo del Susten. .\nLa montagna principale di Gadmen \u00e8 il Titlis sulla cui vetta convergono i confini di quattro cantoni: il Canton Berna, il Canton Obvaldo, il Canton Nidvaldo e il Canton Uri.\nOrigini del nome.\n e viene citato per la prima volta nel 1382.\nStoria.\nGi\u00e0 comune autonomo che si estendeva per 116,4\u00a0km\u00b2 e che comprendeva anche la frazione di Nessental, 2014 \u00e8 stato accorpato a Innertkirchen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "94271", "revid": "119392426", "url": "https://it.wikipedia.org/wiki?curid=94271", "title": "Olodum", "text": "Olodum \u00e8 un bloco-afro (gruppo organizzato con ispirazione nella musica e cultura africana), del carnevale della citt\u00e0 di Salvador. Fu fondato il 25 aprile 1979 durante il carnevale con l'intenzione di creare un divertimento per gli abitanti del quartiere del Pelourinho, garantendo loro il diritto di festeggiare il carnevale di forma organizzata. \u00c8 un'organizzazione non governativa (ONG) del movimento nero brasiliano.\nAttivit\u00e0.\nSviluppa attivit\u00e0 culturali, rivolte soprattutto ai giovani, incentrate principalmente sulla musica, ma anche su commedie e riproduzioni teatrali ed altre attivit\u00e0. I suoi obiettivi principali sono la guerra al razzismo, l'incoraggiamento all'autostima ed all'orgoglio tra gli Afro-Brasiliani, e la lotta per i diritti civili per gli emarginati. Il collettivo partecipa attivamente al Carnevale ogni anno, ed il gruppo (o \"Banda\") ha realizzato dischi autoprodotti con musicisti di rilevanza internazionale quali Paul Simon e Daniela Mercury.\nNel 1995 inoltre, gli Olodum sono apparsi nel video \"They Don't Care About Us\" di Michael Jackson, tratto dall'album . La musica del brano in questione venne pensata apposta per richiamare lo stile percussionistico degli Olodum, rispetto alla versione originale dell'album: la 'versione Olodum' infatti divenne presto molto pi\u00f9 popolare.\nDurante la Coppa del Mondo di calcio del 2002, in Corea del Sud e in Giappone, il gruppo Olodum fu considerato un simbolo della squadra del Brasile, dando incentivo con i suoi tamburi e accompagnando da vicino i giochi del Brasile, oltre ad avere il privilegio di apparire per tutto il Brasile durante le trasmissioni dei giochi.\nIl 13 giugno 2014 il collettivo si \u00e8 esibito nella cerimonia di apertura dei Mondiali di calcio Brasile 2014 con Pitbull, Jennifer Lopez e Claudia Leitte in \"We are one (Ole Ola)\", canzone ufficiale della manifestazione."}
{"id": "94273", "revid": "219110", "url": "https://it.wikipedia.org/wiki?curid=94273", "title": "Porte TCP e UDP standard", "text": "Le \"porte note\" (traduzione dell'inglese \"well known ports\") sono le porte TCP e UDP nell'intervallo 0-1023 e sono assegnate a specifici servizi dallo IANA. Nei sistemi operativi derivati da UNIX ricevere connessioni su una porta nota richiede privilegi di root. I numeri delle \"porte utente o registrate\" sono quelli nell'intervallo 1024-49151. I numeri di porta dell'intervallo 49152-65535 appartengono a porte private o dinamiche e non sono utilizzati da una applicazione in particolare.\nLo IANA non impone questa suddivisione, \u00e8 semplicemente un insieme di utilizzi raccomandati. Talvolta le porte possono essere usate per protocolli o applicazioni diverse dalla designazione ufficiale IANA; questo errato utilizzo pu\u00f2 ad esempio essere fatto da un Trojan o da un programma comune che non usa una porta o un intervallo di porte registrato allo IANA.\nL'ICANN ha stretto un contratto con il governo statunitense il 21 marzo 2001, e attualmente svolge le funzioni dello IANA.\nSi veda la lista degli assegnamenti di porte dello IANA per un elenco completo ed esauriente.\nDa 49152 a 65535.\nLe porte da 49152 a 65535 sono definite come \u201cporte libere\u201d in quanto non sono riservate a nessuna applicazione e possono essere quindi utilizzate liberamente.\nPorte non registrate.\nQueste sono porte che possono essere di uso comune ma non sono formalmente registrate con lo IANA. Dove l'uso \u00e8 in conflitto con un uso registrato, viene usata la notazione CONFLITTO."}
{"id": "94276", "revid": "110157", "url": "https://it.wikipedia.org/wiki?curid=94276", "title": "G\u00f6schenen", "text": "G\u00f6schenen (toponimo tedesco; in italiano \"Casinotta\", desueto, in romancio \"Caschanutta\", desueto) \u00e8 un comune svizzero di 450 abitanti del Canton Uri.\nStoria.\nIl comune di G\u00f6schenen \u00e8 stato istituito nel 1875 per scorporo dal comune di Wassen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nG\u00f6schenen \u00e8 servito dall'omonima stazione, lungo la ferrovia del Gottardo e capolinea della ferrovia della Sch\u00f6llenen. A G\u00f6schenen si trovano i portali nord della galleria ferroviaria del San Gottardo e della galleria stradale del San Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "94281", "revid": "219110", "url": "https://it.wikipedia.org/wiki?curid=94281", "title": "Codici ICAO U", "text": "Formato dell'elenco:\nIl prefisso U \u00e8 utilizzato per gli aeroporti della Russia con le seguenti eccezioni:\nUK Ucraina, Moldavia.\nUKKM"}
{"id": "94282", "revid": "228587", "url": "https://it.wikipedia.org/wiki?curid=94282", "title": "Codici ICAO V", "text": "Formato delle voci elencate:\nICAO (IATA) - Nome dell'aeroporto, Nome della citt\u00e0 (nome originale [eventuale]), Nome della regione geografica [eventuale]"}
{"id": "94283", "revid": "106908", "url": "https://it.wikipedia.org/wiki?curid=94283", "title": "Codici ICAO W", "text": "Formato delle voci elencate:\nICAO (IATA) - Nome dell'aeroporto, Nome della citt\u00e0 (nome originale [eventuale]), Nome della regione geografica [eventuale]"}
{"id": "94285", "revid": "547034", "url": "https://it.wikipedia.org/wiki?curid=94285", "title": "Codici ICAO Y", "text": "Formato delle voci elencate:\nICAO (IATA) - Nome dell'aeroporto, Nome della citt\u00e0 (nome originale [eventuale]), Nome della regione geografica [eventuale]"}
{"id": "94286", "revid": "767487", "url": "https://it.wikipedia.org/wiki?curid=94286", "title": "Codici ICAO Z", "text": "Formato dell'elenco:\nIl prefisso Z \u00e8 utilizzato per gli aeroporti della Repubblica Popolare Cinese con tre eccezioni:"}
{"id": "94287", "revid": "628767", "url": "https://it.wikipedia.org/wiki?curid=94287", "title": "Hospental", "text": "Hospental (toponimo tedesco) \u00e8 un comune svizzero di 188 abitanti del Canton Uri.\nGeografia fisica.\nHospental si trova nella valle di Orsera, ai piedi della strada che conduce al passo del San Gottardo.\nStoria.\nHospental viene menzionata per la prima volta in atti scritti nel 1285 come \"Hospenthal\". Nel 1499 \u00e8 riportata con la sua forma latina \"Hospicium\", mentre nel 1616 come \"Spithal\".\nPresumibilmente gi\u00e0 dal IX secolo degli abitanti della Leventina sfruttarono diversi alpeggi sul Gamsboden, nei pressi del passo del San Gottardo. Il villaggio si svilupp\u00f2 intorno a un ospizio, fondato nel IX o X secolo forse dall'abbazia di Disentis e fu colonizzato da comunit\u00e0 romanze. Nel XII secolo, giunsero dei Walser germanofoni, responsabili tra l'altro della fondazione di Zumdorf, sempre nell'odierno cantone di Uri. Fino al termine dell'Ottocento, Hospental fece parte della comunit\u00e0 della valle di Orsera e vi si tenevano delle assemblee.\nIl primo statuto comunale risale al 1688, ma furono la someggiatura, le locande, il commercio di cristalli, il servizio mercenario e l'estrazione di serpentino (dal XVI secolo) a permettere di integrare il reddito dell'agricoltura. Nel XIX secolo, dopo l'apertura di strade carrozzabili sui passi alpini, accelerarono il traffico delle diligenze e il settore alberghiero (Meyerhof nel 1859). L'apertura della linea ferroviaria del Gottardo (1882) comport\u00f2 all'inverso una forte riduzione dei traffici. Nel 1888 il Dipartimento militare federale costru\u00ec nel villaggio alloggi per soldati. La Costituzione cantonale del 1888 sanc\u00ec l'autonomia del comune di Hospental, malgrado fino al 1976 la comunit\u00e0 della valle d'Orsera sopper\u00ec nello svolgimento di alcune funzioni amministrative. Nel 1917/18 fu aperta la cava per l'estrazione della pietra ollare e del serpentino. La stazione della ferrovia del Furka-Oberalp fu inaugurata nel 1926, la sciovia del Winterhorn (pizzo d'Orsino) nel 1960. Grazie a una strada di circonvallazione realizzata nel 1983, il traffico si allontan\u00f2 dal nucleo del villaggio, tanto che la demografia locale non \u00e8 decollata verso la fine del Novecento.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "94288", "revid": "71155", "url": "https://it.wikipedia.org/wiki?curid=94288", "title": "Francesco Renga", "text": "Biografia.\nGli esordi con i Timoria.\nNasce, con la gemella Paola, da Salvatorico (1929-2020), originario di Tula in Sardegna, e Jolanda (1935-1987), siciliana. A causa del lavoro del padre, maresciallo della Guardia di Finanza di stanza a Muggia, viene alla luce a Udine, ma dopo due anni la famiglia si trasferisce a Brescia, dove trascorre infanzia e giovinezza.\nNel 1984 partecipa al concorso musicale \"Deskomusic\" insieme al suo primo gruppo, i Modus Vivendi, fondati un anno prima con alcuni amici. Allo stesso concorso \u00e8 iscritto anche un gruppo destinato a segnare la biografia di Renga, i Precious Time, in seguito divenuti Timoria: tra quest'ultimo gruppo e Renga nasce l'intesa artistica che permette al cantante di entrare nella formazione. L'anno successivo non solo il gruppo vince la seconda edizione del concorso, ma, cambiato il nome in Timoria, sar\u00e0 l'ambiente in cui Renga avr\u00e0 modo di sviluppare il proprio talento artistico per i successivi tredici anni.\nSempre nel 1987, poco prima di compiere 19 anni, perde la madre, venuta a mancare dopo una lotta lunga tre anni contro un mieloma. Questo lutto segna profondamente il giovane Francesco: il nome Jolanda sar\u00e0 poi scelto dal cantante per la sua primogenita, nata nel 2004.\nOttenuto il diploma di liceo scientifico presso il Liceo scientifico statale Nicol\u00f2 Copernico, Renga viene spronato dal padre a partecipare al concorso per entrare nell'Accademia della Guardia di Finanza. Superata la selezione, per\u00f2, preferisce iscriversi alla facolt\u00e0 di Economia e commercio e, dopo un anno, si trasferisce all'Istituto Europeo di Design a Milano, nel corso di Art Director, prima di abbandonare definitivamente gli studi per dedicarsi alla musica.\nLa band pubblica il primo album ufficiale \"Colori che esplodono\", nel 1990, in cui gi\u00e0 spicca il talento vocale di Renga. Molto amati dai giovani, i Timoria fanno subito tendenza e in un breve lasso di tempo si trovano a calcare i palcoscenici di vari paesi di tutta Europa, lanciati anche dalla partecipazione fra i \"Giovani\" del Festival di Sanremo 1991, in cui vincono il Premio della Critica (istituito per l'occasione) col brano \"L'uomo che ride\" e che verr\u00e0 poi inserito nel loro secondo disco, \"Ritmo e dolore\". Seguono \"Storie per vivere\" nel 1992, in cui il suono del gruppo si sposta verso sonorit\u00e0 rock pi\u00f9 dure, e \"Viaggio senza vento\", un concept album considerato il capolavoro del gruppo e uno dei dischi pi\u00f9 importanti del rock italiano.\nNello stesso periodo, arrivano anche i primi riscontri commerciali importanti, grazie al disco d'oro ottenuto dal loro successivo lavoro, \"2020 SpeedBall\", che riesce a vendere pi\u00f9 di 40.000 copie nel 1995. Nel 1997, poco dopo l'uscita di \"Eta Beta\", iniziano a nascere dei dissapori interni tra Renga e il chitarrista Omar Pedrini, ai quali segue la separazione del cantante dal resto del gruppo. Renga saluta dunque, verso la fine del 1998, i Timoria con la raccolta \"Senzatempo (dieci anni)\", in cui compare per l'ultima volta come voce del gruppo in alcuni inediti.\nDebutto da solista e il successo a Sanremo.\nVerso la seconda met\u00e0 del 1999, dopo l'abbandono del cantante Piero Pel\u00f9 dai Litfiba, Renga (a suo volta uscente dai Timoria) viene da molti indicato come suo possibile sostituto nel gruppo. A placare le sempre pi\u00f9 insistenti voci ci pensa lo stesso Renga, che afferma in un'intervista di non aver mai avuto nessun tipo di contatto in tal senso e che \u00abdopo il divorzio dai Timoria di tutto ho voglia tranne che rientrare in un gruppo\u00bb. Nella stessa intervista rivela inoltre l'intenzione di entrare in studio il 21 giugno dell'anno successivo (all'Hollywood Garage di Arezzo) per iniziare le registrazioni del suo esordio come solista, per il quale ha gi\u00e0 scritto tutto il materiale.\nIl suo ritorno sulle scene avviene da solista, nel 2000, con l'uscita dell'album omonimo \"Francesco Renga\", anticipato l'anno prima dal singolo \"Affogo, Baby\". Il disco \u00e8 prodotto da Fabrizio Barbacci, gi\u00e0 produttore dei Negrita e dell'album \"Cuore\" di Gianna Nannini, mentre diverse musiche vengono composte in collaborazione col chitarrista Max Cottafavi, ex Clan Destino e dunque al fianco di Ligabue nei suoi primi tre album e successivamente protagonista del tour \"ElleSette\" del 2007. Renga si impone da solista l'anno dopo in seguito alla partecipazione al Festival di Sanremo 2001 fra i Giovani con il singolo \"Raccontami...\", scritto con Umberto Iervolino e prodotto e arrangiato da quest'ultimo, che gli vale il Premio della Critica.\nNel 2002 esce il secondo album in studio \"Tracce\", pubblicato contemporaneamente alla sua partecipazione al Festival di Sanremo in veste di Big, con \"Tracce di te\". Successivamente, dopo due anni di pausa, Renga pubblica nel 2004 il suo terzo album di inediti \"Camere con vista\" e racchiude alcuni singoli che hanno avuto un discreto successo. Essi sono \"Ci sarai\" pubblicato nel febbraio 2004 e inserito nella compilation del \"Festivalbar 2004\" e \"Meravigliosa (la Luna)\" pubblicata nell'ottobre dello stesso anno. Un altro successo \u00e8 rappresentato da \"Angelo\", canzone con la quale nel 2005 ha vinto la 55\u00aa edizione del Festival di Sanremo; il singolo \u00e8 stato successivamente inserito nella riedizione di \"Camere con vista\".\nNel 2007 viene pubblicato \"Ferro e cartone\", quarto album del cantautore, dal quale viene estratto come primo singolo \"Cambio direzione\". Nello stesso anno esce anche il primo libro di Francesco Renga, intitolato \"Come mi viene\". Nel 2008 collabora con il gruppo sardo dei Tazenda nella canzone \"Madre terra\". Sempre nel 2008 duetta con Irene Grandi e Patti Smith nel brano \"Birima\", canzone incisa per sostenere il progetto umanitario del microcredito in Senegal.\nIl ritorno a Sanremo: \"Uomo senza et\u00e0\", \"La tua bellezza\".\nIl 2009 vede Renga un'altra volta in gara al Festival di Sanremo 2009 con il singolo \"Uomo senza et\u00e0\"; durante la serata dei duetti del venerd\u00ec Renga sceglie come compagna il soprano Daniela Dess\u00ec. Il 13 novembre 2009 \u00e8 stato pubblicato l'album \"Orchestraevoce\", che Renga ritiene utile per affermarsi in Europa. L'album contiene cover di pezzi degli anni sessanta e la canzone con cui ha vinto Sanremo. Esso \u00e8 stato presentato a Madrid al teatro Quinto il 14 novembre 2009, e in breve \u00e8 divenuto disco di platino, vendendo oltre centomila copie.\nNel 2009 ha partecipato all'album di Claudio Baglioni \"Q.P.G.A.\", nella canzone \"Lungo il viaggio\", che \u00e8 il titolo originale della canzone meglio conosciuta col titolo di \"In viaggio\". Il 21 aprile 2009, insieme ad artisti celebri come Luciano Ligabue, Elisa, Jovanotti, Laura Pausini e Tiziano Ferro, ha registrato il singolo \"Domani 21/04.2009\", cover di un brano di Mauro Pagani realizzato a scopo benefico a seguito del terremoto dell'Aquila del 2009. Nel 2010, al Festival di Sanremo condotto da Antonella Clerici, Renga vi partecipa per\u00f2 come ospite per eseguire \"La voce del silenzio\" in occasione dei festeggiamenti per i 60 anni della kermesse canora.\nIl 23 novembre 2010 pubblica l'album di inediti intitolato \"Un giorno bellissimo\", da cui viene estratto il primo singolo omonimo. Il disco ha raggiunto la settima posizione della classifica italiana degli album. Nel 2011 dedica a sua moglie Ambra Angiolini il brano \"Stai con me\", settima traccia dell'album \"Un giorno bellissimo\" composta da Emilio Munda. Nel 2010 vince il disco di platino al Wind Music Awards con l'album \"Orchestraevoce\". Nel 2011, invece, vince il disco d'oro con il singolo \"Un giorno bellissimo\". Al Festival di Sanremo 2011, Renga viene chiamato a duettare con i Mod\u00e0 ed Emma per il brano \"Arriver\u00e0\". Nel 2011 firma il brano \"Il tempo migliore\" per Davide Mogavero.\nIl 19 aprile 2011, al teatro Creberg di Bergamo, duetta con Omar Pedrini in una delle canzoni pi\u00f9 importanti dei vecchi Timoria, ovvero \"Sangue impazzito\"; nel corso di un'intervista Renga ha fatto trasparire l'intenzione di una collaborazione nella stesura di qualche pezzo. Il 2011 vede inoltre Renga duettare con gli Jarabedepalo nel brano \"La quiero a moarir\", cover del brano francese di Francis Cabrel \"Je l'aime \u00e0 mourir\". A dicembre dello stesso anno viene annunciata la sua presenza al Festival di Sanremo 2012 con il brano \"La tua bellezza\". Nel febbraio 2012, contemporaneamente alla partecipazione alla kermesse, Renga pubblica il suo primo album di raccolte intitolato \"Fermoimmagine\" che contiene anche il brano di Sanremo e alcuni inediti. Nel 2013 esce il brano \"La vita possibile\" realizzato per il film \"Razza bastarda\" di Alessandro Gassmann. Nel 2013 partecipa all'album \"Max 20\" di Max Pezzali cantando \"Eccoti\".\n\"Tempo reale\".\nNel 2014 Renga ha preso parte al Festival di Sanremo con i brani \"A un isolato da te\" e \"Vivendo adesso\", quest'ultimo scritto da Elisa e classificatosi quarto. Successivamente annuncia la tracklist del sesto album in studio \"Tempo reale\", che viene pubblicato l'11 marzo. L'album debutta subito in testa alla classifica dei pi\u00f9 venduti in Italia. Il 6 maggio 2014 esce il secondo singolo \"Il mio giorno pi\u00f9 bello nel mondo\", che viene successivamente certificato disco di platino dalla FIMI. Il 29 agosto esce il terzo singolo \"A un isolato da te\", il cui videoclip \u00e8 stato pubblicato in anteprima nello stesso giorno attraverso il sito di TGcom24; successivamente il singolo verr\u00e0 certificato disco d'oro per le oltre 15.000 copie vendute.\nIl 9 gennaio 2015 esce il quarto singolo \"L'amore altrove\", inciso insieme a Alessandra Amoroso. Dall'11 aprile viene scelto come giudice fisso alla 14\u00aa edizione di \"Amici di Maria De Filippi\" insieme a Loredana Bert\u00e8 e Sabrina Ferilli. Il 24 dello stesso mese viene pubblicato sul canale Vevo del cantante il video ufficiale del quinto singolo estratto \"Era una vita che ti stavo aspettando\". Nel giugno 2015 il cantante partecipa al Summer Festival 2015 con il brano \"Era una vita che ti stavo aspettando\", ottenendo una candidatura per il \"Premio RTL 102.5 - Canzone dell'estate\".\n\"Scriver\u00f2 il tuo nome\" e \"L'altra met\u00e0\".\nL'11 marzo 2016 Francesco Renga ritorna sulle scene musicali con il singolo \"Guardami amore\", che ha anticipato il settimo album in studio \"Scriver\u00f2 il tuo nome\", uscito il 15 aprile dello stesso anno. Il disco contiene dodici brani che hanno visto la partecipazione di svariati autori che hanno affiancato Renga nel lavoro di scrittura, tra cui Tony Maiello, Fortunato Zampaglione, Ermal Meta, Francesco Gabbani e Nek.\nDall'album sono stati estratti ulteriori tre singoli. Il primo, \"Il bene\", \u00e8 uscito il 3 giugno 2016 ed \u00e8 stato accompagnato da un videoclip girato a Los Angeles, il secondo \u00e8 stato l'omonimo \"Scriver\u00f2 il tuo nome\", pubblicato il 2 settembre, mentre l'ultimo, \"Migliore\", \u00e8 stato pubblicato l'11 novembre.\nIl 31 marzo 2017 Renga ha presentato l'inedito \"Nuova luce\", singolo apripista del suo primo album dal vivo, intitolato \"Scriver\u00f2 il tuo nome Live\" e pubblicato il 28 aprile. L'11 settembre dello stesso anno Renga ha annunciato una tourn\u00e9e con i cantautori Nek e Max Pezzali, con i quali ha inciso il singolo inedito \"Duri da battere\". Il 10 febbraio 2018 partecipa come super ospite alla quinta puntata del 68\u00ba Festival di Sanremo, cantando insieme a Claudio Baglioni, Nek e Pezzali il brano \"Strada facendo\".\nDal 5 al 9 febbraio 2019 prende parte al 69\u00ba Festival di Sanremo con il brano \"Aspetto che torni\", contenuto nell'album \"L'altra met\u00e0\", pubblicato il 19 aprile seguente. Il disco contiene, tra gli altri, anche brani scritti in collaborazione con Bungaro, Fortunato Zampaglione, Ultimo e Gazzelle.\nDal 4 novembre 2020 \u00e8 impegnato con il programma televisivo \"All Together Now - La musica \u00e8 cambiata\" in qualit\u00e0 di giurato d'eccezione insieme a J-Ax, Anna Tatangelo e Rita Pavone.\nIl 17 dicembre 2020 viene annunciato tra i partecipanti del Festival di Sanremo 2021 con la canzone \"Quando trovo te\", tornando nuovamente dopo due anni dalla sua ultima partecipazione.\nVita privata.\nRenga ha avuto una relazione lunga undici anni con l'attrice Ambra Angiolini, da cui ha avuto i figli Jolanda e Leonardo. La fine del rapporto \u00e8 stata ufficializzata nel novembre del 2015.\nOltre alla sorella gemella Paola, ha un altro fratello, Stefano, di otto anni pi\u00f9 grande. Anche Stefano da giovane cantava in una band e, a quanto dichiarato da Omar Pedrini, inizialmente fu proposto a lui il ruolo da cantante nei Precious Time. Stefano, per\u00f2, aveva gi\u00e0 firmato un contratto con la Sony insieme al suo gruppo e propose a Pedrini di far entrare Francesco nel gruppo."}
{"id": "94289", "revid": "2176804", "url": "https://it.wikipedia.org/wiki?curid=94289", "title": "Chiamata di emergenza", "text": "La chiamata d'emergenza \u00e8 un tipo di comunicazione effettuata per segnalare la presenza di una situazione di pericolo; di norma \u00e8 effettuata con un telefono e le autorit\u00e0 hanno stabilito in qualsiasi parte del mondo particolari numeri telefonici di emergenza.\nTelefono.\nPer segnalare una emergenza e richiedere soccorso, si possono chiamare:\nQuando possibile, \u00e8 preferibile utilizzare un apparecchio fisso per telefonare: la qualit\u00e0 della conversazione \u00e8 migliore e la chiamata pu\u00f2 facilmente essere localizzata (una chiamata di soccorso non pu\u00f2 sortire alcun effetto se l'operatore non comprende da dove essa proviene).\nLa chiamata di emergenza dovrebbe avere il seguente svolgimento:\nI numeri di emergenza non devono mai essere utilizzati per motivi non legati alle emergenze.\nIn Italia.\nLa chiamata di emergenza ha lo scopo di attivare il servizio 112, che pu\u00f2 essere utilizzato in tutti i paesi dell'Unione europea in relazione alla richiesta di soccorso. Altri numeri essenziali sono il 1530 per l'emergenza in mare ed il 1515 per la guardia forestale. Inoltre la chiamata permette di informare le Autorit\u00e0 competenti nei casi stabiliti dalla legge (se non si fa ci\u00f2 si incappa nel reato di omissione di soccorso).\nLa chiamata di emergenza \u00e8 comunque opportuna in qualunque situazione nella quale si ravvisa un pericolo per la vita, per l'ordine pubblico, per cose ed animali. Ad esempio nei seguenti casi:\nInoltre la chiamata pu\u00f2 essere fondamentale per prevenire incidenti quando ci si trova in una situazione di pericolo, ad esempio un veicolo fermo dietro una curva, oggetti pericolanti ecc.\nL'emergenza \u00e8 una situazione che rappresenta una minaccia immediata per la vita umana o per cose e animali, inoltre esiste un grado di urgenza che indica la priorit\u00e0 necessaria per affrontare le diverse situazioni nel caso gli infortunati siano pi\u00f9 di uno.\nLa chiamata di emergenza deve essere fatta dopo la protezione e l'esame primario dell'infortunato e costituisce un anello della catena del soccorso.\nColonnine di emergenza.\nAlcuni luoghi sono dotati di colonnine di emergenza, ad esempio le autostrade e alcune stazioni ferroviarie. In tali casi, l'operatore sa per certo da quale luogo si chiama ed \u00e8 addestrato a suggerire ogni azione utile dal momento che conosce perfettamente l'ambiente.\nInoltre questo tipo di attrezzatura funziona indipendentemente dalla copertura del segnale di telefonia cellulare che in alcune zone rurali o nelle stazioni sotterranee non \u00e8 ottimale.\nRadio.\nSe si ha accesso a un qualsiasi genere di radio bidirezionale, \u00e8 possibile trasmettere le parole \"EMERGENZA/EMERGENCY\" seguite dalla propria posizione-altitudine, ubicazione geografica, punti noti visibili e di facile individuazione e dal genere di emergenza, il numero di persone coinvolte e la loro gravit\u00e0. Questa procedura va ripetuta, con una pausa tra una trasmissione e l'altra per poter ricevere risposta. Spesso sul microfono \u00e8 situato un pulsante che va premuto per parlare e rilasciato per ascoltare.\nNel caso si utilizzi una radio in banda nautica VHF, bisogna impostare il canale a \"16\" (156,800\u00a0MHz simplex) ed effettuare chiamata di soccorso obbligatoria \"MAY-DAY\"(vedi oltre). \nPer le radio CB si pu\u00f2 provare a impostare il canale a \"9\" (riservato per le emergenze) o anche \"19\" (oppure canale 5 utilizzato dai camionisti). \nSu una radio di bordo di un aeroplano, si imposti la manopola su 121,5\u00a0MHz o 243,0\u00a0MHz e si faccia chiamata obbligatoria Mayday.\nIn banda VHF nelle zone alpine (in Italia nella sola regione Valle d'Aosta) si usa la frequenza 161.300\u00a0MHz con tono subaudio 123,0\u00a0Hz (\"Canale E\"), in simplex.\nDal 2008 \u00e8 consuetudine su Alpi e Appennini l'impiego, da parte di escursionisti ed alpinisti, del Canale 8 con codice CTCSS 16 (della banda PMR-446, ovvero la frequenza 446,09375\u00a0MHz con tono subaudio 114,8\u00a0Hz), per scopi di sicurezza in montagna. Tale frequenza radio \u00e8 usata per l'interscambio di informazioni di sicurezza tra pi\u00f9 utenti della montagna a scopo preventivo (ad esempio per segnalare un pericolo oggettivo incontrato lungo un itinerario). Inoltre, in caso di malore, incidente o smarrimento, qualora non ci fosse segnale telefonico, lo stesso potr\u00e0 essere usato per diramare una chiamata di emergenza; gli altri utenti presenti in zona che riceveranno la chiamata potranno allertare il Soccorso Alpino per loro, per poi fungere da tramite tra la centrale operativa degli organi di soccorso e il malcapitato. Tale canale, tra gli appassionati di montagna, \u00e8 conosciuto come \"CANALE 8-16\", il cui corretto impiego \u00e8 guidato dal Gruppo di Lavoro della \"Rete Radio Montana\".\nIn banda LPD 433\u00a0MHz UHF si usa il canale 8 con tono 0 (CTCSS).\nSe la radio a disposizione \u00e8 di un tipo non conosciuto, per prima cosa conviene fare un tentativo sulla frequenza o canale gi\u00e0 impostato. Se non si riceve alcuna risposta entro qualche tentativo, si consiglia di annotare la frequenza corrente e provarne altre su cui sembrano esservi segnali, ritornando periodicamente alla frequenza iniziale.\nLa parola-chiave \"Mayday\" va usata solo a bordo di un'imbarcazione o di un aeroplano in immediato pericolo di naufragio o di collisione. Usarla in altre situazione pu\u00f2 mettere in pericolo le vite di operatori di emergenza distanti decine o centinaia di chilometri, poich\u00e9 aeroplani ed elicotteri potrebbero rispondere a una chiamata di mayday con quantit\u00e0 limitate di combustibile a bordo, rischiando di precipitare nel tentativo di individuare la posizione del trasmittente e ci\u00f2 ha causato a volte delle morti altrimenti evitabili.\nIn caso di emergenza, nel mondo anglosassone si usa l'espressione \"Why PATSI\" come espediente per memorizzare facilmente le informazioni importanti da comunicare in una chiamata:\nPrendere contatto.\nCi si potrebbe trovare a contattare una persona che si trova a centinaia di chilometri di distanza, che non conosce la zona. Potrebbe quindi essere richiesto al chiamante di indicare la propria posizione. In area urbana si consiglia di comunicare un indirizzo, un esercizio commerciale nelle vicinanze o un incrocio tra due vie. In aree rurali si possono fornire le seguenti informazioni: un numero di autostrada e un'uscita, coordinate da mappa o da GPS se il tempo a disposizione lo consente, o il percorso dalla posizione del chiamante al luogo noto o caratteristico pi\u00f9 vicino.\nAl chiamante sar\u00e0 richiesto di dichiarare la natura dell'emergenza. Saranno poste parecchie domande, molte delle quali potrebbero sembrare irrilevanti. Il chiamante dovrebbe rispondere a tutte e rimanere in linea finch\u00e9 l'operatore non riaggancia o comunica la fine della conversazione. Possono essere fornite infatti indicazioni su come procedere nell'attesa del soccorso, essere messi in comunicazione con personale sanitario o semplicemente ricevere un riscontro sulle tempistiche previste.\nSegnali di emergenza in aree isolate.\nGli altri segnali di emergenza e di pericolo si utilizzano prevalentemente nelle aree rurali o isolate. Tra queste l'\"SOS\" (in codice morse: ...---...) o qualunque cosa in gruppi o triangoli di tre \u2014 traccianti, colpi d'arma da fuoco, fari ecc. L'addestramento alla sopravvivenza comprende segnali idonei per attirare gli aerei di passaggio con bagliori, specchi o segni realizzati sul terreno o sulla neve. \u00c8 importante che tali segnali siano utilizzati esclusivamente in situazioni di reale emergenza e distrutti quando la loro funzione non \u00e8 pi\u00f9 necessaria, dal momento che i piloti corrono dei rischi alquanto elevati nell'individuazione e nel soccorso a terra.\nIn zone montuose il segnale di soccorso alpino consiste nell'inviare un segnale ottico (lampi emessi con la torcia) o acustico (per esempio fischi fatti con un fischietto) ripetuto per sei volte nell'arco di un minuto. Il segnale va ripetuto, con pause di un minuto fino a quando non giunge una risposta. Questa consiste un segnale ottico o acustico fatto per tre volte nell'arco di un minuto che normalmente significa che le squadre di soccorso specializzate sono state informate. Anche dopo aver ricevuto una risposta, la trasmissione del segnale di pericolo non deve essere interrotta, in quanto sar\u00e0 di ausilio ai soccorritori nell'individuare il luogo dell'emergenza."}
{"id": "94290", "revid": "619191", "url": "https://it.wikipedia.org/wiki?curid=94290", "title": "Fitobalneoterapia", "text": "La fitobalneoterapia \u00e8 una metodica di medicina termale, affine alla peloidoterapia, che consiste nell'immergere le persone in vasche contenenti erba di montagna in via di fermentazione. Essa, a volte, va sotto il nome di \"bagni di fieno\" anche se in realt\u00e0 si tratta di una dizione impropria in quanto viene sempre usata erba tagliata di fresco o conservata tramite perfrigerazione che ne evita l'essiccamento.\nLa fitobalneoterapia venne utilizzata a partire dal XIX secolo in aree montane dell'Austria, dell'Alto Adige e del Trentino. Sembra che sia nata dall'usanza dei contadini di domire su letti d'erba durante la notte ma \u00e8 verso la fine del 1800 che venne utilizzata come forma di terapia e sono noti anche studi clinici risalenti a quel periodo.\nMetodologia.\nL'erba utilizzata \u00e8 montana e viene prelevata tra i 1200 ed i 1500 m di quota. Si tratta di miscele composite di erbe con buona prevalenza di quelle aromatiche (es: timo, iperico, tarassaco, pulsatilla, vulneraria, arnica montana, carlina e genziana). Le erbe vengono poi trasportate e messe in apposite vasche dove vengono riposte. All'interno delle vasche iniziano a svilupparsi processi di fermentazione, sia a causa della flora microbica sia per attivit\u00e0 metabolica spontanea, che determinano sviluppo di calore. Gi\u00e0 dopo due giorni viene raggiunta, negli strati profondi, una temperatura che si aggira sui 60\u00a0\u00b0C.\nGeneralmente le persone da sottoporre a questo trattamento vengono immerse nel letto d'erba calda e vengono l\u00ec lasciate per circa 10-20 minuti. Successivamente vengono avvolte in coperte di lana e poste su appositi lettini di reazione per 30-45 minuti durante i quali si manifesta una sudorazione profusa che scompare gradualmente dopo 3-4 ore. Al fine di evitare un possibile disidratamento vengono somministrate bevande che reintegrino i liquidi perduti. Un ciclo di fitobalneoterapia comprende circa 8-12 bagni con un intervallo di un giorno a met\u00e0 del periodo di trattamento (in genere verso il quinto giorno).\nIndicazioni.\nSono indicate al trattamento fitobalneoterapico tutte quelle condizioni patologiche artrosiche sia primarie che secondarie a traumi o a processi degenerativi di interesse reumatologico, che siano, per\u00f2, lontani da uno stato di infiammazione acuta. Nel trattamento fitobalneoterapico, inoltre, non viene esclusa l'associazione con altre forme di terapia, compresa quella farmacologica.\nMeccanismo d'azione.\nIl meccanismo d'azione della fitobalneoterapia non \u00e8 noto.\n\u00c8 noto che il calore produce rilassamento muscolare e favorisce lo scorrimento del collagene ma questa evidenza, anche se ad essa si aggiunge la vasodilatazione che migliora il trofismo tissutale superficiale, \u00e8 insufficiente a spiegar gli effetti terapeutici che sono stati riportati. Alcuni autori hanno fatto riferimenti alla presunta eliminazione di tossine a seguito della sudorazione profusa (diaforesi) mentre altri studi hanno negato questa associazione arrivando anche a sostenere la presenza di una correlazione inversa tra il quantitativo d'acqua perduto ed il beneficio clinico.\nNon \u00e8 neppure da escludere l'azione di eventuali principi attivi contenuti nelle erbe utilizzate.\nEffetti collaterali e controindicazioni.\nL'uso della fitobalneoterapia \u00e8 generalmente ben tollerato anche da persone con problemi cardiovascolari, purch\u00e9 siano stabilizzati, o anche con protesi. Non si sono notati neppure particolari problemi da persone con allergie.\nDurante il trattamento possono comparire papule non pruriginose che recedono col tempo, astenia a partire dal terzo-quarto giorno e che in genere non dura oltre l'ottavo. La comparsa di una crisi termale sembra essere un evento poco frequente.\nIl trattamento \u00e8 controindicato in tutte quelle condizioni di acuzie infiammatoria o con cardiopatie, nefropatie o epatopatie non compensate."}
{"id": "94295", "revid": "72396", "url": "https://it.wikipedia.org/wiki?curid=94295", "title": "Bandiera del Kirghizistan", "text": "La bandiera del Kirghizistan \u00e8 stata adottata il 3 marzo 1992. Consiste di un campo rosso con al centro un sole giallo con 40 raggi, che rappresentano, secondo l'Epopea di Manas, le 40 trib\u00f9 kirghise che lottarono contro l'impero cinese e i musulmani. Sul lato frontale i raggi sono piegati in senso orario, sul retro in senso antiorario. Al centro del sole \u00e8 presente un anello rosso attraversato da due gruppi di tre linee, una rappresentazione stilizzata di una tradizionale iurta kirghiza."}
{"id": "94299", "revid": "6923", "url": "https://it.wikipedia.org/wiki?curid=94299", "title": "Bandiera del Kuwait", "text": "La bandiera del Kuwait \u00e8 stata adottata il 7 settembre 1961, e innalzata ufficialmente il 24 novembre dello stesso anno. La bandiera \u00e8 composta da tre bande orizzontali in verde, bianco e rosso, con un trapezio nero posto sul lato del pennone.\nViene comunemente denominata in arabo \"Alam Baladii\" (\"La bandiera del mio paese\") o pi\u00f9 semplicemente \"Derti\" (\"La mia terra\").\nIl significato dei colori deriva da una poesia di Safie Al-Deen Al-Hali:\nRegole per appendere e sventolare la bandiera:"}
{"id": "94300", "revid": "767487", "url": "https://it.wikipedia.org/wiki?curid=94300", "title": "Fotografando Patrizia", "text": "Fotografando Patrizia \u00e8 un film del 1984 di Salvatore Samperi, interpretato da Monica Guerritore.\nLa pellicola affronta alcuni argomenti tab\u00f9 della societ\u00e0, quale, ad esempio, l'incesto, motivo per il quale , che riuscirono a far vietare il film ai minori di 18 anni.\nDopo aver ottenuto l'approvazione dalla censura il 23 novembre del 1984, la pellicola usc\u00ec in tutta Italia il 1\u00ba dicembre successivo, rivelandosi un grande successo al botteghino.\nIl film lanci\u00f2 la Guerritore come \"sex symbol\" del cinema italiano della met\u00e0 degli anni Ottanta.\nTrama.\nIl sedicenne Emilio, orfano di entrambi i genitori, vive solo a Chioggia con la vecchia e fedele governante. Alla morte di quest'ultima, Patrizia (sorella venticinquenne di Emilio) ritorna a casa sua, vendendo la prospera azienda di moda di cui \u00e8 proprietaria. All'inizio, il progetto di Patrizia \u00e8 quello di occuparsi del fratello sano, ma costantemente tenuto lontano da ogni svago, divertimento, attivit\u00e0 di gruppo e all'aria aperta (il mantra ossessivo era il \"non dover sudare\"). Per assicurarsi una sana crescita la governante lo aveva perfino costretto al busto e al collare, come si noter\u00e0 pi\u00f9 avanti nel film, senza che ve ne fosse alcun bisogno.\nPatrizia, appena scopre il morboso attaccamento di Emilio nei suoi riguardi (testimoniato dall'eccitazione con la quale il protagonista scorge le gambe nude della sorella appena uscita dalla doccia), dapprima cerca di trovare una ragazza al fratello ma poi, sentendosi gelosa della modella da lei stessa scelta, decide di rinunciare e di abbandonarsi a quella situazione morbosa. Ben presto, per\u00f2, il rapporto tra i due fratelli diviene sempre pi\u00f9 torbido (un'evoluzione rappresentata dalla spirale in cui si colloca ogni istantanea che chiude le varie sezioni del film), con Patrizia che racconta la sua vita intima al fratello con il chiaro intento di farlo eccitare; ed \u00e8 Emilio che sollecita la sorella a continuare il gioco, rendendosi conto di averla, in questo modo, in proprio potere.\nPatrizia, dopo aver cercato di disimpegnarsi, \"con le maniere forti\", da questa rischiosa situazione, infine consuma l'incesto con il fratello, seppur in maniera platonica: all'inizio, infatti, il loro rapporto amoroso avviene attraverso gli specchi. Poi per\u00f2 decide di sposare un suo antico spasimante, ma la stessa sera delle nozze si concede sessualmente, e stavolta in maniera carnale, al fratello Emilio, promettendogli che questo \u00e8 solo l'inizio della loro relazione.\nCast.\nIl ruolo di Emilio venne affidato al debuttante Lorenzo Lena, diciottenne scoperto a Bologna in un negozio di elettronica dove lavorava come commesso.\nMonica Guerritore accett\u00f2 di interpretare il controverso ruolo di Patrizia \"perch\u00e9 \u00e8 un personaggio femminile scritto con amore, seguito con curiosit\u00e0 in tutte le sue crepe e le sue sfumature\", aggiungendo inoltre \"finora ho fatto sette film senza risonanza, avevo bisogno di una storia dal sicuro successo commerciale\". Poco dopo l'inizio delle riprese, per\u00f2, l'attrice venne raggiunta dal compagno Gabriele Lavia, il quale lesse il copione e manifest\u00f2 il proprio netto dissenso. Ne nacque una lite che port\u00f2 la Guerritore ad abbandonare il set per otto giorni.\nIl regista Samperi e per il produttore Pietro Innocenzi si recarono a Roma e convinsero la protagonista a tornare sul set, dopo averle garantito che tutti e tre, davanti ad un avvocato, avrebbero firmato ogni pagina della sceneggiatura per stabilire che sarebbero state girate solo le scene messe nero su bianco e controfirmate dalle parti, pena un possibile ricorso in tribunale."}
{"id": "94301", "revid": "1776051", "url": "https://it.wikipedia.org/wiki?curid=94301", "title": "Partito Democratico Italiano", "text": "Il Partito Democratico Italiano \u00e8 stato un partito politico di ispirazione monarchica fondato nel giugno 1944 dalla fusione di diversi raggruppamenti conservatori.\nStoria.\nIl Partito Democratico Italiano fondato nel 1944 vide la confluenza di vari movimenti politici:\nTra i maggiori esponenti del partito vi erano Roberto Lucifero e Enzo Selvaggi che ne fu il segretario.\nNel 1946 il PDI partecip\u00f2 alle elezioni per l'Assemblea Costituente del 2 giugno nell'ambito della coalizione conservatrice del Blocco Nazionale della Libert\u00e0, all\u2019interno della quale ottenne 10 deputati.\nIl richiamo del Fronte dell'Uomo Qualunque, del nuovo Partito Nazionale Monarchico e del Partito Liberale Italiano, tutti a loro modo con un ideale pi\u00f9 definito, attrasse inevitabilmente i deputati del piccolo partito, che nel gennaio 1947 si sciolse dividendosi abbastanza equamente fra le tre formazioni. Su un periodo temporale pi\u00f9 lungo tuttavia, gran parte degli ex membri si ritrovarono sotto le insegne monarchiche."}
{"id": "94302", "revid": "1521874", "url": "https://it.wikipedia.org/wiki?curid=94302", "title": "Anne Morrow Lindbergh", "text": "Biografia.\nNasce in una ricca famiglia del New Jersey; il padre, Dwight W. Morrow, era socio della finanziaria J.P. Morgan &amp; Co., poi diventa ambasciatore statunitense in Messico e senatore repubblicano del New Jersey. La madre, Elisabeth Reeve Cutter Morrow, era scrittrice ed educatrice. Nel 1927 conosce Charles Lindbergh, durante una visita dell'aviatore all'Ambasciata degli Stati Uniti a Citt\u00e0 del Messico. Nel 1928 si laurea in letteratura allo Smith College e il 27 maggio 1929 sposa Lindbergh. Nel 1932 il primo figlio della coppia, Charles A. Lindbergh III, viene rapito e, nonostante il pagamento di un riscatto di 50.000 dollari, viene trovato morto dopo qualche settimana.\nNel 1934 riceve dalla National Geographic Society la Hubbard Gold Medal per aver effettuato 40.000 miglia di esplorazione aerea sui cinque continenti insieme al marito. Nel 1935 pubblica il suo primo libro, \"North to the orient\", un resoconto delle sue avventure aeree del 1931 con Lindbergh. Il libro diventa un bestseller e riceve il National Booksellers Award come il pi\u00f9 notevole libro di nonfiction dell'anno. Diventa inoltre la prima donna americana a conseguire la licenza di volo per aliante. In questo periodo i Lindbergh si trasferiscono in Europa e Anne alimenta pettegolezzi e cronache rosa invaghendosi di Antoine de Saint-Exup\u00e9ry, autore-aviatore come lei, che la seduce coi suoi progetti d'avventure. Lo scandalo fu enorme ma i Lindbergh non divorziarono.\nNel 1938 pubblica un'altra cronaca delle sue avventure di volo, \"Listen! The wind\", che diventa un bestseller nonostante la crescente impopolarit\u00e0 del marito tra gli antifascisti americani e il rifiuto di alcuni librai ebrei di tenere il libro in negozio. Nel 1940 pubblica il suo terzo libro, \"The wave of the future\", un trattato anti-interventista che suscita enormi polemiche e che viene definito \"la Bibbia di ogni nazista americano\" dal Ministro degli Interni Harold Ickes. Anne Morrow Lindbergh nel 1944, ormai madre di quattro figli, pubblica \"The steep ascent\"; \u00e8 il suo primo insuccesso editoriale, in gran parte dovuto all'ostilit\u00e0 verso la politica prebellica della famiglia Lindbergh. In seguito pubblica altri nove libri, tra cui autobiografie, romanzi e raccolte di poesie. Muore nel 2001 nella sua casa in Vermont."}
{"id": "94305", "revid": "287204", "url": "https://it.wikipedia.org/wiki?curid=94305", "title": "Distretto di Goms", "text": "Il distretto di Goms (in francese \"Conches\") \u00e8 un distretto del Canton Vallese, in Svizzera. Confina con i distretti di \u00d6stlich Raron, di Briga e di Westlich Raron a sud-ovest, con il Canton Berna (circondario di Interlaken-Oberhasli) a nord, con il Canton Uri a nord-est, con il Cantone Ticino (distretto di Leventina) e con l'Italia (Provincia del Verbano-Cusio-Ossola in Piemonte) a sud-est. Il capoluogo \u00e8 Goms.\nGeografia fisica.\nIl distretto di Goms \u00e8 il terzo distretto per superficie (dopo i distretti di Visp e di Entremont) ed il secondo distretto meno popolato (seguito solo dal distretto di \u00d6stlich Raron) del Canton Vallese.\nLa massima elevazione del distretto \u00e8 il Finsteraarhorn (4 274\u00a0m). Altre cime comprendono l'Aletschhorn (4 195\u00a0m), la Jungfrau (4 158\u00a0m), il M\u00f6nch (4 105\u00a0m), il Gross Fiescherhorn (4 049\u00a0m) ed il Gr\u00fcnhorn (4 044\u00a0m).\nIl fiume principale \u00e8 il Rodano, che nasce dall'omonimo ghiacciaio nelle Alpi Urane. Principali affluenti nel territorio del distretto solo l'Agene, che nasce dal passo della Novena ed il Binna, che forma la Valle di Binn, principale valle laterale del distretto.\nInfrastrutture e trasporti.\nStrade principali.\nLa strada principale 19 (Briga-Glis-Andermatt-Tamins) attraversa il territorio del distretto da Lax al Passo della Furka, passando per M\u00fcnster-Geschinen. La strada principale 6 (Gletsch-Passo del Grimsel-Berna) attraversa il territorio del distretto da Gletsch al Passo del Grimsel. Da Ulrichen parte la strada per il Passo della Novena ed il Cantone Ticino (Airolo).\nFerrovie.\nLa linea ferroviaria Briga-Furka-Andermatt a scartamento ridotto, gestita dalla Matterhorn-Gotthard-Bahn, attraversa il territorio del distretto, con stazioni a Lax, Fiesch Feriendorf, Fiesch, F\u00fcrgangen-Bellwald, Niederwald, Blitzingen, Biel, Gluringen, Reckingen, M\u00fcnster, Geschinen, Ulrichen, Obergesteln e Oberwald. Tra Oberwald e Realp esiste un servizio di trasporto auto su treno, in alternativa al Passo della Furka.\nSuddivisione amministrativa.\nIl distretto di Goms \u00e8 diviso in 8 comuni:"}
{"id": "94306", "revid": "228587", "url": "https://it.wikipedia.org/wiki?curid=94306", "title": "Intel 8087", "text": "L'Intel 8087 fu il primo coprocessore matematico prodotto dalla Intel, e fu progettato per essere utilizzato insieme all'Intel 8088 e all'8086. Lo scopo dell'8087 era di accelerare i calcoli in virgola mobile: la velocit\u00e0 di calcolo aumentava dal 20% al 500% a seconda dell'applicazione specifica. Fu prodotto inizialmente con clock di 5\u00a0MHz, e successivamente portato ad 8\u00a0MHz (modello 8087-2) e 10\u00a0MHz (modello 8087-1).\nQuesto coprocessore aggiungeva circa 60 nuove istruzioni disponibile al programmatore, il set x87, il cui codice mnemonico iniziava per \"F\" per distinguerle dalle istruzioni standard per gli interi dell'8086/88, e i cui opcodes iniziavano tutti con i cinque bit \"11011\": oltre a divisione, somma e moltiplicazione l'8087 poteva calcolare radici quadrate, tangenti ed elevamenti a potenza. Poteva operare anche con interi, sebbene molto pi\u00f9 lentamente.\nL'interfaccia fra l'8087 e il processore principale 8086/8088 era, in pratica, una \"non interfaccia\": l'8087 condivideva gli stessi bus dati, indirizzi e segnali della CPU e duplicava internamente tutta la logica di decodifica delle istruzioni dell'8086. Quindi leggeva le istruzioni caricate dal processore principale finch\u00e9 non riconosceva una istruzione in virgola mobile (compito facile, vista la particolarit\u00e0 dei suoi opcodes): allora l'8086 si fermava e subentrava l'8087, che a operazione finita accedeva alla memoria (se necessario) e poi segnalava al processore principale di ripartire.\nL'8087 (e tutti i suoi successori) non fornisce un insieme di registri utilizzabili liberamente, ma offre uno stack di 8 registri da 80 bit che vanno da ST0 a ST7, e tutte le istruzioni operano implicitamente su ST0, la cima dello stack, se non altrimenti specificato: per questo motivo le istruzioni del coprocessore non hanno quasi mai argomenti. I risultati dei calcoli vengono salvati in memoria effettuando \"push\" e \"pop\" dei valori di questo stack.\nQuando la Intel progett\u00f2 l'8087 puntava a creare un formato standard per i futuri progetti. In effetti, una delle caratteristiche di maggior successo di questo coprocessore fu l'introduzione di uno dei primi standard per i PC x86: il formato in virgola mobile IEEE 754. L'8087 forniva due tipi base di tipi di dati a virgola mobile: singola precisione a 32 e doppia precisione a 64 bit, anche se internamente tutti i dati venivano silenziosamente portati a 80 bit per aumentare la precisione sui calcoli complessi. Inoltre l'8087 forniva un formato BCD a 80 bit e dati interi a 16, 32 e 64 bit.\nL'8087, annunciato nel 1980, fu affiancato da nuove versioni per i successivi modelli di CPU: prima l'80287, poi l'80387DX/SX. L'Intel 80486, il Pentium e tutte le CPU successive inclusero un coprocessore matematico direttamente nel proprio core ponendo fine, di fatto, all'era dei coprocessori matematici esterni.\nL'Intel 486SX era una CPU con la FPU disabilitata, ed era possibile affiancarla a un 487.\nEssendo un componente relativamente costoso, e al tempo stesso non necessario a tutti gli utilizzatori dei personal computer del tempo, i costruttori prevedevano sulla scheda madre uno zoccolo vuoto, atto all'inserimento del coprocessore, fornito come opzione, all'eventuale cliente che ne avesse fatto richiesta."}
{"id": "94307", "revid": "287204", "url": "https://it.wikipedia.org/wiki?curid=94307", "title": "Partito Socialista dei Lavoratori Italiani", "text": "Con la denominazione di Partito Socialista dei Lavoratori Italiani (PSLI) si sono identificati tre diversi partiti politici:"}
{"id": "94309", "revid": "6923", "url": "https://it.wikipedia.org/wiki?curid=94309", "title": "Riflesso di Moro", "text": "Il riflesso di Moro \u00e8 uno dei riflessi neonatali, normalmente presente in tutti i neonati fino a 6 mesi di et\u00e0 come risposta a un'improvvisa perdita di sostegno, quando il bambino si sente come se stesse cadendo. Il significato principale del riflesso Moro \u00e8 nella valutazione dell'integrazione del sistema nervoso centrale. Si manifesta con una reazione di soprassalto accompagnata da improvvisa apertura delle braccia al verificarsi di stimoli come un rumore improvviso o quando si appoggia il neonato supino in modo un po' brusco o rapido.\nNei dettaglio implica tre componenti distinti: \nDifferenza con il riflesso di trasalimento.\nIl riflesso di Moro e il riflesso di trasalimento devono essere considerati come due diverse entit\u00e0 cliniche. Il riflesso di trasalimento \u00e8 fondamentalmente un'adduzione immediata e rapida delle braccia con gli occhi che ammiccano in risposta a uno stimolo, mentre il riflesso Moro \u00e8 una risposta pi\u00f9 lenta di abduzione-estensione delle braccia. La respirazione, la frequenza cardiaca e i parametri autonomici pO2 e pCO2 non hanno mostrato alterazioni significative durante i riflessi Moro come hanno fatto invece nel riflesso di trasalimento. Un riflesso di trasalimento molto rapido pu\u00f2 tuttavia precedere il movimento di abduzione-adduzione del riflesso di Moro.\nInterpretazione.\nIl riflesso di Moro pu\u00f2 essere osservato in forma incompleta in caso di parto prematuro (dopo la 28\u00aa settimana di gestazione) e di solito \u00e8 presente in forma completa entro la settimana 34 (terzo trimestre). Assenza o asimmetria di abduzione o adduzione \u00e8 anormale, cos\u00ec come la persistenza del riflesso nei bambini pi\u00f9 grandi, bambini e adulti. L'assenza indica un disturbo profondo del sistema motorio o un disturbo generalizzato del sistema nervoso centrale. Una risposta Moro assente o inadeguata da un lato si riscontra nei bambini con emiplegia, paralisi del plesso brachiale o clavicola fratturata. La persistenza della risposta di Moro oltre i 4 o 5 mesi di et\u00e0 \u00e8 rilevata solo nei bambini con gravi difetti neurologici. Negli individui con paralisi cerebrale, la persistenza e l'esacerbazione di questo riflesso sono comuni.\nIl riflesso Moro \u00e8 alterato nella fase iniziale del kernittero ed \u00e8 assente nella fase avanzata del kernittero.\nQuesto riflesso \u00e8 assente nell'85% dei casi nel neonato con trisomia 21 (Sindrome di Down).\nSe il riflesso \u00e8 assente, ridotto o iperattivo durante i primi tre mesi di vita, questo pu\u00f2 indicare varie condizioni patologiche, principalmente di origine cerebrale, e la sua persistenza oltre i 6 mesi \u00e8 significativamente associato con il disordine da deficit di attenzione e iperattivit\u00e0 (ADHD) nei bambini di 8-11 anni\nCollocazione anatomica del Riflesso di Moro.\nL'iperestensione passiva del capo che causa il Riflesso di Moro ha reso difficile identificare la posizione del centro del riflesso Moro e delle vie afferenti neurali perch\u00e9 questo metodo stimola simultaneamente sia il sistema vestibolare e i recettori propriocettivi del collo, entrambe le strutture hanno percorsi afferenti al nucleo subcorticale del tronco cerebrale. Il centro neurale del riflesso Moro sembra situato nella parte inferiore del tronco cerebrale perch\u00e9 questo riflesso \u00e8 presente nei neonati anencefalici. La stimolazione vestibolare sembra giocare un ruolo cruciale nell'innescare il riflesso Moro perch\u00e9 \u00e8 stato ottenuto fissando la testa e il corpo del bambino su un tavolo o una sedia inclinabile per rimuovere qualsiasi stimolazione propriocettiva dei muscoli del collo e nei neonati anencefalici \u00e8 stato ottenuto solo quando i nuclei vestibolari erano preservati.\nStoria.\nNel 1918, per primo, il pediatra austriaco Ernst Moro (1874-1951) descrisse che se un bambino veniva posto supino su un fasciatoio e uno colpiva entrambi i lati del tappeto con le mani, entrambe le braccia si separavano simmetricamente, in seguito si chiudevano con movimenti leggermente tonici, mentre entrambe le gambe mostravano contemporaneamente piccoli movimenti.\nRiflesso di Moro attivo.\nIl riflesso di Moro deve necessariamente estinguersi entro i tempi previsti, per dar modo anche agli altri riflessi di espletarsi nei modi e nei tempi, avendo questi una modalit\u00e0 di comparsa ed estinzione a sequenza ordinata.\nFunzione.\nIl riflesso di Moro potrebbe essersi sviluppato nell'evoluzione umana per aiutare il bambino ad aggrapparsi alla madre mentre lo portava in giro tutto il giorno. Se il bambino perdeva l'equilibrio, il riflesso faceva s\u00ec che il bambino abbracciasse la madre e riacquistasse la presa sul suo corpo."}
{"id": "94310", "revid": "121243966", "url": "https://it.wikipedia.org/wiki?curid=94310", "title": "Bandiera del Laos", "text": "La bandiera del Laos \u00e8 stata adottata il 2 dicembre 1975. Consiste di tre bande orizzontali, delle quali quella centrale blu ha un'altezza doppia rispetto alle bande rosse poste in alto e in basso. Al centro della bandiera \u00e8 presente un disco bianco, il cui diametro \u00e8 pari a 0,8 volte l'altezza della banda blu.\nIl rosso della bandiera rappresenta il sangue versato nella lotta per l'indipendenza. Il blu simboleggia il benessere della nazione. Il disco bianco rappresenta la luna sul fiume Mekong, cos\u00ec come l'unit\u00e0 della nazione sotto il governo comunista. La bandiera fu sventolata per la prima volta nel 1945 durante la breve indipendenza del paese sotto la guida del Lao Issara.\nBandiere storiche.\nDal 1952 alla caduta del governo monarchico nel 1975, il Regno del Laos ha avuto una bandiera rossa con al centro un elefante bianco a tre teste, rappresentante il dio Erawan. Sopra l'elefante \u00e8 presente un parasole a nove spicchi, mentre sotto vi \u00e8 un piedistallo a cinque livelli. L'elefante bianco \u00e8 un simbolo reale comune ad altri Paesi del sud-est asiatico, le tre teste fanno riferimento ai tre regni di Vientiane, Luang Prabang, e Champasak che formarono la nazione. Anche il parasole \u00e8 un simbolo reale, ha origine dal Monte Meru nella cosmologia buddista. Il piedistallo rappresenta la legge sulla quale era fondata la nazione."}
{"id": "94311", "revid": "729019", "url": "https://it.wikipedia.org/wiki?curid=94311", "title": "Oberwald", "text": "Oberwald (toponimo tedesco) \u00e8 una frazione di 277 abitanti del comune svizzero di Obergoms, nel Canton Vallese (distretto di Goms).\nStoria.\nGi\u00e0 comune autonomo che si estendeva per 96,9\u00a0km\u00b2 e che comprendeva anche le frazioni di Belv\u00e9d\u00e8re, Bergdorf, Gletsch, Obergeren, Untergeren e Unterwassern, nel 2009 \u00e8 stato accorpato agli altri comuni soppressi di Obergesteln e Ulrichen per formare il nuovo comune di Obergoms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNella stagione invernale \u00e8 frequentato per la sua piccola stazione sciistica, durante quella estiva per i suoi numerosi sentieri. La maggior parte degli abitanti \u00e8 attiva nel turismo .\nInfrastrutture e trasporti.\nOberwald \u00e8 servito dall'omonima stazione, sulla ferrovia del Furka-Oberalp, capolinea della ferrovia turistica Dampfbahn Furka-Bergstrecke. \u00c8 collegato attraverso la galleria di base della Furka con il Canton Uri.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nSport.\nStazione sciistica specializzata nello sci nordico, ha ospitato fra l'altro i Campionati svizzeri di sci di fondo nel 2006 e quelli di biathlon nel 2012 e nel 2014."}
