{"id": "99764", "revid": "326793", "url": "https://it.wikipedia.org/wiki?curid=99764", "title": "Palla 8", "text": " \n8-ball Pool (Palla 8) \u00e8 una specialit\u00e0 a tiri dichiarati del biliardo, pi\u00f9 specificatamente del pool. Le 15 bilie con cui si gioca si differenziano tra loro in 2 tipi\u02d0 spezzate o intere, vale a dire 8 completamente colorate e 7 con una riga larga di colore nel centro\nRegole del gioco.\nOltre alla differenza cromatica le palle vengono riconosciute anche attraverso la numerazione univoca presente sulle stesse, le bilie \"piene\" dalla n\u00b0 1 alla n\u00b0 7, quelle \"mezze\" dalla n\u00b0 9 alla n\u00b0 15. L'attrezzatura di gioco \u00e8 completata da altre due bilie: la n\u00b0 8, che \u00e8 nera e non \u00e8 considerata n\u00e9 \"piena\" n\u00e9 \"mezza\", e la battente (a sfondo bianco) colpita dal giocatore attraverso la stecca da biliardo. All'inizio della partita le bilie colorate e numerate sono raggruppate a triangolo nella met\u00e0 superiore del tavolo di gioco in posizione e composizione fissa con la bilia n\u00b08 al centro, e verr\u00e0 deciso chi tra i due giocatori effettuer\u00e0 la \"spaccata\" o break iniziale (ovvero spargere le bilie con un colpo secco).\nUna volta effettuato il break il gioco si dice \"aperto\" e si assegna la categoria di bilie \"piene\" o \"mezze\" al primo giocatore che imbuca \"regolarmente\" una bilia. Perch\u00e9 un'imbucata sia considerata regolare, il giocatore deve dichiarare la bilia che intende imbucare, la buca in cui intende farlo e non deve commettere alcun fallo durante lo stesso turno. Va notato che nessuna imbucata durante un tiro d'apertura pu\u00f2 essere considerata regolare, e di conseguenza il gioco \u00e8 sempre aperto dopo il tiro d'apertura, anche se una o pi\u00f9 bilie cadono in buca. Dall'assegnazione della categoria il giocatore ha l'obbligo di colpire per prima una delle sue bilie e ha diritto a rimanere al tavolo finch\u00e9 continuer\u00e0 ad imbucare le proprie bilie in modo regolare.\nUna volta che un giocatore ha imbucato tutte e sette le sue bilie (\"piene\" o \"mezze\"), potr\u00e0 colpire e imbucare la bilia n\u00b08, ma non nella stessa buca dichiarata precedentemente dall'avversario, aggiudicandosi la vittoria. Negli Stati Uniti si gioca con una regola speciale: si ottiene la vittoria imbucando la bilia n\u00b08 durante il break iniziale. La palla 8 deve essere fatta finire nella stessa buca dove \u00e8 stata infilata l'ultima pallina a strisce o a righe e, se viene sbagliata buca, questo implica la sconfitta. La partita \u00e8 persa anche se il giocatore, pur riuscendo ad imbucare la palla nera 8 nella buca dichiarata, manda accidentalmente in buca la palla bianca. In alcune varianti ancora, la bilia deve essere imbucata di \"calcio\", cio\u00e8 facendo colpire la sponda alla propria palla prima di colpire la bilia.\nFalli.\nNel caso un giocatore commetta un fallo, il turno passa immediatamente all'avversario che avr\u00e0 \"palla in mano\", ossia il giocatore entrante potr\u00e0 spostare la palla battente in un punto qualsiasi del tavolo da gioco.\nSe l'avversario sposta la palla n\u00b08 \u00e8 considerato fallo e avviene un ammonimento(squalifica) \nNella specialit\u00e0 del pool non \u00e8 possibile effettuare il cosiddetto tiro di difesa \"in accosto\" (caratteristico invece dello Snooker). La regola che formalizza tutto ci\u00f2, e che \u00e8 motivo di tiro falloso se non viene rispettata, \u00e8 che dopo l'impatto tra battente e la prima bilia colpita, una qualsiasi bilia deve toccare almeno una sponda.\nInoltre, \u00e8 fallo se:\nIn quattro casi l'avversario vince direttamente la partita:\nAltre specialit\u00e0 del Pool.\nPool Shanghai.\nEssa, conosciuta anche come Pool 8-15, \u00e8 una variante regolarmente codificata dalla FIBIS, disputata anche in alcune regioni d'Italia. Il gioco inizia con il break sulle 15 bilie con la palla 1 posta al vertice alto e la 8 e la 15 al centro della quarta riga del \"triangolo\". Al giocatore sono assegnate sette bilie \"piene\" o \"mezze\" a seconda della prima bilia che imbuca. Differenze sostanziali con il palla 8 sono che, la bilia n\u00b01 pu\u00f2 essere colpita e imbucata solo una volta imbucate tutte le proprie bilie (\"piene\", dalla n\u00b02 alla n\u00b08 o \"mezze\", dalla n\u00b09 alla n\u00b015) e che, ciascuna rispettivamente assegnata a ciascun giocatore a seconda delle proprie bilie, la n\u00b08 e la n\u00b015 dovranno essere imbucate in maniera opposta nelle buche centrali, solamente dopo aver imbucato almeno una delle proprie bilie (dalla 2 alla 7 o dalla 9 alla 14).\nFalli (Pool Shanghai).\nIl giocatore commette un fallo nei seguenti casi:\nIn questi altri casi le bilie vengono rimesse in posizione originale:\nStraight pool.\n\u00c8 detto anche Pool continuo o 14.1 (in Italia chiamato anche 125 \"all'americana\"). Per imbucare una bilia in modo regolamentare si deve specificare quale bilia si vuole imbucare e in quale buca prima di effettuare il tiro. Si gioca con quindici bilie numerate da 1 a 15 pi\u00f9 una battente bianca. Scopo del gioco \u00e8 raggiungere per primo un punteggio prefissato. Ogni bilia imbucata regolarmente vale un punto, indipendentemente dal numero che su di essa \u00e8 riportato.\nIl gioco si apre con le quindici bilie disposte a triangolo con il vertice al centro della linea di fondo e con la battente libera dietro la linea di testa. Anche l'apertura del gioco \u00e8 dichiarata. Perch\u00e9 l'apertura sia valida si deve imbucare una bilia dichiarata e/o far toccare ad almeno due bilie colorate pi\u00f9 la battente una sponda. Se viene a mancare una di queste condizioni si commette fallo: il giocatore viene penalizzato di due punti (-2) e l'avversario ha la possibilit\u00e0 di scegliere se accettare la disposizione delle bilie sul tavolo e continuare il gioco oppure riaprire o far ripetere l'apertura al giocatore che ha commesso il fallo. Il turno di un giocatore ha termine quando non si imbuca una bilia o commette fallo.\nIl \"pool continuo 14-1\" \u00e8 la specialit\u00e0 classica del pool americano noto al tempo anche con il nome \"125\" perch\u00e9 il punteggio da raggiungere generalmente era 125.\nFalli (Straight pool).\nSi commette fallo quando:\nOgni tiro non regolamentare verr\u00e0 penalizzato di un punto sul punteggio del tiro precedente al fallo e l'avversario dovr\u00e0 accettare la posizione delle bilie continuare a tirare. Quando per\u00f2 la battente finisce in buca o salta fuori dal tavolo di gioco il giocatore entrante posizioner\u00e0 la battente a suo piacimento dietro la linea di testa e potr\u00e0 solo colpire direttamente le bilie che si trovano oltre tale linea. Al terzo fallo consecutivo il giocatore verr\u00e0 penalizzato di 15 punti e l'avversario entrer\u00e0 con la \"bilia in mano\" dietro la linea di testa. Ogni bilia imbucata in maniera non regolamentare (ad esempio una bilia non dichiarata) dovr\u00e0 essere riposizionata al centro della linea mediana di fondo. Se tale posizione risulta essere gi\u00e0 occupata da un'altra bilia, allora la si deve riposizionare dove c'\u00e8 spazio immediatamente dietro quest'ultima verso la sponda corta. Un tiro pu\u00f2 essere anche di difesa ma anche quest'ultimo deve essere dichiarato prima. Quando sul tavolo rimane solo una bilia oltre la battente si ricompone il triangolo senza la quindicesima in testa che non verr\u00e0 spostata e che quindi rimarr\u00e0 fuori dal castello. Se per caso nello spazio dove deve essere rifatto il triangolo c'\u00e8 una bilia (o la battente o l'ultima bilia) quest'ultima sar\u00e0 spostata e riposizionata sull'acchito opposto; se entrambe le bilie si trovano dentro il castello allora la battente sar\u00e0 posizionata in centro al tavolo mentre bilia colorata sull'acchito opposto.\nPool libero.\nDopo il break, il giocatore deve imbucare almeno otto bilie a caso per concludere la partita ed aggiudicarsi la vittoria; poich\u00e9 le bilie da imbucare sono quindici e ogni bilia vale un punto, per aggiudicarsi alla vittoria il giocatore dovr\u00e0 totalizzare almeno otto punti. Come nelle altre specialit\u00e0 del pool, se il giocatore imbuca una bilia pu\u00f2 continuare a tirare finch\u00e9 non fallisce un tiro.\nDurante un turno, il giocatore pu\u00f2 imbucare pi\u00f9 bilie alla volta con un colpo solo. Come nel pool continuo, se si imbuca una bilia e la bilia battente finisce in buca, la bilia oggetto va rimessa in gioco, posizionata vicino alla buca dove \u00e8 finita o vicino alla buca opposta all'altra met\u00e0 del tavolo di gioco.\nFalli (Pool libero).\nSe un giocatore commette un fallo, subentra l'avversario prendendo palla a mano libera, posizionando in un punto a suo piacimento la bilia battente. Un giocatore commette un fallo se:"}
{"id": "99767", "revid": "70217", "url": "https://it.wikipedia.org/wiki?curid=99767", "title": "Anni 710 a.C.", "text": ""}
{"id": "99768", "revid": "767487", "url": "https://it.wikipedia.org/wiki?curid=99768", "title": "Anni 720 a.C.", "text": ""}
{"id": "99770", "revid": "198277", "url": "https://it.wikipedia.org/wiki?curid=99770", "title": "Serie C 1971-1972", "text": "La Serie C 1971-1972 \u00e8 stata la 34\u00aa edizione della terza categoria del campionato italiano di calcio, disputato tra il 12 settembre 1971 e il 18 giugno 1972, si \u00e8 concluso con la promozione della , e .\nGirone A.\nStagione.\nIl del \"presidentissimo\" Mario Ceppi, allenato da Angelo Longoni, distacca la diretta inseguitrice nello scontro diretto del 7 maggio 1972 con una vittoria per 2-1 al \"Rigamonti\" e vede la Serie B gi\u00e0 in anticipo (la promozione arriv\u00f2 un mese dopo contro il ) e torna tra i cadetti dopo 3 anni.\n e scendono insieme in D a pari punti, e verranno seguiti presto dal che nonostante i 32 punti condivisi con la , scese in Serie D per peggior differenza reti nei confronti dei piemontesi.\nClassifica finale.\nLegenda:\nRegolamento:\nGirone B.\nStagione.\nIl del vulcanico presidente Costantino Rozzi e dell'esordiente Carlo Mazzone in panchina, vinse il campionato e approd\u00f2 per la prima volta in Serie B trascinato dai gol di Renato Campanini: i marchigiani centrarono l'impresa battendo il (secondo) per 4-0 in casa il 28 maggio 1972 e ipotecando la promozione, i bianconeri inizieranno una grande cavalcata che li porter\u00e0 alla ribalta nazionale due anni dopo con una storica promozione in massima serie.\nScese in Serie D un' gi\u00e0 condannato, l' e la al debutto assoluto in un campionato professionistico in 45 anni di storia vissuta fino allora.\nClassifica finale.\nLegenda:\nRegolamento:\nGirone C.\nStagione.\nIl del presidente Franco Fanuzzi e dell'allenatore Luis Vinicio,vince il girone C con 55 punti (cinque in pi\u00f9 sul Lecce secondo) e conquista una storica promozione in Serie B dopo venticinque anni trascorsi tra la C e la D: la promozione per i pugliesi arriva il 4 giugno 1972 vincendo in casa contro il per 4-1,mentre i salentini persero a Vasto.\nDesolatamente ultimo il Savoia, con un piede gi\u00e0 in D da tempo, seguirono e Pescara alla sua prima e unica retrocessione nei dilettanti della sua storia,si salvarono Crotone, , Acquapozzillo.\nClassifica finale.\nLegenda:\nRegolamento:"}
{"id": "99771", "revid": "1372005", "url": "https://it.wikipedia.org/wiki?curid=99771", "title": "Michael Polanyi", "text": "Biografia.\nEra fratello dell'economista e filosofo Karl e padre di John Charles, che nel 1986 ottenne il Premio Nobel per la chimica.\nMichael Polanyi ebbe inizialmente successo come valente chimico, con particolare riferimento alla chimica fisica. In seguito fu uno dei maggiori esponenti della \"nuova filosofia della scienza\" della seconda met\u00e0 del XX secolo, partecipando insieme a Kuhn a quella stagione cruciale che port\u00f2 ad una revisione del modo di vedere la ricerca scientifica.\nLa sua filosofia fu sempre accompagnata da riflessioni di tipo politico ed economico. Politicamente \u00e8 stato spesso associato al pensiero liberale.\nLe teorie del Liberalismo sia in campo sociale che in quello economico furono strenuamente difese in \"La logica della libert\u00e0\" dove condannava l'economia pianificata come non realizzabile efficacemente. \nPolanyi partecip\u00f2 al colloquio Walter Lippmann e fu anche membro della Mont Pelerin Society. Egli \u00e8 considerato uno dei massimi pensatori del neoliberismo.\nLa sua opera pi\u00f9 nota \u00e8 \"La conoscenza personale\".\nLe sue idee sulla conoscenza \"tacita\" o \"inespressa\" hanno influenzato molti studi sulle organizzazioni aziendali. Nel suo pensiero la vera conoscenza non pu\u00f2 essere formalizzata in regole o algoritmi, essa \u00e8 soprattutto conoscenza tacita.\nPolanyi ha sostenuto che noi conosciamo \"tacitamente\" le cose che cerchiamo di apprendere. Il dialogo di Socrate con il ragazzo schiavo \u00e8, per Polanyi, una parabola di riflessione sulla conoscenza tacita. Il \"Menone\" mostra in conclusione che se tutta la conoscenza fosse esplicita, cio\u00e8 capace di essere chiaramente organizzata, allora non potremmo conoscere un problema o ricercare la sua soluzione. E il \"Menone\" mostra anche, che se i problemi esistono comunque e possono essere effettuate delle scoperte grazie alla risoluzione di questi, allora possiamo conoscere le cose, persino cose molto importanti, che noi non siamo capaci di dire. Il tipo di conoscenza tacita risolve il paradosso del \"Menone\" che consiste nell'individuazione di qualcosa di nascosto che noi possiamo scoprire (Polany, 1966, pp.\u00a022\u201323; tr. it. pp.\u00a038\u201339)."}
{"id": "99773", "revid": "123734292", "url": "https://it.wikipedia.org/wiki?curid=99773", "title": "Roverismo", "text": "Nello scautismo il roverismo \u00e8 la terza e solitamente ultima fase della proposta educativa scout.\nI ragazzi che vivono tale proposta sono detti \"rover\" (maschi) o \"scolte\" (femmine). Il roverismo nasce nel 1918 con la pubblicazione del libro La strada verso il successo (\"Rovering to Success\") scritto dallo stesso Robert Baden-Powell, il fondatore dello scautismo. L'intenzione era quella di dare continuit\u00e0 al metodo scout e proporre un cammino differente per gli esploratori che raggiungevano la fine del loro sentiero in et\u00e0 tardo-adolescenziale.\nStoria.\nNel 1917 Baden-Powell, spinto dalla richiesta di conquistare l'interesse dei 'ragazzi grandi' var\u00f2 un primo frettoloso progetto per i \"senior\" che fall\u00ec altrettanto velocemente. Il nome poco romantico \"senior\" venne sostituito con \"rover\" e i nuovi e mutati esperimenti fatti tra il '20 e '21 ebbero maggior successo.\nCon l'uscita del manuale della branca \"Rovering to Success\" venne completata la formazione della terza branca scout, \"una fraternit\u00e0 dell'aria aperta e del servizio\", come Baden-Powell amava definirla.\nNel periodo fra le due guerre, in Francia si afferm\u00f2 un nuovo modello di roverismo, basato sulla spiritualit\u00e0 e sulle attivit\u00e0 di cammino dette \"Route\". Molto importanti, per il suo sviluppo, furono gli scritti di Guy de Larigaudie, il \"Rover leggendario\". Tale modello fu seguito da molti paesi del mediterraneo.\nCaratteristiche generali del roverismo.\nUna delle caratteristiche pi\u00f9 importanti del rover (e della scolta), rispetto agli esploratori e ai lupetti, \u00e8 lo svolgere un servizio, che pu\u00f2 essere interno all'associazione (e quindi essere di aiuto ai capi di altre unit\u00e0), o esterno, in qualsiasi forma.\n\u00c8 importante notare che questo servizio, sebbene rivolto agli altri, sia parte integrante del percorso educativo del singolo rover e sia su questo progettato e finalizzato.\nRoverismo in Italia.\nL'et\u00e0 dei rover e delle scolte varia a seconda delle varie associazioni:\nIl roverismo in Italia deve molto all'esperienza francese. \nStoria del termine \"Scolta\".\nSi tratta di un termine antiquato della lingua italiana corrispondente all'odierno \"sentinella\", e che ha la stessa radice di \"scout\". Rappresenta quindi, anche con riferimento evangelico, colei che \u00e8 sempre pronta. Negli anni fra il 1926 ed il 1928, sotto pressione del fascismo questo termine fu usato in luogo di \"scout\" e vi fu anche la proposta di rinominare l'Associazione Scouts Cattolici Italiani (ASCI) in \"Associazione Scoltistica Cattolica Italiana\". Poi il regime prefer\u00ec bandire del tutto lo scautismo, ed il termine cadde in disuso fino alla nascita dell'Associazione Guide Italiane (AGI), che us\u00f2 questo termine per la propria terza branca. Il termine fu pertanto ereditato dall'Associazione Guide e Scouts Cattolici Italiani (AGESCI). Anche altre associazioni cattoliche lo usano. Nel Corpo Nazionale Giovani Esploratori ed Esploratrici Italiani (CNGEI) invece si usa \"Rover\" anche per le ragazze.\nIl roverismo nell'AGESCI.\nNell'AGESCI la proposta del roverismo \u00e8 divisa in due momenti:\nQuesti due momenti, insieme, costituiscono la \"Comunit\u00e0 Rover/Scolte\".\nI suoi appartenenti nel primo anno sono detti \"novizi\" e \"novizie\" e compongono appunto il Noviziato.\nQualora il Noviziato sia composto da un numero di ragazzi troppo piccolo per costituire il Noviziato la Comunit\u00e0 Capi cercher\u00e0 altri modi per offrire tutte le esperienze previste dalla vita del Noviziato stesso.\nIl secondo momento in particolare prende il nome di:\nIl Clan/Fuoco accoglie i ragazzi e le ragazze di 16/17 anni una volta usciti dall'anno di Noviziato; il Rover e la Scolta ne fanno parte fino a che non scelgono di concludere il loro percorso educativo (ma non la fedelt\u00e0 alla Promessa e alla Legge) con la Partenza, o di seguire una strada diversa salutando i loro compagni di Strada.\nIl Clan/Fuoco \u00e8 seguito da almeno un Capo Clan e/o una Capo Fuoco, ma la guida vera e propria \u00e8 la Carta di Clan/Fuoco, scritta dai ragazzi stessi, che riassume gli obiettivi e i valori da condividere della comunit\u00e0. Non dovrebbe avere pi\u00f9 di 25/30 ragazzi.\nAll'interno del Clan/Fuoco non sono previste strutture analoghe alla Squadriglia della Branca Esploratori/Guide. Si possono comunque costituire gruppi temporanei pi\u00f9 piccoli, secondo necessit\u00e0, che spesso vengono chiamati \"pattuglie\".\nCapitolo.\nNell'Agesci, il Capitolo \u00e8 il modo con cui il Clan/Fuoco affronta i temi che vengono scelti dalla comunit\u00e0 di anno in anno o con frequenza maggiore. Le modalit\u00e0 di esecuzione differiscono da clan a clan, ma generalmente \u00e8 possibile ritrovare tre fasi comuni: \nPunto della Strada.\nIl \"Punto della Strada\" \u00e8 il momento nel quale ogni Rover/Scolta si confronta con il Clan/Fuoco a proposito del suo cammino personale, per condividere la strada fatta, i traguardi raggiunti e i problemi incontrati, e per dare agli altri la possibilit\u00e0 di fornire consigli o critiche costruttive.\nRiunioni.\nLe riunioni di Clan/Fuoco sono solitamente settimanali. Esse prevedono attivit\u00e0 di discussione e attivit\u00e0 pratiche sulla preparazione alla vita all'aperto e alle tecniche.\nUscita.\nL'uscita \u00e8 parte integrante delle attivit\u00e0 di clan ed ha una cadenza periodica (generalmente mensile). Prevede cammino a piedi con zaino, pernottamento (generalmente in tenda), cucina, vita spirituale, preghiera personale e comunitaria, Messa (sempre durante le feste cristiane; non sempre in giorni comuni). Generalmente l'uscita coinvolge tutto il Clan/Fuoco e/o il Noviziato, ma pu\u00f2 anche essere individuale, di coppia o di pattuglia.\nIl roverismo negli Scout d'Europa.\nNegli Scout d'Europa tutti i Rover compongono il clan (che dunque \u00e8 solo maschile).\nI rover del primo anno sono detti \"novizi rover\", e fanno parte della Pattuglia Novizi, che comunque \u00e8 parte del Clan.\nLe scolte, analogamente, sono divise in \"Scolte Semplici\" (primo anno) e \"Scolte Viandanti\".\nCapitolo.\nNegli Scout d'Europa il capitolo \u00e8 una riunione solenne del Clan o del Fuoco, che ha come tema la discussione di un argomento di particolare rilievo con lo scopo di pervenire, dopo qualificato dibattito, ad una conclusione esaustiva dell'argomento proposto. Al capitolo si partecipa in uniforme e lo scopo educativo \u00e8 quello di permettere ai Rover/Scolte di presentare le proprie idee, a rispettare quelle degli altri e a ricercare un punto finale di intesa. L'eventuale revisione della Carta di Clan/Fuoco viene fatta in un capitolo apposta.\nImpresa.\nNel roverismo degli Scout d'Europa, per Impresa si intende una serie di attivit\u00e0 programmate secondo criteri di concretezza ed efficacia per raggiungere un determinato obiettivo. Generalmente essa \u00e8 orientata a prestare un servizio a favore del prossimo, ma pu\u00f2 avere anche altri scopi. Un'impresa presuppone una preparazione accurata, durante la quale ciascun componente del Clan/Fuoco si impegner\u00e0 per la miglio riuscita dell'impresa stessa. Talvolta l'impresa pu\u00f2 richiedere la collaborazione di esperti esterni, coinvolti e coordinati dal Capo Clan. La scelta e la preparazione di un'impresa sono competenza del Consiglio di Clan.\nInchiesta.\nL'inchiesta permette di comprendere situazioni e problemi tramite colloqui, ricerche ed interviste finalizzate ad approfondire un determinato argomento. L'inchiesta pu\u00f2 essere svolta in preparazione ad un'impresa, ad un servizio o ad un capitolo.\nIl roverismo nel CNGEI.\nLa Compagnia \u00e8 l'unit\u00e0 della terza branca del CNGEI, composta da ragazzi tra i 16 e i 19 anni.\nLo scopo principale \u00e8 di aiutare i ragazzi e le ragazze nel percorso di autoeducazione che li porter\u00e0 ad essere adulti e cittadini attivi, che sanno compiere le loro scelte e viverne le responsabilit\u00e0 che ne derivano."}
{"id": "99774", "revid": "827882", "url": "https://it.wikipedia.org/wiki?curid=99774", "title": "Veda", "text": "I Veda (in alfabeto devan\u0101gar\u012b \u0935\u0947\u0926, sanscrito vedico \"Ved\u00e1\") sono un'antichissima raccolta in sanscrito vedico di testi sacri dei popoli arii che invasero intorno al XX secolo a.C. l'India settentrionale, costituenti la civilt\u00e0 religiosa vedica, divenendo, a partire dalla nostra era, opere di primaria importanza presso quel differenziato insieme di dottrine e credenze religiose che va sotto il nome di Induismo.\nOrigine dei \"Veda\".\nIl termine sanscrito vedico \"veda\" indica il \"sapere\", la \"conoscenza\", la \"saggezza\", e corrisponde all'avestico \"va\u0113dha\", al greco antico \"\u03bf\u1f36\u03b4\u03b1\" (anticamente \u03bf\u1f36\u03b4\u03b1, da leggere \"woida\"), al latino \"video\". Per il fatto che essi non hanno un autore umano ma sono stati solo \"uditi\" vengono chiamati \"Shruti\" (\u201cci\u00f2 che \u00e8 udito\u201d).\nLa letteratura \"vedica\" origina da un popolo, gli Arii, che intorno al 2200 a.C. migr\u00f2 verso l'India nord-occidentale (allora indicata come \"Saptasindhu\" \u0938\u092a\u094d\u0924 \u0938\u093f\u0902\u0927\u0941, Terra dei sette fiumi, in avestico \" Hapta Hindu\") provenendo dall'area di Balkh (oggi in Afghanistan settentrionale). Un altro raggruppamento di questo popolo, gli Iranici, sempre provenienti dalla medesima area, invase invece l'attuale Iran fondandovi una cultura religiosa che successivamente fu in parte raccolta nell'Avest\u0101. Fu dunque nell'area dell'Afghanistan settentrionale che i Veda acquisirono le loro prime caratteristiche religiose e linguistiche.\nElemento centrale delle credenze religiose degli Arii era lo \"\u1e5ata\" (in alfabeto devan\u0101gar\u012b \u090b\u0924, in avestico \"A\u0161a\") ovvero la Legge cosmica, e il suo \"guardiano\" \"Asura Varu\u1e47a\" (\u0935\u0930\u0941\u0923 devan\u0101gar\u012b, avestico \"Ahura Mazd\u0101\"), concentrandosi il sacrificio religioso nella bevanda sacra, il \"soma\" (\u0938\u094b\u092e devan\u0101gar\u012b, avestico \"haoma\") e sul rito del fuoco (devan\u0101gar\u012b \u0905\u0917\u094d\u0928\u093f \"agni\", avestico \"\u0101thra\").\nCon l'ingresso di questi popoli Arii nell'India settentrionale, e con i conseguenti scontri militari con le popolazioni autoctone, acquis\u00ec rilievo religioso l'eroico dio guerriero \"Indra\" (\u0907\u0928\u094d\u0926\u094d\u0930).\nMentre con il successivo accoglimento anche di culti autoctoni, spesso fondati su pratiche sciamaniche e sull'utilizzo di formule magiche (\"mantra\", \u092e\u0928\u094d\u0924\u094d\u0930), la cultura religiosa degli Arii si svilupp\u00f2 e si diffuse sul territorio indiano in quelle caratteristiche che saranno poco dopo organizzate dai \"cantori\" (devan\u0101gar\u012b: \u090b\u0937\u093f \"\u1e5b\u1e63i\") dei primi due \"Veda\": il \"\u1e5agveda\" e alcune parti dell\"'Atharvaveda\" (2000-1700 a.C.).\nLa suddivisione dei \"Veda\" e loro datazione.\nLa raccolta dei Veda consiste:\nQuesta suddivisione \u00e8 quella universalmente considerata dagli studiosi. In un significato pi\u00f9 stretto e pi\u00f9 comune, per \"Ved\u00e0\" si intendono solo i quattro \"Sa\u1e43hit\u0101\", mentre dal punto di vista tradizionale solo i primi quattro raggruppamenti (i quattro \"Sa\u1e43hit\u0101\", i \"Br\u0101hma\u1e47a\", gli \"\u0100ra\u1e47yaka\" e le \"Upani\u1e63ad\") sono considerati \"apauru\u1e63eya\", cio\u00e8 non composti dagli esseri umani e quindi appartenenti alla \"\u015aruti\".\nDatazione.\nLa datazione dei \"Veda\" \u00e8 controversa: le edizioni 1998 e 2005 della \"Encyclopedia of Religion\", varata su progetto dello storico delle religioni rumeno Mircea Eliade e che coinvolge centinaia di accademici di tutto il mondo, riporta, nella voce curata da Ramchandra Narayan Dandekar, un periodo compreso tra il 2000 a.C. e il 1100 a.C. Mario Piantelli data la composizione dei Veda con l'arrivo degli indoari in India, datando questo arrivo nel XVI secolo a.C. La nuova tesi promossa dopo gli anni ottanta sull'origine autoctona degli Arii, fermo restando il 1000 a.C. come data di completamento della composizione degli inni raccolti nel \"Rig Veda\", rimane aperta sulla data d'inizio. Questa potrebbe essere assai pi\u00f9 antica del 1500 a.C., considerato dalle teorie generalmente supportate e risalirebbe al 3000, al 4000 o addirittura al 7500 a.C. Tra gli indologi che spostano ben oltre la data del 1500 a.C., Torri cita: David Frawley, K.D. Sethna e Shrikant Talageri. Mentre Stephanie W. Jamison e Michael Witzel se da una parte limitano il periodo vedico al 1500-500 a.C. dall'altra notano che i RigVeda menzionano in fondo unicamente rovine e non citt\u00e0, il che indicherebbe una data di stesura fra il 1990 e il 1100 a.C. Per J. L. Brockington invece i pi\u00f9 antichi inni dei Veda, appartenenti al Rig Veda, vanno fatti risalire al 1200 a.C. Tuttavia altri autorevoli studiosi offrono datazioni pi\u00f9 recenti. Cos\u00ec Saverio Sani data tra il XV e il V secolo a.C. la composizione del \"\u1e5agveda\". \nIl \"Veda\" pi\u00f9 antico \u00e8 senza dubbio il \"\u1e5agveda\", cui seguono gli altri tre: \"S\u0101maveda\", \"Yajurveda\", e \"Atharvaveda\". Nel complesso questa letteratura religiosa descrive gli indoari come nomadi guerrieri in conflitto con le popolazioni locali, eredi della Civilt\u00e0 della valle dell'Indo. I testi vedici descrivono le popolazioni autoctone come di pelle scura oggi identificate come dravidiche. Gli indoari indicavano s\u00e9 stessi come \"\u0101rya\" (nobili) riservando il termine \"d\u0101sa\" (anche \"dasyu\", successivamente col significato di \"schiavo\") alle popolazioni autoctone con cui erano venuti a contatto. Secondo gli indoari, questi \"d\u0101sa\" non veneravano divinit\u00e0 n\u00e9 possedevano riti religiosi quanto piuttosto veneravano un \"fallo\" (pene eretto, sanscrito \"li\u1e45ga\u1e43\", denominato dio-pene o dio-coda \"Si\u015bnadeva\"). Secondo Alf Hiltebeitel la scoperta di oggetti di forma fallica nella Valle dell'Indo fa supporre come corretta la descrizione vedica di questi culti, peraltro anticipatori del culto del \"Li\u1e45ga\u1e43\" nello \u015aivaismo.\nLe quattro \"Sa\u1e43hit\u0101\".\n\"\u1e5agveda\".\nIl pi\u00f9 antico testo dei Veda \u00e8 il \"\u1e5agveda\", che risulta essere anche la pi\u00f9 antica opera della cultura indoeuropea. Nelle sue parti pi\u00f9 antiche (inserite nei libri dal II al VII compresi) viene datato tra il XX e il XV secolo a.C.\nEsso si compone di una raccolta di 1.028 inni denominati \"s\u00f9kta\" (lett. \"ben detto\"), composti da complessive 10.462 strofe di diversi versi metrici denominate \"mantra\" (o pi\u00f9 comunemente come \"\u1e5bks\", \"versetto, invocazione\"), suddivisi in dieci libri indicati come \"ma\u1e47\u1e0dala\" (lett. \"cicli\"), di diseguale ampiezza, struttura e datazione, per un totale di 153.836 parole. Il contenuto di questo \"Veda\" corrisponde ad elementi di culto sacrificale propri della civilt\u00e0 degli Arii (con particolare riguardo alle divinit\u00e0 di \"Agni\", \"\u1e5ata\"-\"Varu\u1e47a\" e \"Soma\") appena giunti nell'India nordoccidentale, che intersecano aggiunte poco pi\u00f9 tarde inerenti alla valorizzazione di divinit\u00e0 guerriere come Indra, il dio del fulmine.\n\"S\u0101maveda\".\nIl \"S\u0101maveda\" si fonda sul \"\u1e5agveda\". Esso consiste in una raccolta di strofe (complessive 1.875, comprese le ripetizioni) la cui maggior parte (salvo 78) gi\u00e0 compaiono nel \"\u1e5agveda\" (nei libri VIII e XIX). Esso non si compone quindi di \"canti\" (\"s\u0101mans\") piuttosto di \"mantra\" cantati da un sacerdote, l\"'udg\u0101t\u1e5b\" (o \"udg\u0101t\u00e1r\") e dai suoi tre assistenti. La pi\u00f9 nota versione del \"S\u0101maveda\", quella dei Kauthuma trasmessa nel Gujar\u0101t, si compone di due raccolte:\nUna terza suddivisione di questo \"Veda\" inerisce il \"Mah\u0101n\u0101mny\u0101rcika\", riportato in dieci \"mantra\", che tuttavia viene omesso nelle pi\u00f9 recenti edizioni.\n\"Yajurveda\".\nLo \"Yajurveda\" \u00e8 il trattato di formule inerenti al sacrificio (\"yajus\"). Mentre il \"S\u0101maveda\" si occupa esclusivamente del rito del \"soma\", lo \"Yajurveda\" riassume tutto il rituale vedico.\nContiene le formule sacrificali, scritte talvolta come litanie, che erano praticate dall'officiante denominato \"adhvaryu\". Ne disponiamo due versioni: \"K\u1e5b\u1e63\u1e47a Yajurveda\" (\"Yajurveda\" nero) e \"\u015aukla Yajurveda\" (\"Yajurveda\" bianco). Sono composti in parte in versi e in parte in prosa ed \u00e8 il pi\u00f9 antico esempio di prosa letteraria in sanscrito.\n\"Atharvaveda\".\nL\"Atharvaveda\" (anche \"Atharv\u0101\u1e45girasa\u1e25\" o \"Brahmaveda\") \u00e8 il trattato delle formule magiche e della medicina.\nConsiste di una raccolta di formule magiche (\"brahman\") sia positive (\"atharvan\") sia negative (\"a\u1e45girga\"), di carattere popolare. Inizialmente non fu considerato autorevole ma poi venne inglobato nella raccolta della letteratura religiosa degli arii e adottato come manuale rituale dei brahmani. Esistono due recensioni di questo \"veda\" denominate \"\u015aaunaka\" e \"Paippal\u0101da\".\nI \"Veda\" nelle tradizioni hindu.\nLa posizione assunta dalle varie tradizioni religiose e scuole religioso-filosofiche dell'Induismo nei confronti dei \"Veda\", \u00e8 da un lato strettamente connessa alla considerazione della \"parola\" in s\u00e9, dall'altro all'aspetto rivelatorio dei \"Veda\" stessi, la \"\u015bruti\". Per quanto riguarda quest'ultimo aspetto, va fatta una prima distinzione fra tradizioni vicine all'ortodossia brahmanica, e che riconoscono l'autorit\u00e0 dei \"Veda\", e tradizioni che invece se ne allontanano.\nFra le Dar\u015bana, per la M\u012bm\u0101ms\u0101, che considera le parole eterne, i \"Veda\" risultano essere senza tempo e increati. Differente \u00e8 la posizione dei razionalisti del Ny\u0101ya, per i quali i \"Veda\" sono emanati da Dio."}
{"id": "99777", "revid": "1086846", "url": "https://it.wikipedia.org/wiki?curid=99777", "title": "Serie C 1972-1973", "text": "La Serie C 1972-1973 \u00e8 stata la 35\u00aa edizione della terza categoria del campionato italiano di calcio, disputato tra il 17 settembre 1972 e il 17 giugno 1973, si \u00e8 concluso con la promozione del , e .\nGirone A.\nAvvenimenti.\nUn avvincente testa a testa per la Serie B vede , , e lottare per la cadetteria, \u00e8 un duello che si decide alla penultima giornata: il 10 giugno 1973 i giallobl\u00f9 piegarono il 1-0 e in testa si insedia un terzetto formato dagli stessi emiliani, Venezia e Udinese, con l'Alessandria ad una sola lunghezza. L'annunciata volata si conclude con il primo posto a pari merito di Parma e Udinese: emiliani e friuliani volano a Vicenza in uno spareggio avvincente che vede la vittoria dei crociati per 2-0 tornando in B dopo 8 anni dopo un periodo in cui i ducali disputarono alcuni campionati di Serie D.\nDur\u00f2 poco l'unica esperienza tra i professionisti per la che torn\u00f2 presto a giocare nei campionati dilettantistici regionali, scese anche un'altra piemontese: il che torn\u00f2 nell'anonimato dopo aver giocato alcuni anni in C, seguito dai trentini del , salve , , , e .\nClassifica finale.\nLegenda:\nRegolamento\nNote:\nGirone B.\nAvvenimenti.\nLa di Mario Caciagli e del bomber Franco Pezzato (capocannoniere con 22 gol) ritorna in Serie B dopo 4 anni d'assenza e vince il girone B con 53 punti, quattro di vantaggio sulla sorprendente di Giovan Battista Fabbri e la : decisiva la vittoria a contro i padroni di casa per 1-0 il 17 giugno 1973. Retrocessero in Serie D , e .\nClassifica finale.\nLegenda:\nRegolamento\nGirone C.\nAvvenimenti.\nLungo testa a testa tra e per conquistare la promozione che vede alla fine vittoriosi i lupi di Antonio Giammarinaro.Gli irpini, inoltre, battono molti record :punteggio finale di 62 punti (mai ottenuta da nessuna squadra di C fino a quel momento),64 reti segnate e 18 subite, neanche una sconfitta in casa, dieci vittorie in trasferta, per la squadra campana \u00e8 la prima storica apparizione in Serie B che verso la fine degli anni '70 raggiunger\u00e0 per la prima volta la Serie A dove stanzier\u00e0 10 anni consecutivamente.\nStagione disastrosa e da dimenticare per il che con soli 9 punti e 2 vittorie,19 gol fatti e addirittura 91 subiti, lascia gi\u00e0 con largo anticipo sulla fine del campionato i professionisti, seguito dal e dal , si salvarono e che scavalcarono gli stessi peloritani, rispettivamente al quart'ultimo e quint'ultimo posto.\nClassifica finale.\nLegenda:\nRegolamento"}
{"id": "99780", "revid": "287204", "url": "https://it.wikipedia.org/wiki?curid=99780", "title": "Theodore", "text": ""}
{"id": "99781", "revid": "1008732", "url": "https://it.wikipedia.org/wiki?curid=99781", "title": "KStars", "text": "KStars \u00e8 un programma di simulazione astronomica incluso nel pacchetto kdeedu di KDE. \u00c8 un software libero distribuito con licenza GNU General Public License.\n\u00c8 in grado di rappresentare fedelmente il cielo notturno da qualunque posizione sulla Terra, ad una qualsiasi data. Include un catalogo di 130000 stelle, 13000 oggetti del cielo profondo, tutte le 88 costellazioni, i pianeti, il Sole, la Luna e centinaia di comete e asteroidi. Grazie alle sue funzioni \u00e8 adatto ad utenti di ogni livello, da informazioni per il dilettante, articoli sull'astronomia, informazioni generali al controllo di telescopi e fotocamere CCD ed elaborati calcoli astronomici.\nL'ultima versione distribuita \u00e8 la 1.5.0, distribuita assieme a KDE \n4.14.1\nKStars fa parte del modulo \"kdeedu\" (programmi di \"edutainment\") di KDE, e viene normalmente distribuito assieme agli altri programmi."}
{"id": "99790", "revid": "767487", "url": "https://it.wikipedia.org/wiki?curid=99790", "title": "Anni 730 a.C.", "text": ""}
{"id": "99793", "revid": "174925", "url": "https://it.wikipedia.org/wiki?curid=99793", "title": "Anni 740 a.C.", "text": ""}
{"id": "99794", "revid": "767487", "url": "https://it.wikipedia.org/wiki?curid=99794", "title": "Anni 750 a.C.", "text": ""}
{"id": "99795", "revid": "2128848", "url": "https://it.wikipedia.org/wiki?curid=99795", "title": "Anni 760 a.C.", "text": ""}
{"id": "99796", "revid": "1005847", "url": "https://it.wikipedia.org/wiki?curid=99796", "title": "Giusto Catania", "text": "Biografia.\nLaureato in lettere moderne e dottore di ricerca in pedagogia interculturale presso l'Universit\u00e0 degli studi di Palermo.\n\u00c8 stato insegnante di materie letterarie. Dal settembre 2013 \u00e8 Dirigente Scolastico presso l'Istituto comprensivo Giuliana Saladino, sito nel quartiere periferico del CEP.\nAttivit\u00e0 politica.\nLa sua attivit\u00e0 politica ha inizio nel 1989, quando si iscrive alla FGCI, l'organizzazione giovanile del PCI. Quando quest'ultimo si sfalda, aderisce al Partito della Rifondazione Comunista. Nel 1994 \u00e8 eletto Coordinatore regionale dei Giovani Comunisti in Sicilia e componente della segreteria regionale di Rifondazione Comunista.\nNel febbraio del 1996 \u00e8 eletto segretario comunale e provinciale del PRC a Palermo, incarico che ricopre fino al 2001. Dal 2001 al 2005 \u00e8 segretario regionale del Partito in Sicilia. Nel 1997 \u00e8 stato inoltre eletto consigliere comunale di Palermo, diventando il capogruppo di Rifondazione Comunista a Palazzo delle Aquile.\nPer quasi un anno, nel 2000, \u00e8 stato membro dell'esecutivo comunale con delega alle attivit\u00e0 culturali e alla toponomastica fino alle dimissioni di Leoluca Orlando, candidato per la coalizione di centro-sinistra alla presidenza della Regione Siciliana nelle elezioni del giugno 2001.\nNel 2004 si candida alle elezioni europee nella circoscrizione isole: i suoi dodicimila voti fanno scattare per Rifondazione Comunista il quinto seggio che infine gli viene assegnato.\nNel Parlamento di Strasburgo si iscrive al gruppo Sinistra Unitaria Europea/Sinistra Verde Nordica (GUE/NGL), diventando Coordinatore del Gruppo nella Commissione per le libert\u00e0 civili, la giustizia e gli affari interni. Successivamente \u00e8 eletto vicepresidente della stessa Commissione parlamentare e presidente della delegazione Unione Europea-Cile. \u00c8 stato componente dell'Assemblea Parlamentare EUROLAT (Europa - America Latina) costruendo relazioni internazionali nel Sud America con i presidenti Evo Morales, Hugo Chavez e Michelle Bachelet.\nViene nominato componente della commissione speciale dell'Europarlamento sui voli della Cia e sulle \"extraordinary rendition\".\nNelle vesti di eurodeputato ha visitato numerosi centri di detenzione per migranti in Europa e ha denunciato la presenza di veri e propri lager in Libia. Inoltre nel Parlamento europeo \u00e8 stata approvata una sua relazione anti-proibizionista sulle droghe leggere.\n\u00c8 stato autore di diverse relazioni parlamentari, la pi\u00f9 importante \u00e8 certamente la risoluzione sulla \"Situazione dei diritti fondamentali nell'Unione Europea 2004 - 2008\", un testo che \u00e8 diventato riferimento giuridico e politico per l'Unione Europea.\nNel 2007 partecipa alle primarie dell'Unione per scegliere il candidato sindaco di Palermo del centrosinistra: la sfida elettorale, che si svolse il 4 febbraio, lo vide ottenere il 8,1% dei consensi contro il 19,6% di Alessandra Siragusa ed il 72,3% di Leoluca Orlando.\nNel giugno del 2007 viene nuovamente eletto segretario provinciale del PRC, sostituendo il dimissionario Marco Assennato, restando in carica fino all'agosto del 2008. Nel marzo 2009 viene nominato dalla Direzione Nazionale di Rifondazione Comunista commissario della Federazione di Napoli incarico che ricoprir\u00e0 fino a dicembre dello stesso anno.\nNel 2009 \u00e8 finalista del premio MEP-AWARD, miglior parlamentare europeo per la sezione riguardante i diritti civili e la giustizia, indetto da European Magazine con la collaborazione di numerose associazioni europee.\nSempre nel 2009 si candida con la \"lista anticapitalista\" PRC-PdCI alle elezioni europee nelle circoscrioni Isole e Sud, non venendo rieletto ma totalizzando 17.000 voti di preferenza personali.\n\u00c8 autore del libro \"Mondo bastardo, Meticci e globalizzati quale societ\u00e0 stiamo costruendo\" per :duepunti edizioni, un saggio uscito nel 2009, con la prefazione di Stefano Rodot\u00e0, in cui si analizzano le politiche europee su immigrazione e terrorismo e in cui si avanza l'ipotesi di costruzione di una societ\u00e0 meticcia per combattere la sfida contro la teoria della guerra di civilt\u00e0. Mondo Bastardo, nell'ottobre del 2010, ha vinto il premio letterario Francesco Alziator - Citt\u00e0 di Cagliari per la sezione dedicata alla saggistica.\nNel maggio del 2012, in seguito all'elezione di Leoluca Orlando, ritorna nella giunta comunale di Palermo ricoprendo il ruolo di assessore con deleghe in materia di partecipazione, decentramento, servizi anagrafici e migrazioni. Nel maggio 2014, a seguito del rimpasto della giunta operato dal sindaco Orlando, alle precedenti deleghe viene aggiunta la delega alla mobilit\u00e0 urbana. Caratterizza il suo mandato con il pi\u00f9 importante piano di pedonalizzazione del centro storico di Palermo. Nel 2014 pubblica \"A lezione di antirazzismo. Elogio della scuola indisciplinata, interculturale e di frontiera,\" con la casa editrice Istituto Poligrafico Europeo.\nNel 2017 \u00e8 artefice della costruzione della lista Sinistra Comune alle elezioni comunali: un esperimento riuscito di riunificazione della sinistra palermitana che ottiene 16.555 voti (6,9%) che consentono l'elezione di quattro consiglieri comunali, tra i quali lo stesso Giusto Catania che risulta essere il pi\u00f9 votato della lista con 1.602 preferenze personali. Il 2 marzo 2019 \u00e8 nominato per la terza volta assessore comunale di Palermo dal sindaco Leoluca Orlando, con delega all'ambiente e mobilit\u00e0."}
{"id": "99797", "revid": "1983214", "url": "https://it.wikipedia.org/wiki?curid=99797", "title": "Anni 770 a.C.", "text": ""}
{"id": "99799", "revid": "767487", "url": "https://it.wikipedia.org/wiki?curid=99799", "title": "Anni 780 a.C.", "text": ""}
{"id": "99803", "revid": "767487", "url": "https://it.wikipedia.org/wiki?curid=99803", "title": "Anni 800 a.C.", "text": ""}
{"id": "99804", "revid": "38120", "url": "https://it.wikipedia.org/wiki?curid=99804", "title": "Un difficile arrivederci", "text": ""}
{"id": "99813", "revid": "1632387", "url": "https://it.wikipedia.org/wiki?curid=99813", "title": "The Corrs", "text": "I Corrs () sono un gruppo pop/folk rock irlandese formatosi a Dundalk nel 1990, composto dai quattro fratelli Corr, Jim (tastiere e chitarre), Sharon (violino), Caroline (batteria e percussioni) e Andrea (voce e tin whistle).\nIl gruppo nacque per partecipare ai provini per il film \"The Commitments\" di Alan Parker.\nDal 1995, anno della prima uscita, il gruppo ha pubblicato 6 album in studio, 3 live e 2 raccolte e venduto oltre 30 milioni di LP.\nCon la loro musica pop, folk rock che riprende i suoni della musica tradizionale irlandese i Corrs hanno contribuito a far conoscere e a diffondere nel mondo il folk irlandese.\nStoria del gruppo.\nGli inizi.\nI quattro fratelli Corr sono originari di Dundalk, citt\u00e0 del Leinster al confine con l'Irlanda del Nord, capoluogo della contea di Louth.\nI genitori Gerry e Jean sono rispettivamente impiegato presso l'Irish Electricity Board e casalinga. Oltre ad essere impegnati coi loro lavori, Gerry e Jean, grandi appassionati di musica, si esibiscono come duo, i \"Sound Affair\", suonando e cantando canzoni degli ABBA e degli Eagles nei pub della zona.\nI figli, entrati in contatto con la musica fin da piccolissimi, ben presto dimostrano di aver ereditato il loro stesso amore per la musica. Prima Jim, poi Sharon, Caroline ed infine Andrea molto presto iniziano a seguire le lezioni di pianoforte del padre.\nPoco tempo dopo Sharon comincia anche a seguire lezioni di violino, mentre Andrea si esercita col tin whistle. Successivamente anche Jim e Caroline mettono da parte il piano per dedicarsi, rispettivamente, alla chitarra e al bodhr\u00e1n.\nDopo essersi esibito per qualche tempo insieme ai genitori, Jim inizia ad esibirsi con Sharon (che nel contempo \u00e8 membro della \"Redeemer Youth Orchestra\", orchestra molto rinomata nella Contea di Louth), suonando musica tradizionale irlandese nei locali di Dundalk, e una volta terminati gli studi inizia a collaborare con alcune band, tra cui i \"Fountainheads\".\nNel frattempo anche Sharon porta a termine gli studi e, dopo aver abbandonato l'universit\u00e0 dopo il primo anno, inizia a lavorare in un negozio di musica.\nTerminata l'avventura con i Fountainheads, Jim ritorna a Dundalk e prende in affitto una stanza che trasforma in una sorta di studio di registrazione. Qui i quattro fratelli, accomunati dalla medesima passione per la musica, iniziano ad esercitarsi: Jim e Caroline suonano le tastiere, Andrea canta e suona il tin whistle e Sharon suona il violino.\n1990-1994: l'incontro con John Hughes e i primi concerti.\nNel 1990 i Corr vengono a conoscenza delle audizioni per band per il film di Alan Parker, The Commitments, e decidono di creare un gruppo e di presentarsi. Le audizioni vengono superate da tutti e quattro, ma cosa pi\u00f9 importante il loro potenziale talento viene notato da \"Ros Hubbard\", responsabile del casting che, colpita dalla loro esibizione, consiglia a John Hughes, direttore musicale del film, di far loro da manager.\nHughes, che al riguardo non aveva la minima esperienza, \u00e8 inizialmente riluttante, ma alla fine accetta.\nNel frattempo Caroline inizia a seguire alcune lezioni di batteria impartite dal suo ragazzo e Jim, vedendo i risultati, le propone di continuare, dato che era evidente la mancanza di un batterista nella band. Su consiglio di Hughes, Caroline inizia a frequentare un corso di cui riesce a seguire appena una decina di lezioni prima di ritrovarsi in viaggio per i primi concerti.\nNel 1993 i Corrs tengono il loro primo concerto al \"Waterfront\", un locale di Dublino, davanti ad un pubblico composto prevalentemente da parenti e amici. A questo primo concerto ne seguono altri, ma il pi\u00f9 importante sar\u00e0 quello al \"Whelan's Music Bar\" a Dublino, dove tra il pubblico \u00e8 presente Jean Ann Kennedy, ambasciatrice degli Stati Uniti d'America in Irlanda, che decide d'invitarli a Boston a suonare alla cerimonia d'apertura del Campionato mondiale di calcio.\n1994: il primo contratto discografico.\nI Corrs e Hughes decidono di approfittare del viaggio in America per mettersi alla ricerca di una casa discografica. Le ricerche per\u00f2 si rivelano vane dato che nessuno sembra interessato al loro \"sound\" anche per il fatto che non \u00e8 facilmente riconducibile ad un determinato genere musicale.\nJohn Hughes riesce comunque a mettersi in contatto con Jason Flom che parla dei Corrs con il produttore musicale David Foster nel tentativo di fissare un incontro. Dato che Foster non richiama, durante il loro ultimo giorno di soggiorno in America i Corrs e Hughes decidono di tentare d'incontrarlo. Si recano cos\u00ec all\"'Hit Factory\" a New York dove in quei giorni Foster stava registrando con Michael Jackson e attendono fuori dal suo studio con i loro strumenti in mano. Dopo una lunga attesa Foster esce trovandosi davanti i quattro fratelli: colpito dal loro aspetto e ricordandosi di quello che gli aveva detto Flom, concede loro un'audizione. I Corrs suonano per lui alcuni dei loro pezzi in versione acustica, tra cui \"Runaway\", \"Love to Love You\" e \"Closer\", ma il brano che maggiormente colpisce il produttore \u00e8 \"Forgiven, Not Forgotten\".\nIl giorno seguente mentre si preparano a ripartire alla volta dell'Irlanda, Hughes riceve una telefonata da Foster che gli dice di volerli mettere sotto contratto.\nDopo alcuni mesi di trattative i Corrs firmano il loro primo contratto discografico con l\"'Atlantic Records\" con il marchio di registrazione \"143 Records\".\n1995-1999: Forgiven, Not Forgotten e Talk On Corners.\nAll'inizio del 1995 i fratelli Corr, John Hughes e David Foster partono alla volta di Malib\u00f9, California, per registrare il primo album, \"Forgiven, Not Forgotten\". Le registrazioni durano circa sei mesi e l'album viene pubblicato il 22 settembre, anticipato dal primo singolo \"Runaway\".\"Forgiven, Not Forgotten\" ottiene grande successo in Europa, Australia e Giappone, raggiungendo la prima posizione nelle classifiche di Irlanda, Australia e Nuova Zelanda. L'album ottiene il disco di platino in Irlanda, Spagna, Danimarca, Regno Unito, Australia e Nuova Zelanda, divenendo cos\u00ec uno degli album di debutto di maggior successo di una band irlandese.\nNel frattempo Hughes, impegnato nella preparazione dell'imminente tour mondiale va alla ricerca di un bassista e di un chitarrista per completare la band. Tra i vari musicisti che contatta ci sono il bassista Keith Duffy, che aveva alle spalle collaborazioni con Andrew Strong, Clannad e The Commitments, e il chitarrista Anthony Drennan che aveva lavorato con Paul Brady e Clannad. I due superano i provini e diventano i nuovi membri aggiuntivi dei Corrs.\nPochi mesi pi\u00f9 tardi i Corrs partono per il loro primo tour. Durante i primi mesi la band apre i concerti di C\u00e9line Dion e di Michael Bolton durante i loro tour americani, e, dopo la loro performance ai Giochi della XXVI Olimpiade ad Atlanta, fanno ritorno in Europa, precisamente in Irlanda. Il primo vero concerto del tour si svolge a Ennis nella Contea di Clare davanti ad un pubblico di circa 850 persone, mentre l'ultima tappa irlandese \u00e8 Dublino davanti a 2500 persone. Lasciato il loro paese proseguono con le altre tappe europee prima di volare in Australia e in Giappone.\nIl \"Forgiven, Not Forgotten World Tour\" termina un anno e mezzo pi\u00f9 tardi, periodo durante il quale i Corrs fanno per ben due volte il giro del mondo.\nDopo una breve pausa i fratelli ritornano ai \"Chartmaker Studios\" a Malib\u00f9 per registrare il secondo album, \"Talk On Corners\". Anche con questo album i Corrs dimostrano la loro abilit\u00e0 nel fondere pop-rock e folk rock insieme ai suoni della musica tradizionale irlandese. Stavolta tra i brani dell'album sono presenti due cover: \"Dreams\" dei Fleetwood Mac (realizzata su richiesta dello stesso Mick Fleetwood per l'album tributo a \"Rumours\") e \"Little Wing\" di Jimi Hendrix, realizzata insieme ai Chieftains (che restituiscono il favore ai Corrs che avevano collaborato con loro nel brano \"I Know My Love\").\n\"Talk On Corners\" viene pubblicato il 28 ottobre 1997 e ottiene ottimi consensi in Europa e in Australia. Subito dopo l'uscita dell'album parte il secondo tour.\nNel tentativo di far sfondare i quattro fratelli anche in Gran Bretagna, John Hughes convince la BBC a trasmettere in televisione il concerto che la band avrebbe tenuto al \"Royal Albert Hall\" di Londra per il Saint Patrick's Day. Al concerto prende parte come ospite speciale Mick Fleetwood, batterista dei Fleetwood Mac, che suona in \"Dreams\" e si esibisce in un energico duetto di batteria insieme a Caroline nei brani strumentali \"Haste To The Wedding\" e \"Toss The Feathers\".\nIl concerto si rivela un successo sotto ogni punto di vista: oltre ad aver registrato il sold out, a partire dal giorno seguente le vendite di \"Talk On Corners\" risalgono improvvisamente. Nel giro di nove mesi l'album scala le classifiche inglesi fino a piazzarsi al primo posto, divenendo l'album pi\u00f9 venduto in Gran Bretagna nel 1998. Nel frattempo anche \"Forgiven, Not Forgotten\" rientra in classifica e raggiunge la seconda posizione (impresa riuscita precedentemente solo ai Beatles).\nNel contempo i Corrs continuano il loro tour e il 9 giugno si recano a Modena per partecipare al \"Pavarotti &amp; Friends for the children of Liberia\" dove, oltre ad eseguire \"Dreams\", cantano con Pavarotti in \"'O surdato 'nnammurato\" e Andrea si esibisce con C\u00e9line Dion suonando il tin whistle in \"My Heart Will Go On\".\nLasciata l'Italia ripartono in compagnia dei Rolling Stones per aprire i loro concerti durante il loro tour europeo.\nNel 1999 i Corrs vincono il BRIT Awards come \"miglior band internazionale\" e per il concerto tenuto il 17 luglio dello stesso anno al Lansdowne Road di Dublino davanti a 45.000 fan si aggiudicano agli \"Hot Press Music Awards\" i premi per la \"miglior performance live in Irlanda\" e \"miglior band irlandese\".\nIl 5 ottobre agli \"Ardmore Studios\", nella contea di Wicklow, si esibiscono all'MTV Unplugged accompagnati da Mitchell Froom e dalla \"The Irish Film Orchestra\", dove oltre a suonare i loro pezzi di maggior successo, eseguono \"Everybody Hurts\" dei R.E.M. e due nuove canzoni, \"Radio\" e \"At Your Side\", che verranno successivamente inserite nel terzo album in studio, \"In Blue\".\nDopo i grandi successi raggiunti fino a quel momento, l'anno si chiude nel peggiore dei modi per i quattro fratelli: il 24 novembre la madre Jean, che da tempo soffriva di una malattia respiratoria, muore al \"Freeman Hospital\" di Newcastle upon Tyne mentre era in attesa di un trapianto. Immediatamente tutte le esibizioni fissate per promuovere l'album \"Unplugged\" vengono cancellate.\nAl funerale di Jean Corr, seppellita nel cimitero \"St. Patrick\" di Dundalk, prendono parte Bono, Larry Mullen, Brian Kennedy e Paul Brady.\n2000-2002: In Blue e l'apice del successo.\nPer registrare il loro terzo album in studio, \"In Blue\", i Corrs scelgono di rimanere in Irlanda. L'album \u00e8 dedicato alla madre, scomparsa pochi mesi prima. Tra i brani che compongono l'album \u00e8 presente \"No More Cry\", canzone scritta da Andrea e Caroline e dedicata al padre Gerry per aiutarlo a superare la perdita.\nCon \"In Blue\" i fratelli si discostano dalle sonorit\u00e0 che li avevano contraddistinti nei primi due album, per abbracciare maggiormente il genere pop.\nL'album esce nel luglio 2000 e ottiene un grandissimo successo anche grazie al primo singolo \"Breathless\", canzone scritta da Andrea insieme a Mutt Lange che \u00e8 anche il produttore dell'album.\n\"In Blue\" scala le classifiche europee, americane e australiane, raggiungendo la prima posizione in 18 paesi, consacrandoli cos\u00ec a livello mondiale. Anche in Irlanda raggiunge la prima posizione, divenendo il terzo album pi\u00f9 venduto nella storia in Irlanda dopo \"The Best of 1980-1990\" degli \"U2\" e \"Be Here Now\" degli \"Oasis\".\nTutto ci\u00f2 per\u00f2 non li ripara dalle critiche dei fan che li accusano di aver adottato uno stile troppo commerciale.\nDopo aver collaborato con Alejandro Sanz nei brani \"Una Noche\" (versione spagnola di \"One Night\"), \"Me Ir\u00e8\" e \"The Hardest Day\", inseriti nell'album di Sanz \"El Alma Al Aire\", la band irlandese parte per il tour che termina esattamente un anno pi\u00f9 tardi, nell'ottobre 2001.\nNel frattempo la band prepara una compilation per celebrare i primi dieci anni e per chiudere simbolicamente un capitolo della propria storia musicale e iniziarne un altro. Il 5 novembre 2001 esce cos\u00ec \"The Best of The Corrs\" che contiene, oltre ai brani di maggior successo, anche due inediti: il nuovo singolo \"Would You Be Happier?\" e \"Make You Mine\", brano che originariamente doveva essere inserito in \"Talk On Corners\".\nDopo l'uscita della compilation i fratelli decidono di prendersi una pausa e collaborano con Josh Groban nel brano \"Canto alla vita\" (dove i Corr cantano per la seconda volta in italiano) inserito nell'album di debutto del giovane cantante statunitense.\nIl 25 gennaio 2002 i Corrs ritornano agli \"Ardmore Studios\" (dove nel 1999 avevano registrato il concerto unplugged per MTV) e, accompagnati dalla \"The BBC Concert Orchestra\", registrano un concerto per l'emittente televisiva VH1 a cui prendono parte come ospiti speciali \"Ronnie Wood\" che suona in \"Little Wing\" e \"Ruby Tuesday\" e \"Bono\" che duetta con Andrea in \"Summer Wine\" e \"When The Stars Go Blue\". Del concerto viene realizzato l'album, \"\" che esce il 12 marzo.\n2003-2004: Borrowed Heaven.\nNel 2003 i Corrs diventano ambasciatori della campagna 46664 di Nelson Mandela che si occupa della lotta contro l'AIDS in Africa e il 29 novembre partecipano al primo concerto \"46664\" a Citt\u00e0 del Capo che ha gli obiettivi di aumentare la consapevolezza degli africani riguardo all'HIV e di raccogliere denaro a favore della \"Nelson Mandela Foundation for Aids\".\nDurante il concerto i Corrs si esibiscono insieme a Roger Taylor in \"Toss The Feathers\" e, su personale richiesta di Mandela, con il gruppo sud-africano Ladysmith Black Mambazo in \"Lelilungelo Elakho\". Pi\u00f9 tardi nel corso della serata , Andrea e Brian May interpretano \"Is This The World We Created?\", brano dei Queen tratto dall'album \"The Works\".\nNel frattempo i Corrs hanno gi\u00e0 cominciato a scrivere i nuovi brani che andranno poi a comporre il nuovo album. Nonostante alcuni disaccordi con la casa discografica, dovuti anche al fatto che molte persone con cui avevano collaborato fino al 2001 erano state sostituite, dopo circa sei mesi i Corrs terminano di registrare a Dublino il quarto album in studio, \"Borrowed Heaven\".\n\"Borrowed Heaven\" esce il 31 maggio 2004 e mostra l'evoluzione e la maturit\u00e0 artistica della band, oltre al riavvicinamento al loro \"sound\". Tra le dodici tracce che lo compongono (tredici se si tiene conto del bonus track \"Miracle\" inserito nell'edizione giapponese) ci sono: \"Goodbye\" e \"Angel\" dedicate a loro madre, \"Borrowed Heaven\" realizzata in collaborazione con i Ladysmith Black Mambazo e \"Time Enough For Tears\" scritta da Bono, Gavin Friday e Maurice Seezer per il film \"In America\" di Jim Sheridan.\nL'album, anche grazie al primo singolo \"Summer Sunshine\", scala le classifiche europee e australiane ottenendo il disco di platino in Irlanda e Australia, il disco d'oro in Francia e Germania e il disco d'argento in Gran Bretagna.\nIntanto, quando gi\u00e0 si parlava del tour mondiale che avrebbe fatto seguito all'uscita dell'album, Caroline annuncia di essere incinta. I Corrs e John Hughes decidono di non cancellare il tour, ma per andare incontro alle esigenze della batterista l'iniziale tour mondiale previsto viene ridotto alla sola Europa e all'America.\nIl tour prende il via il 19 giugno a Bonn e si conclude il 2 dicembre a Londra. A causa della gravidanza, Caroline partecipa alla prima parte che si svolge in Europa, suonando il pianoforte e le percussioni, e per sostituirla alla batteria viene chiamato \"Jason Duffy\", fratello del bassista Keith. Oltre a Jason Duffy, i Corrs reclutano anche il tastierista \"Kieran Kiely\" in previsione dell'assenza di Caroline durante le tappe americane.\nDopo la nascita della figlia in ottobre, Caroline si ricongiunge alla band per gli ultimi tre concerti del tour.\n2005: il ritorno alle origini.\nA neanche un anno di distanza dall'uscita del quarto album, i Corrs ritornano in studio per registrare il quinto. A differenza dei suoi predecessori si tratta di una raccolta di brani tradizionali irlandesi, riarrangiati dai quattro fratelli. In particolare i brani contenuti nell'album sono tutti ripresi da un quaderno che conteneva i testi delle canzoni preferite da loro madre.\nOltre ad essere un omaggio a \"Jean Corr\" e ai fan, l'album vuole essere anche un ritorno alle radici tradizionali irlandesi della band che Caroline desiderava realizzare e che aveva proposto ai fratelli gi\u00e0 da diverso tempo. A tal riguardo non \u00e8 stato scelto a caso il titolo \"Home\" dato che, come ha voluto spiegare Andrea Corr, \"casa \u00e8 il luogo dove tutto \u00e8 cominciato\".\nEssendo un album fortemente voluto dai quattro fratelli per motivi personali, \"Home\" esce il 26 settembre 2005 (esattamente a dieci anni di distanza da \"Forgiven, Not Forgotten\") senza alcuna promozione.\nL'album raggiunge immediatamente la prima posizione in Irlanda, dove batte il record di un milione di copie vendute (precedentemente riuscito solo agli U2), e si posiziona tra le prime dieci nelle classifiche di Francia, Spagna, Regno Unito e Svizzera.\nAll'uscita di \"Home\" non fa seguito il consueto tour, dato che nel frattempo sia Sharon che Jim sono in attesa del primo figlio, ma una serie di sei concerti che si svolgono tra Francia, Germania, Svizzera, Principato di Monaco e Scozia.\nA novembre, in riconoscimento del loro contributo in ambito musicale e nella beneficenza, i Corr diventano membri onorari dell'Ordine dell'Impero Britannico ricevendo le onorificenze dall'ambasciatore britannico a Dublino su concessione della Regina Elisabetta II.\nNello stesso mese esce il DVD \", un documentario di circa tre ore nel quale i fratelli Corr, insieme al loro manager John Hughes, ripercorrono la loro storia, dall'infanzia fino all'uscita del quinto album in studio nel 2005.\n2006: la pausa e le carriere da solisti.\nAll'inizio del 2006 i Corrs annunciano la loro seconda pausa per potersi dedicare alle rispettive famiglie e ai figli in arrivo. Qualche mese pi\u00f9 tardi, il 20 novembre, esce la seconda compilation dal titolo \".\nNel frattempo Andrea, che al contrario dei fratelli non vuole prendersi una pausa dalla musica, approfitta della proposta della casa discografica e del manager di pubblicare il primo album da solista e il 25 giugno 2007 esce \"Ten Feet High\".\nTre anni pi\u00f9 tardi anche Sharon segue l'esempio della sorella minore e il 10 settembre 2010 pubblica \"Dream of You\".\nNonostante la lunga pausa e le carriere da soliste intraprese, Andrea e Sharon in alcune interviste affermano che i Corrs sono ancora uniti e ritorneranno fra qualche anno.\n2015-2016: la reunion e il nuovo album.\nNel giugno 2015 Andrea Corr conferma che i Corrs sono tornati in studio per registrare un nuovo album e che la band si esibir\u00e0 per la prima volta dopo dieci anni durante il BBC Radio 2 Live all'Hyde Park di Londra.\nA conferma di quanto rivelato in estate, la band ufficializza il 27 novembre l'uscita del nuovo album di studio, \"White Light\", prodotto da John Shanks e Chris Young, annunciando il conseguente tour a partire dalle date britanniche di gennaio 2016. Primo singolo uscito di recente nella radio BBC \u00e8 \"Bring On The Night\". La band intraprende in primavera e in estate un tour europeo, toccando, oltre al Regno Unito e Irlanda, anche Germania, Francia, Montecarlo, Svizzera, Austria, Danimarca, Belgio e Spagna.\n2017: Jupiter Calling.\nIl 10 novembre 2017 esce il nuovo album Jupiter Calling, prodotto da T Bone Burnett.\nBeneficenza.\nDa sempre i fratelli Corr sostengono e partecipano a varie attivit\u00e0 benefiche.\nNel 1998 partecipano al \"Pavarotti &amp; Friends for the Children of Liberia\" che ha come obiettivo quello di raccogliere denaro per costruire un villaggio dove offrire rifugio agli orfani durante la guerra civile in Liberia. L'anno successivo i Corrs, insieme a Sin\u00e9ad O'Connor, Van Morrison, Enya, U2 e Boyzone, partecipano all'organizzazione del concerto benefico per la raccolta fondi a favore delle vittime della bomba di Omagh in Irlanda del Nord, e due anni dopo ne organizzano un altro per raccogliere fondi per il \"Freeman Hospital\" di Newcastle (ospedale in cui era ricoverata e successivamente muore la madre dei quattro fratelli). Il denaro raccolto \u00e8 stato poi utilizzato per ingrandire il Centro William Leech che si occupa di ricerche sul trattamento e la cura del polmone. Per ringraziarli la citt\u00e0 di Newcastle ha donato loro un dipinto della banchina di Tyneside in edizione limitata.\nNel 2002 Caroline partecipa alla campagna \"Twelve Days of Christmas\" promossa dalla NSPCC (National Society for the Prevention of Cruelty to Children), associazione inglese che si occupa dei minori vittime di maltrattamenti. Nello stesso anno Jim sale a bordo della nave Rainbow Warrior per seguire le attivit\u00e0 dei volontari Greenpeace impegnati nella campagna per il disarmo nucleare.\nNel 2003 la band prende parte agli \"Special Olympics World Summer Games\"\nL'anno successivo partecipano al concerto benefico per il \"The Prince's Trust\", charity creata da Carlo, principe di Galles che fornisce sostegno ai cittadini britannici di et\u00e0 compresa tra i 14 e i 30 anni.\nI Corrs sono ambasciatori della campagna 46664 di Nelson Mandela nella lotta contro l'AIDS in Africa e il 29 novembre 2003 partecipano al primo concerto \"46664\" a Citt\u00e0 del Capo che ha gli obiettivi di aumentare la consapevolezza degli africani riguardo all'HIV e di raccogliere denaro a favore della \"Nelson Mandela Foundation for Aids\".\nA seguito del maremoto che nel 2004 ha colpito il sud-est asiatico, Sharon collabora coi Devlins nel brano \"Love is Blindness\", cover degli U2, inserito nel cd benefico \"Even Better Than The Real Thing\", per raccogliere fondi per le vittime dello tsunami.\nIl 6 luglio 2005 per il Live 8 a Edimburgo i Corrs si esibiscono con Bono per promuovere la campagna Make Poverty History. Nel novembre dello stesso anno i Corrs, in riconoscimento del loro impegno nella beneficenza, diventano membri onorari dell'Ordine dell'Impero Britannico ricevendo le onorificenze dall'ambasciatore britannico a Dublino su concessione della Regina Elisabetta II.\nDal 2006 Jim Corr collabora come pilota volontario con la \"Bubblegum Club\", associazione irlandese che si occupa dei bambini gravemente malati, che ogni anno trasporta con 46 elicotteri 250 bambini ricoverati in vari ospedali sparsi per l'Irlanda a Blessington nella contea di Wicklow.\nDue anni dopo Andrea, insieme ad altri famosi musicisti e cantanti irlandesi, prende parte alla realizzazione del brano tributo a Ronnie Drew, \"The Ballad of Ronnie Drew\". I soldi ricavati dalle vendite sono stati poi donati al \"The Irish Cancer Society\".\nNel 2009 Jim partecipa alla campagna organizzata dalla ARAN per la protezione delle foche.\nVideografia.\nAltri video in cui compaiono i Corrs:"}
{"id": "99816", "revid": "92723", "url": "https://it.wikipedia.org/wiki?curid=99816", "title": "Bosra", "text": "Bosra (, nomi alternativi: Bostra, Busrana, Bozrah, Bozra, Busra Eski Sham, Busra al-Sh\u0101m, Nova Trajana Bostra) \u00e8 un'antica citt\u00e0 nel sud della Siria, per un certo periodo capitale del regno nabateo e capitale della Provincia Arabica sotto i romani, l\"Arabia Petraea\".Bosra (in aramaico \"cittadella\") o Busr as-Sam (la cittadella di Sam) \u00e8 una cittadina dal prestigioso passato, caratteristica per le sue costruzioni in pietra nera di basalto.\nSituata a circa 140\u00a0km a sud di Damasco, nei pressi della frontiera giordana, fu nel passato un importante punto strategico all'incrocio delle vie carovaniere tra Mar Mediterraneo e Golfo Persico e tra l'Anatolia ed il Mar Rosso.\nAttualmente \u00e8 un importante sito archeologico con un ben conservato teatro romano e, dal 1980, fa parte dei patrimoni mondiali dell'umanit\u00e0 della nazione mediorientale.\nStoria.\nUn insediamento \u00e8 accertato fin dall'Et\u00e0 del bronzo e il centro di Busrana compare, nel XIV secolo a.C., nell'elenco delle citt\u00e0 del faraone Thutmosi III, negli archivi reali di Tell al-Amarna.\nDopo la conquista della regione da parte di Alessandro Magno, Bosra fece parte del regno della Dinastia seleucide. Nel 163 a.C., la citt\u00e0 venne conquistata da Giuda Maccabeo.\nNel I secolo a.C., entr\u00f2 nella sfera di influenza del regno nabateo e, tra il 70 e il 106 d.C. divenne capitale dei Nabatei sotto il re Rabbel II.Dopo la sconfitta dei Nabatei da parte di Cornelio Palma, un generale dell'imperatore Traiano, nel 106, divenne capitale della Provincia Arabica, col nome di \"Nova Traiana Bostra\" e divenne sede stanziale della \"Legio VI Ferrata\" e poi, dal 123, della Legio III Cyrenaica. In quel periodo la citt\u00e0 assunse importanza strategica e aument\u00f2 la sua importanza dal punto di vista economico.Nel 129, la citt\u00e0 venne visitata dall'imperatore Adriano.Nel periodo di suo massimo splendore, nel III secolo, la citt\u00e0 cambi\u00f2 nome altre due volte diventando dapprima, \"Colonia Bostra\", dopo che Alessandro Severo le diede il titolo di colonia romana, e poi, \"Colonia Metropolis\", dopo che Filippo l'Arabo la dichiar\u00f2 metropoli.Nel 260, la cerchia di mura fu rinforzata per contenere gli eventuali assalti dei re sasanidi, ma, nel 269, la citt\u00e0 venne conquistata dall'esercito di Palmira della regina Zenobia, che distrusse il tempio di Giove Ammone, nume tutelare della Legio III Cyrenaica.\nBosra conobbe ancora un periodo di prosperit\u00e0, nel VI secolo, sotto il regno di Giustiniano I, e si arricch\u00ec di nuovi palazzi e nuove chiese, anche perch\u00e9 la popolazione era ormai cristianizzata.\nDiocesi di Bostra.\nGi\u00e0 nel II secolo divenne sede episcopale; e tale rester\u00e0 fino al 634 quando verr\u00e0 conquistata da Khalid ibn al-Walid e da questa data rimase sotto il dominio arabo, rimanendo un centro commerciale di grande importanza, come tappa privilegiata per la carovane di pellegrini che si recavano a La Mecca e a Medina.All'inizio del XIII secolo, dopo che i Crociati, durante la seconda crociata, avevano cercato inutilmente di conquistare Damasco, gli Ayyubidi trasformarono il teatro romano di Bosra in una fortezza del sistema difensivo di Damasco.\nIl declino inizi\u00f2 con la prima ondata di invasioni mongole del XIII secolo, poi continu\u00f2 nei secoli successivi e Bosra perse gradatamente importanza, tanto che poi, in era ottomana, non trovandosi pi\u00f9 al centro di vie commerciali e di pellegrinaggio, si ridusse ad avere pochissimi abitanti (nel 1855, a Bosra risiedevano non pi\u00f9 di 14 famiglie).\nNel secolo scorso la situazione di Bosra \u00e8 migliorata per la costruzione della ferrovia dello Hejaz e grazie al turismo che si \u00e8 sviluppato per l'interesse dei suoi monumenti.\nIl sito archeologico.\nLa cittadella e il teatro romano.\nIl teatro romano, che era stato inglobato nella cittadella costruita dagli Ayyubidi, all'inizio del XIII secolo, ed \u00e8 stato restaurato, tra il 1947 ed il 1970, si presenta in un buono stato di conservazione.Il teatro, costruito nella prima met\u00e0 del II secolo, si trovava fuori della cerchia muraria ed era costruito con pietre levigate di basalto nero.La cavea, di 102 metri di diametro, in 3 sezioni orizzontali che potevano accogliere 6.000 spettatori seduti su 37 file, oltre a 2-3.000, in piedi, si appoggia su ambulacri semicircolari voltati.L'orchestra \u00e8 semicircolare con un diametro di 21 metri.La scena e il frontescena sono ben conservati, il frontescena per tutta l'altezza, mancano per\u00f2 i marmi policromi che lo rivestivano, ed inoltre delle colonne corinzie che lo decoravano \u00e8 rimasto solo il primo ordine.\nL'ippodromo.\nA circa 200 metri a sud della cittadella si trovano le rovine di un ippodromo del II o III secolo, con una superficie di 440 per 134 metri, che aveva la possibilit\u00e0 di accogliere circa 30.000 spettatori.\nVie colonnate e decumano massimo.\nIl teatro \u00e8 collegato al decumano massimo da una via colonnata che accede al decumano attraverso un arco monumentale, degli inizi del III secolo, eretto in onore della Legio III Cyrenaica e dedicato al primo governatore romano, Cornelio Palma, a tre fornici, alto 13 metri.Il decumano massimo, da est a ovest \u00e8 lungo 900 metri, termina con l'arco nabateo \u00e8 largo 13 metri ed era porticato e dava accesso a edifici pubblici, botteghe e negozi. In corrispondenza dell'incrocio col cardo massimo, vi era un tetrapylon, di cui restano visibili i quattro basamenti quadrati.\nTerme sud.\nLe terme, del II secolo, costruite vicino a quelle nabatee del I secolo, furono modificate nel secolo successivo e, nel IV e V secolo trasformate e ampliate sino a raggiungere i 2000 metri quadrati di superficie. Nel periodo bizantino furono ridotte di dimensioni per fare spazio ad una chiesa. Il frigidarium \u00e8 costituito da una sala ottagonale sormontata da una cupola, oggi parzialmente crollata.\nTerme centrali.\nCostruite nella met\u00e0 del II secolo, a nord del decumano massimo, si sviluppavano su una superficie di circa 7.000 metri quadrati. Furono modificate nel III secolo, mentre nella prima met\u00e0 del V secolo furono ridotte di dimensione per ricavare delle latrine, le pi\u00f9 grandi latrine scoperte nel Vicino Oriente, da circa 110-130 posti.\nLa basilica di Bahira.\nCostruzione di pianta rettangolare, con abside circolare del IV secolo. La costruzione \u00e8 associata alla figura del monaco-eremita cristiano, Bahira (dall'aramaico \"bechira\", \"eletto\"), che secondo la tradizione islamica avrebbe riconosciuto nel giovane Maometto, un futuro profeta.\nLa cattedrale.\nCostruita con materiali di spoglio, blocchi ben levigati, presenta un corpo centrale quadro che con pilastri a elle sorreggeva una cupola di un diametro di 24 metri, confrontabile con quella di Santa Sofia a Costantinopoli.\nLa nuova cattedrale.\nA sud della precedente, fu edificata nel IV secolo sui resti di un tempio nabateo del I secolo, dedicato a Dushares (Giove). La chiesa aveva un corpo centrale quadrato di 45 metri di lato, in cui era inscritto un ambiente di pianta circolare. La basilica aveva una copertura lignea. In un secondo tempo alla basilica venne aggiunta una seconda chiesa a tre navate.\nArco Nabateo.\nLa struttura dell'arco a tre fornici \u00e8 tipicamente romana e risale al I secolo, mentre le decorazioni dell'arco sono di ispirazione nabatea: i capitelli che ricordano quelli corinzi, il fornice centrale di grandi dimensioni, le nicchie semicircolari sormontate da archi e le merlature alla sommit\u00e0 della struttura che richiamano quelle del tempio di Bel o Baal a Palmira.\nPalazzo di Traiano.\nEdificio a pianta rettangolare di 35 per 50 metri, a due piani, attorno ad un cortile centrale porticato. La struttura viene collegata alla presenza romana nella citt\u00e0, tra il II ed il VI secolo.\nMonumenti islamici.\nVi sono diverse moschee, quasi tutte al di fuori della zona archeologica, tra cui la \"moschea del matrimonio\", dove si ritiene che sia passato Maometto, venticinquenne, in compagnia della ricca vedova, Khadija, con cui era in affari e che avrebbe in seguito sposato, e la moschea al-Mibrak (la moschea delle ginocchia), sorta sul luogo dove Maometto si ferm\u00f2 a pregare e dove, su una lastra di pietra posta davanti al \"mi\u1e25r\u0101b\", si troverebbero le impronte delle ginocchia della cammella del profeta.Accanto agli edifici cristiani, \u00e8 la \"moschea di Fatima\", eretta dai mamelucchi, nel 1306, dedicata alla figlia del profeta, questo fu l'unico edificio musulmano rimasto in uso, verso la fine del XIX secolo, al tempo dello spopolamento della citt\u00e0. \nBosra oggi.\nNel 2013 viene riportato che il sito archeologico di Bosra, trovatosi al centro di feroci combattimenti nel corso della guerra civile in corso, \u00e8 stato quasi interamente distrutto."}
{"id": "99819", "revid": "47767", "url": "https://it.wikipedia.org/wiki?curid=99819", "title": "Plinio il vecchio", "text": ""}
{"id": "99822", "revid": "712828", "url": "https://it.wikipedia.org/wiki?curid=99822", "title": "Will &amp; Grace", "text": "Will &amp; Grace \u00e8 una situation comedy statunitense creata da David Kohan e Max Mutchnick, e trasmessa negli Stati Uniti dalla NBC dal 1998 al 2006; dopo undici anni di assenza, dal 2017 al 2020 ne \u00e8 stato prodotto un \"revival\".\nOltre ad assurgere tra le sitcom di maggiore successo a cavallo di II e III millennio, premiata sia dal pubblico sia dalla critica, \"Will &amp; Grace\" \u00e8 entrata nella cultura popolare per l'essere uno dei primi prodotti televisivi d'ambientazione prettamente gay; pi\u00f9 di tutto, come la prima serie capace di \u00abnormalizzare\u00bb la tematica sul piccolo schermo, ponendo dei personaggi dichiaratamente omosessuali a protagonisti e raccontandone le vicende senza ricorrere a vecchi stereotipi.\nLa serie ha vinto 18 Primetime Emmy Awards su 83 candidature. Nel 2014 la Writers Guild of America ha posizionato la sitcom al numero 94 nella lista delle 101 serie TV meglio scritte di tutti i tempi. La sitcom \u00e8 stata definita dall'allora vicepresidente degli Stati Uniti d'America, Joe Biden, lo show che \u00abprobabilmente ha fatto di pi\u00f9 per educare il pubblico americano sulle tematiche LGBT, pi\u00f9 di qualsiasi altro\u00bb e \u00abper aver aiutato e migliorato l'opinione pubblica della comunit\u00e0 LGBT\u00bb. Nel 2014, lo Smithsonian Institution ha aggiunto una collezione sulla storia LGBT che includeva oggetti della serie: il curatore Dwight Blocker Bowers ha affermato che la sitcom ha utilizzato \u00abla commedia per familiarizzare un pubblico mainstream con la cultura gay\u00bb in un modo \u00abaudace e aperto\u00bb nei media statunitensi.\n\"Will &amp; Grace\" \u00e8 stato filmato di fronte a un pubblico in studio dal vivo allo Stage 17 nel CBS Studio Center. L'appartamento dei due protagonisti \u00e8 stato esposto alla Emerson College Library, donato dal creatore della serie Max Mutchnick. Quando il set \u00e8 stato rimosso nel 2014, sono emerse voci su una riunione del cast, ma gli attori coinvolti hanno negato, spiegando che era semplicemente stata spostata. Tra il 2003 e il 2007 si \u00e8 svolta una lunga battaglia legale tra i produttori esecutivi originali, i creatori e la NBC.\nNel settembre 2016, il cast si \u00e8 riunito per uno speciale di 10 minuti pubblicato online, in cui esortavano gli americani a votare alle elezioni presidenziali del 2016. Dopo il suo successo, la NBC ha annunciato che la rete stava pensando di rimettere in produzione la serie. Nel gennaio 2017, la NBC ha confermato il ritorno della serie per una nona stagione, per la stagione televisiva 2017-2018. Questo \u00e8 stato seguito da rinnovi per la decima e l'undicesima stagione. Il 25 luglio 2019, \u00e8 stato annunciato che l'undicesima stagione sarebbe stata la stagione conclusiva.\nIn Italia \u00e8 andata in onda sulle reti a pagamento TELE+ Bianco (st. 1-4), Fox (st. 5) e Fox Life (st. 6-8), Premium Joi (st. 9-10) e Premium Stories (st. 11). La prima trasmissione in chiaro \u00e8 avvenuta su Italia 1.\nDescrizione generale.\nLa sitcom \u00e8 ambientata a New York, nell'Upper West Side di Manhattan, e ruota attorno alle vicende dei due protagonisti: Will Truman, un avvocato gay, e la sua migliore amica Grace Adler, un'arredatrice d'interni. A loro si affiancano i co-protagonisti: Jack McFarland, ragazzo apertamente gay e sempre alla ricerca di un lavoro, e Karen Walker, ricca e alquanto bizzarra collaboratrice di Grace.\nI protagonisti vivono in un appartamento di un palazzo che si trova al 394 West 88th Street; Will condivide con Grace l'appartamento 9C mentre Jack vive nel 9A. L'affitto che dovrebbe pagare Jack \u00e8 pagato da Will, Karen e dalla madre di Jack (ognuno dei quali \u00e8 convinto di pagare la met\u00e0).\nGli episodi vennero girati nello studio 17 del \"CBS Studio Center\" a Los Angeles di fronte ad un vero pubblico; gli esterni invece furono girati a New York. L'edificio dove si trova lo studio di design di Grace esiste veramente ed \u00e8 il \"Puck Building\" che si trova al 295-309 di LaFayette St. a New York, nei pressi di Little Italy.\nLa prima puntata della prima stagione e l'ultima puntata dell'ottava stagione si somigliano, soprattutto nell'impostazione delle azioni dei vari personaggi, come a chiudere idealmente il cerchio della narrazione.\nI personaggi di Karen e Jack spesso non risultano affatto comprimari, ma protagonisti, talvolta rubando la scena a Will e Grace.\nEpisodi.\n\"Will &amp; Grace\" fu trasmesso per la prima volta negli Stati Uniti d'America nel 1998. Il primo e l'undicesimo episodio dell'ottava stagione sono stati trasmessi in diretta in tutti gli Stati Uniti, una volta per la East Coast e un'altra per la West Coast a causa del fuso orario. L'ultima puntata, andata in onda il 18 maggio 2006 sull'emittente americana NBC, ebbe un indice d'ascolto di 18 milioni di spettatori.\nNel gennaio 2017 viene ufficializzata, da parte della NBC, la conferma di una nona stagione da 10 episodi, che vedr\u00e0 il ritorno di tutto il cast principale; nell'aprile 2017, l'ordine degli episodi \u00e8 stato incrementato a 12. Il 3 agosto 2017, NBC rinnova la serie per una decima stagione da 13 episodi; nello stesso giorno la rete aggiunge quattro episodi alla nona stagione, portando a un totale di 16. Nel marzo 2018, NBC ordina cinque episodi in pi\u00f9 per la decima stagione cos\u00ec da arrivare a un totale di 18; sempre nello stesso mese viene rinnovata per un'undicesima stagione, anch'essa da 18 episodi. Il 25 luglio 2019 \u00e8 stato annunciato che l'undicesima stagione sar\u00e0 l'ultima prodotta.\nIn Italia le prime quattro stagioni sono state trasmesse da TELE+ Bianco, la quinta da Fox, dalla sesta all'ottava da Fox Life, la nona e la decima da Premium Joi e l'undicesima da Premium Stories. L'intera serie \u00e8 stata trasmessa in prima visione in chiaro da Italia 1.\nProduzione.\nIdeazione.\nMax Mutchnick e David Kohan, i creatori della serie, hanno modellato lo show sulla relazione di Mutchnick con l'amica d'infanzia Janet Eisenberg, un agente di casting di New York. Mutchnick, omosessuale, ha incontrato Eisenberg durante le prove di un'opera teatrale al Temple Emanuel di Beverly Hills, in California, all'et\u00e0 di 13 anni. Lui era la star principale dei musical, mentre lei era una studentessa del corso di recitazione. Circa tre anni dopo, lo present\u00f2 a Kohan, figlio dello sceneggiatore Alan Kohan, nel corso di recitazione alla Beverly Hills High School: \u00abMax e Janet sembravano avere un rapporto adorabile, ma l'elemento romantico mi ha confuso, e ha confuso anche loro\u00bb, ha ricordato in seguito Kohan, \u00absono usciti per un paio d'anni, poi sono andati in college diversi. Quando Max ha fatto coming out lei ne fu sbalordita, ed \u00e8 stata una rivelazione scioccante per lei, quindi ho lavorato sul loro rapporto, perch\u00e9 entrambi si amavano ancora\u00bb.\nMentre Kohan lavorava come mediatore, lui e Mutchnick iniziarono a sviluppare idee per la sitcom. Poco dopo sono stati assunti come sceneggiatori della sitcom \"Dream On\" della HBO e sono stati i produttori esecutivi della breve sitcom della NBC \"Boston Common\". Nel 1997, hanno sviluppato una commedia corale su sei amici, due dei quali basati su Mutchnick ed Eisenberg. Warren Littlefield, l'allora presidente della NBC Entertainment, stava cercando un'altra commedia sentimentale per la rete in grado di rimpiazzare \"Innamorati pazzi\", che si avviava verso la fine. Quando presentarono la loro idea, incentrata su tre coppie, una delle quali era un uomo gay che viveva con una donna eterosessuale, Littlefield non era entusiasta, ma voleva saperne di pi\u00f9 sulla coppia gay ed etero e i due furono incaricati di scrivere un pilota con la sceneggiatura incentrata sui due personaggi. Durante la scrittura, durata circa quattro mesi, inviarono diversi fax a Littlefield con gli incassi al botteghino di film di successo con personaggi gay come \"Piume di struzzo\" e \"Il matrimonio del mio migliore amico\".\nLa NBC era positiva riguardo al progetto, ma c'era ancora qualche preoccupazione che l'argomento trattato avrebbe causato polemiche. La sitcom \"Ellen\", con protagonista Ellen DeGeneres, andata in onda sulla ABC, era stata cancellata l'anno prima della premiere di \"Will &amp; Grace\", perch\u00e9 gli ascolti erano crollati dopo che la serie era diventata \u00abtroppo gay\u00bb. Secondo Kohan, nonostante le critiche ricevute dalla ABC per l'episodio \"The Puppy Episode\" in cui DeGeneres fece coming out, \u00abnon c'\u00e8 dubbio che l'episodio abbia reso pi\u00f9 facile la messa in onda di \"Will &amp; Grace\", infatti, la serie \u00e8 riuscita dove \"Ellen\" ha fallito, perch\u00e9 Will conosceva la sua omosessualit\u00e0 da 20 anni, non sta esplorando quel territorio imbarazzante per la prima volta, come ha fatto Ellen. Il processo di scoperta e dolore che la maggior parte degli uomini gay deve affrontare \u00e8 affascinante, ma l'americano medio ne \u00e8 scoraggiato\u00bb.\nLa NBC sottopose il copione al regista James Burrows e gli chiese cosa ne pensava dell'argomento omosessuale e se il pubblico sarebbe stato interessato. A Burrows \u00e8 piaciuta l'idea e quando ha letto per la prima volta la sceneggiatura nel novembre 1997, ha deciso che voleva dirigerla e ha dichiarato: \u00abSapevo che i ragazzi avevano catturato un genere e un gruppo di personaggi che non avevo mai letto prima\u00bb. Le riprese del pilot sono iniziate il 15 marzo 1998. Gli attori Eric McCormack e Debra Messing, erano positivi riguardo alla serie e pensavano che avesse il potenziale per durare a lungo. McCormack ha detto: \u00abQuando le riprese sono finite quella sera, io e Debra eravamo seduti sul divano e ci guardavamo e ho detto: \"Saremo su questo set per un po'\"\u00bb\nCasting.\nEric McCormack \u00e8 stato il primo attore scelto nella serie: avendo gi\u00e0 interpretato altri personaggi omosessuali, McCormack non ha avuto problemi e ha pensato che il suo personaggio potesse diventare un \u00abposter boy per il movimento gay\u00bb, come DeGeneres \u00e8 diventata una portavoce con il suo personaggio. Sean Hayes \u00e8 stato convocato per un'audizione dopo che un membro del casting della NBC aveva visto la sua interpretazione nel film indipendente \"Billy's Hollywood Screen Kiss\". Anche se apprezz\u00f2 la sceneggiatura, inizialmente la butt\u00f2 via e decise di non presentarsi all'audizione, ma dietro l'insistenza della produzione che gli invi\u00f2 di nuovo il copione, infine accett\u00f2 la parte. Megan Mullally sostenne inizialmente il provino per il ruolo di Grace Adler poich\u00e9 non era interessata alla parte di Karen. Al contrario, Debra Messing, con la quale Mullally aveva lavorato per la prima volta in \"Ned and Stacey\", inizialmente non era sicura di voler interpretare il ruolo di Grace. Ultima attrice ad essere stata scelta, in seguito Messing ha ammesso che il regista Burrows \u00e8 stata la ragione per cui ha accettato la parte.\n#VoteHoney.\nIl 26 settembre 2016, McCormack, Messing, Hayes e Mullally, pi\u00f9 Morrison in un cameo, si sono riuniti per uno speciale di 10 minuti, intitolato \"#VoteHoney\" e pubblicato su YouTube, esortando gli statunitensi a votare alle elezioni presidenziali del 2016. Nell'episodio, Karen, grande sostenitrice di Donald Trump, cerca di convincere Jack a votare per lui, mentre Will e Grace, entrambi accaniti sostenitori di Hillary Clinton, cercano di convincerlo a dare la sua preferenza alla loro candidata. Alla fine, Will rivela che anche la cantante Katy Perry \u00e8 una sostenitrice di Clinton sicch\u00e9 Jack si convince a votare per lei. Il successo di questo \"special\" ha convinto la NBC a realizzare il \"revival\" del 2017.\nRevival.\nNel gennaio 2017, la NBC ha concluso un accordo per una nuova stagione di 10 episodi (successivamente ampliata a 12 e poi a 16), andata in onda durante la stagione 2017-18. Hayes \u00e8 il produttore esecutivo di questa stagione cos\u00ec come i creatori/produttori esecutivi Max Mutchnick e David Kohan. Il regista James Burrows \u00e8 tornato dietro la macchina da presa e nel ruolo di produttore esecutivo. Le riprese si sono svolte allo Stage 22 degli Universal Studios di Hollywood, al contrario delle prime otto stagioni, che sono state girate allo Stage 17 dei CBS Studio Center. Nell'agosto 2017, \u00e8 stata ordinata una seconda stagione da 13 episodi, successivamente estesa a 18. Nel marzo 2018, il revival \u00e8 stato rinnovato per una terza e ultima stagione di 18 episodi.\nCausa giudiziaria.\nNel dicembre 2003, nel corso della sesta stagione, i produttori esecutivi e creatori David Kohan e Max Mutchnick hanno citato in giudizio la NBC e NBC Studios, affermando che la rete ha venduto i diritti della serie nel tentativo di mantenere i guadagni all'interno del gruppo NBC. I due si sono sentiti truffati, perch\u00e9 la rete non ha venduto i diritti al miglior offerente. Un'altra accusa contro la rete \u00e8 stata che durante le prime quattro stagioni, lo studio ha venduto i diritti di trasmissione per cifre insufficienti a coprire i costi di produzione. Tre mesi dopo, la NBC ha intentato causa contro Kohan e Mutchnick affermando che i co-creatori avrebbero dovuto agire come una terza parte indipendente nei negoziati tra la NBC e la sua controllata, NBC Studios.\nCon una causa in sospeso e l'inizio della produzione di altri progetti, Kohan e Mutchnick sono stati assenti sul set di \"Will &amp; Grace\" per la maggior parte delle ultime stagioni. Dopo la scrittura dell'episodio \"Parole... soltanto parole\" della quarta stagione, sono rimasti fuori dal processo di scrittura fino al finale della serie quattro anni dopo. Tre anni dopo la denuncia della NBC e un anno dopo la fine della serie, la battaglia legale tra la NBC e Kohan e Mutchnick si \u00e8 conclusa nel 2007, quando tutte le parti hanno concordato un accordo, con i creatori della serie che hanno ricevuto 48,5 milioni di dollari, a fronte della richiesta iniziale di 65.\nAccoglienza.\nLa serie fu criticata a causa di alcuni stereotipi gay. \u00abBattles e Hilton-Morrow (2002) analizzano \"Will &amp; Grace\" per quanto riguarda l'utilizzo dalle formule tradizionali delle sitcom e sostengono che i racconti sminuiscono i temi potenzialmente sovversivi dello spettacolo. Kanner (2003) osserva che l'omosessualit\u00e0 di Will &amp; Grace \u00e8 normalizzata perch\u00e9 la forza trainante dello spettacolo \u00e8 la loro amicizia eterosessuale. La sessualit\u00e0 di Will \u00e8 usata principalmente come fonte comica e raramente come guida narrativa\u00bb.\nA seguito del debutto nel 1998, ha raccolto una discreta quantit\u00e0 di critiche e recensioni negative, la maggior parte delle quali ha paragonato la serie alla sitcom della ABC \"Ellen\", recentemente cancellata. Una di queste recensioni diceva: \u00abSe \"Will &amp; Grace\" riuscir\u00e0 in qualche modo a sopravvivere alla stagione di football e a \"Ally McBeal\", potrebbe trasformarsi in una piccola anomalia ragionevolmente divertente, cio\u00e8 una serie su un uomo e una donna che non hanno alcun interesse sessuale l'uno per l'altro. Ma non c'\u00e8 da scommetterci. Se si tratta di relazioni condannate che gli spettatori vogliono, probabilmente opteranno per Ally\u00bb. Per quanto la serie sia diventata popolare, in particolare tra i telespettatori omosessuali, \"Will &amp; Grace\" \u00e8 stata criticata \u00abper avere una visione limitata della comunit\u00e0 gay e per rafforzare gli stereotipi, quando alcuni pensavano che avrebbe dovuto abbatterli\u00bb\nIl finale della serie \u00e8 stato fortemente pubblicizzato dalla NBC e McCormack, Messing, Mullally e Hayes sono apparsi nel \"The Oprah Winfrey Show\" e nel \"The Today Show\" per salutarsi, rispettivamente il 10 e il 18 maggio. La NBC ha dedicato un blocco di due ore in prima serata il 18 maggio 2006. Una retrospettiva della serie \"Say Goodnight, Gracie\", dalla durata di un'ora, con interviste al cast, alla troupe e alle guest star, ha preceduto il finale della serie. I creatori e produttori esecutivi Kohan e Mutchnick, che non avevano pi\u00f9 lavorato come sceneggiatori dal finale della quarta stagione, hanno scritto la sceneggiatura di \"The Finale\". Per quanto riguarda il finale, Mutchnick ha dichiarato: \u00abAbbiamo scritto di quello che vuoi che accada con le persone che ami... Tutte le cose che contano nella vita che finiscono per avere\u00bb.\nLa nona stagione \u00e8 stata accolta con recensioni generalmente positive. Su Rotten Tomatoes, la stagione ha un punteggio dell'86% basato su 37 recensioni, con una valutazione media di 7.3/10. Il consenso critico del sito recita: \u00abWill &amp; Grace riunisce il suo sempre esilarante cast per un \"revival\" che riprende esattamente da dove lo show si era interrotto 11 anni fa, aggiungendo una nuova rilevanza e una serie di storie che fanno un uso decisamente divertente tempo che passa\u00bb. Su Metacritic, la stagione ha un punteggio medio di 73 su 100, basato su 26 recendioni, indicando \u00abrecensioni generalmente favorevoli\u00bb.\nRiconoscimenti.\n\"Will &amp; Grace\" \u00e8 stata candidata a 83 Primetime Emmy Awards, vincendone 18, incluso l'Outstanding Comedy Series nel 2000. McCormack, Messing, Hayes e Mullally hanno vinto almeno un Emmy Award per le rispettive interpretazioni, diventando una delle tre sitcom live-action, insieme a \"Arcibaldo\" e \"Cuori senza et\u00e0\" (nel 2020 si \u00e8 aggiunto \"Schitt's Creek\"), dove tutti gli attori principali hanno vinto almeno un Emmy. Mullally lo ha vinto una seconda volta per nel 2006, nello stesso anno in cui la serie (giunta alla sua stagione finale) \u00e8 stata nominata per 10 Emmy. L'anno prima, lo show aveva raccolto 15 candidature, a pari merito con \"Desperate Housewives\".\nCon tre ciascuno, sia Hayes che Mullally hanno ottenuto il record il maggior Screen Actors Guild Awards per le categorie migliore attore e migliore interpretazione di un'attrice in una serie comica. La serie ha vinto diversi GLAAD Media Awards per la difesa della comunit\u00e0 gay. Nonostante 30 nomination totali, non ha mai vinto un Golden Globe."}
{"id": "99825", "revid": "198277", "url": "https://it.wikipedia.org/wiki?curid=99825", "title": "Serie C 1973-1974", "text": "La Serie C 1972-1973 \u00e8 stata la 36\u00aa edizione della terza categoria del campionato italiano di calcio, disputato tra il 16 settembre 1973 e il 16 giugno 1974, si \u00e8 concluso con la promozione dell', della e del .\nGirone A.\nStagione.\nL' di Dino Ballacci conquista, con quattro giornate d'anticipo, la promozione in Serie B, che mancava ai piemontesi da 7 anni: decisivo il pareggio a Mantova per 1-1 contro i padroni di casa; clamorosamente, dopo questa gara, Ballacci venne esonerato per contrasti con la dirigenza piemontese che port\u00f2 anche alle dimissioni del presidente Paolo Sacco, contestato dalla tifoseria.\nSchiacciato in fondo alla classifica il , che ritorna nei dilettanti; retrocesse anche la (alla sua seconda retrocessione in Serie D in 3 anni) e un che, dopo un vivace testa a testa con , e per agguantarsi la salvezza, il 2 giugno 1974 spreca l'occasione con i lagunari e lombardi vittoriosi, mentre i liguri pareggiarono proprio contro i piemontesi in una gara in cui entrambe le compagini dovevano vincere per aggiudicarsi la salvezza: fin\u00ec con un pareggio a reti bianche e i savonesi scesero in Serie D.\nClassifica finale.\nLegenda:\nRegolamento:\nGirone B.\nStagione.\nLa del mister Marino Bergamasco, centra la seconda promozione in Serie B della sua storia (categoria che mancava ai marchigiani da 11 anni), con ben 9 punti di distacco dal secondo e 10 sulla terza: decisiva la vittoria dei rossobl\u00f9 in casa contro il e il pareggio dei romagnoli a Lucca.\nUn ultimo da tempo, lascia la categoria con largo anticipo, venendo seguito da Olbia e in Serie D; si salvano , , e Ravenna.\nClassifica finale.\nLegenda:\nRegolamento:\nGirone C.\nStagione.\nIl di Domenico \"Tom\" Rosati torna in Serie B dopo 25 anni d'assenza e dopo aver vissuto anche l'onta della prima e unica partecipazione ad un campionato di Serie D degli abruzzesi: la lotta per il primato \u00e8 conteso con il , da cui gli abruzzesi uscirono vincitori, favoriti tra l'altro da un punto di penalizzazione inferto ai salentini che si erano rifiutati di scendere in campo nella partita del 23 dicembre 1973 contro il , per la mancanza dell'arbitro designato: la gara fu quindi vinta dai siciliani a tavolino.\nRetrocedono invece, nel massimo campionato dilettantistico, il (appena neopromosso), la e il (quest'ultimo per peggior differenza reti nei confronti del Marsala).\nClassifica finale.\nLegenda:\nRegolamento:\nNote:"}
{"id": "99828", "revid": "599", "url": "https://it.wikipedia.org/wiki?curid=99828", "title": "Luigi Menabrea", "text": ""}
{"id": "99829", "revid": "125388140", "url": "https://it.wikipedia.org/wiki?curid=99829", "title": "Ingrid Bergman", "text": "Nel corso della sua carriera recit\u00f2 in numerosi film sia europei che statunitensi. Proveniente dal cinema svedese, ebbe la sua consacrazione con il film \"Intermezzo\" (1939), girato a Hollywood; in seguito ebbe ruoli importanti anche nel cinema italiano, diretta dal regista Roberto Rossellini. Raggiunse il successo internazionale nel corso degli anni quaranta, affermandosi come stella di prima grandezza a Hollywood. Tra le sue interpretazioni di rilievo di questo periodo figurano quelle nei film \"Casablanca\" (1942), \"Per chi suona la campana\" (1943), \"Le campane di Santa Maria\" (1945), \"Io ti salver\u00f2\" (1945), \"Notorious - L'amante perduta\" (1946), \"Il peccato di Lady Considine\" (1949) (in questi ultimi tre film fu diretta da Alfred Hitchcock) e \"Angoscia\" (1944), che le valse il suo primo Oscar alla miglior attrice.\nDopo dieci anni in America l'attrice, avendo visto \"Roma citt\u00e0 aperta\" e \"Pais\u00e0\" invi\u00f2 una lettera di complimenti al regista italiano Roberto Rossellini proponendosi anche come attrice. Gi\u00e0 durante le riprese di \"Stromboli (Terra di Dio)\", girato nel 1950, instaur\u00f2 con il regista una relazione che dest\u00f2 scandalo poich\u00e9 entrambi erano sposati. Fu diretta dallo stesso Rossellini, anche dopo averlo sposato, in \"Europa '51\" (1952), \"Siamo donne\" (1953), \"Viaggio in Italia\" (1954) e \"La paura\" (1954). Ostracizzata dall'America perbenista, rimase in Europa fino al 1956, anno del suo ritorno a Hollywood, dove vinse il suo secondo Oscar per il ruolo nella pellicola \"Anastasia\".\nRiprese a lavorare regolarmente in America, partecipando a film quali \"Indiscreto\" (1958) e \"Fiore di cactus\" (1969). Nel 1975 vinse il suo terzo Oscar, come miglior attrice non protagonista, per la sua performance nel film \"Assassinio sull'Orient Express\" (1974). Nel 1978, reduce da una mastectomia, recit\u00f2 in \"Sinfonia d'autunno\" per la regia di Ingmar Bergman, in quello che fu il primo incontro artistico dei due pi\u00f9 grandi nomi all'epoca del cinema svedese, per il quale ottenne la sua ultima candidatura al premio Oscar. Due anni dopo pubblic\u00f2 la sua autobiografia \"Ingrid Bergman. La mia storia\" con la collaborazione di Alan Burgess. Nel 1981 fu protagonista in \"Una donna di nome Golda\", biografia del primo ministro israeliano Golda Meir. Dopo una lunga battaglia contro il cancro al seno, mor\u00ec a Londra il 29 agosto 1982, giorno del suo sessantasettesimo compleanno. \nVinse tre premi Oscar, quattro Golden Globe, un premio BAFTA, due David di Donatello, due Emmy e un Tony. L'American Film Institute ha inserito la Bergman al quarto posto tra le pi\u00f9 grandi star della storia del cinema.\nBiografia.\nGli inizi.\nUnica figlia di Justus Samuel Bergman, pittore e fotografo svedese, e della tedesca Frieda Henriette Auguste Louise \"Friedel\" Adler, sposatisi ad Amburgo il 13 giugno 1907, prese il nome della principessa Ingrid di Svezia..\nPerse la madre a soli due anni. Trascorse un'infanzia solitaria con il padre fino ai tredici anni, quando, rimasta orfana, venne adottata da parenti, gli zii Otto e Hulda. Grazie al lavoro paterno sin da bambina si abitu\u00f2 a stare davanti ad un obiettivo, essendo filmata in moltissime occasioni, sia di vita reale che di posa. Nel corso della sua carriera Ingrid, oltre a tenere un diario, continu\u00f2 ad usare una piccola macchina da presa per immortalare momenti di vita privata e il dietro le quinte dei set in cui lavorava.\nAll'et\u00e0 di 11 anni, visto per la prima volta uno spettacolo teatrale, ebbe una specie di illuminazione: sarebbe diventata un'attrice. Studi\u00f2 alla scuola del \"Reale Teatro Drammatico (Kungliga Dramatiska Teatern or Dramaten)\" di Stoccolma e a diciannove anni, presentata dal medico Peter Lindstrom ad un dirigente dell'industria cinematografica svedese (Svenskfilmindustri), riesce ad ottenere una piccola parte \"ne\" \"Il Conte della citt\u00e0 vecchia\" (1935); in questo suo primo film, inedito in Italia, Ingrid interpret\u00f2 la cameriera di un modesto albergo della \"citt\u00e0 vecchia\" di Stoccolma.\nVenne notata da Gustaf Molander, che intuendone le grandi doti, la lanci\u00f2: in soli quattro anni, dal 1935 al 1938, Ingrid interpret\u00f2 cos\u00ec un'altra dozzina di film diretti dal regista finlandese, tra cui \"Intermezzo\" (1936), che sar\u00e0 il suo passaporto per Hollywood, e \"Senza volto\" (1938), di cui verr\u00e0 girato un remake con Joan Crawford nella parte della protagonista.\nIn realt\u00e0 la casa di produzione non voleva scritturare Ingrid per \"Senza volto\", perch\u00e9 avrebbe avuto un ruolo cinico e malvagio, e insisteva perch\u00e9 interpretasse un altro film dello stesso regista. L'attrice, che considerava il ruolo della pellicola alternativa decisamente noioso, accett\u00f2 la parte solo dopo aver avuto la conferma che avrebbe interpretato anche \"Senza volto\". Questa determinazione nel cercare ruoli significativi e nel rifiuto di ruoli imposti avrebbe contrassegnato anche il suo periodo americano. La giovane attrice dimostrava elevata fotogenia e buona predisposizione per la macchina da presa ma, oltre al notevole fascino, possedeva bravura e carattere; nonostante avesse lavoro assicurato in patria, il desiderio di uscire dal ristretto ambito della cinematografia svedese la port\u00f2 a sperimentare all'estero.\nNel 1938 colse l'occasione di lavorare a Berlino, chiamata dal regista Carl Froelich ad interpretare il film \"Quattro ragazze coraggiose\". Ingrid era molto conosciuta e apprezzata in Germania, e, avendo trascorso molte estati dai parenti della madre ad Amburgo, aveva una buona padronanza del tedesco, tanto che non fu necessario doppiarla. In seguito la scelta di lavorare in Germania fu criticata, in quanto sembrava sottintendere un appoggio al nazismo, ma tutti i biografi confermano che all'attrice interessasse solo lavorare, e che non seguisse, se non distrattamente, la vita politica dei paesi nei quali visse; contrariamente alla connazionale Zarah Leander, non torn\u00f2 pi\u00f9 a lavorare in Germania.\nNel 1937 spos\u00f2 Petter Lindstr\u00f6m, da cui ebbe l'anno successivo la prima figlia, Pia Friedal (acronimo dei nomi dei genitori, Petter Aron e Ingrid).\nIl successo negli Stati Uniti.\nIl produttore David O. Selznick, intenzionato a girare una versione statunitense di \"Intermezzo\", la convoc\u00f2 negli Stati Uniti per offrirle un contratto allettante: per sette anni la Bergman avrebbe potuto scegliere personalmente i copioni da recitare, i registi e perfino i partner. Privilegi insoliti per l'epoca, ma che fanno capire quanto prestigio avesse raggiunto l'attrice, prima ancora di sbarcare negli Stati Uniti. \u00c8 verosimile che Selznick avesse pensato a Ingrid Bergman come alla possibile erede di Greta Garbo, attrice di soli dieci anni maggiore di lei, ma che dopo il passaggio dal muto al sonoro si trovava nella fase discendente della sua carriera (di l\u00ec a qualche anno si sarebbe ritirata per sempre dalle scene). Ingrid rifiut\u00f2: il marito doveva terminare gli studi intrapresi (sarebbe diventato neurochirurgo) e la figlia aveva solo un anno, per cui firm\u00f2 solo per un anno e con la clausola di poter tornare in patria se il film non avesse avuto successo.\nIl remake di \"Intermezzo\" ottenne invece enormi consensi. Cos\u00ec, dopo essere tornata in Svezia e aver completato alcuni altri film, nel 1940 torn\u00f2 negli Stati Uniti questa volta per un contratto a lungo termine, anche perch\u00e9 in Europa era gi\u00e0 scoppiata la seconda guerra mondiale. Il produttore, contrariamente a quanto successo anni prima alle altre dive europee Greta Garbo e Marlene Dietrich, non le impose dei cambiamenti estetici, e la campagna pubblicitaria la present\u00f2 come una diva acqua e sapone. Il marito, rimasto in Svezia nell'eventualit\u00e0 di essere chiamato alle armi come riservista, la raggiunse qualche mese, ma non si trasfer\u00ec a Hollywood, bens\u00ec rimase con la figlia nella costa occidentale; l'attrice dovette dunque viaggiare continuamente per raggiungere la famiglia durante le pause di lavoro.\nI primi film americani furono dei grandi successi e come consuetudine il produttore Selznick concedette Ingrid, cos\u00ec come altri attori sotto contratto con lui, a varie case di produzione ottenendo un ottimo tornaconto economico. Ingrid, che non si curava troppo di discutere questioni economiche, era ben felice di lavorare con attori famosi anche se cercava di scegliere ruoli di carattere e non di semplice innamorata. La MGM continuava a proporle ruoli di bella e brava ragazza innamorata, e per \"Il dottor Jekyll e mr. Hyde\" (1941) le offr\u00ec il ruolo della tenera fidanzata di Spencer Tracy, ma Ingrid, stufa di personaggi melensi, insistette ed ottenne il ruolo di Ivy, la frivola cameriera vittima del mostro.\nNel 1942 Selznick la concesse in prestito alla Warner per la realizzazione di un film a basso costo, diretto da Michael Curtiz, accanto a Humphrey Bogart: era \"Casablanca\" (1942), destinato a diventare un classico di tutti i tempi. L'anno successivo Ingrid ottenne la sua prima candidatura all'Oscar alla miglior attrice per il film \"Per chi suona la campana\" (1943), girato per la Paramount in Technicolor. La prima scelta della casa di produzione era caduta su Vera Zorina, nonostante il parere negativo dello scrittore Ernest Hemingway, ma dopo l'abbandono di costei, che mal si adattava alla parte, venne chiamata proprio Ingrid.\nL'anno successivo vinse la statuetta per il thriller \"Angoscia\" (1944). Al momento di ricevere l'Oscar dichiar\u00f2 di essere onorata di iniziare a lavorare con il miglior regista e il migliore attore di quell'anno, ovvero con Leo McCarey e Bing Crosby che, dopo il grande successo de \"La mia via\", vollero realizzarne il seguito, \"Le campane di Santa Maria\" (1945), proprio con la Bergman. Per questo film ricevette una nuova candidatura al premio quale migliore attrice senza per\u00f2 vincerlo.\nNel 1946 \"usc\u00ec Notorious\"; sul set il rapporto con il protagonista Cary Grant fu talmente buono che Ingrid lo consider\u00f2 sempre uno dei suoi migliori amici, ma anche con il regista Alfred Hitchcock i rapporti furono ottimi. Di questo film \u00e8 passato alla storia il bacio che, pur spezzettato da qualche battuta intermedia, ha detenuto per molti anni il record di quello cinematografico pi\u00f9 lungo. Questo fu anche l'ultimo film che la Bergman gir\u00f2 con Selznick: Lindstrom convinse la moglie che il produttore l'aveva ampiamente sfruttata, incassando milioni di dollari in cambio di un compenso di soli 80\u00a0000 dollari annui, e cos\u00ec Ingrid firm\u00f2 con una nuova casa di produzione per interpretare \"Arco di trionfo\" (1948) con Charles Boyer, dall'omonimo romanzo di Remarque. Il film, velleitario e confuso, non ebbe il successo sperato e l'attrice, che per anni aveva chiesto invano a Selznick di poter interpretare sullo schermo il ruolo di Giovanna D'Arco, decise di rischiare: costitu\u00ec una societ\u00e0 di produzione indipendente e, con un costo di ben cinque milioni di dollari (cifra astronomica per l'epoca), realizz\u00f2 il suo \"Giovanna d'Arco\" (1948), produzione ricca di costumi sfarzosi, di personaggi e di scenografie spettacolari.\nPur fruttandole la quarta candidatura all'Oscar, il film fu un clamoroso fallimento. Anche il successivo \"Il peccato di Lady Considine\" (1949) non convinse il pubblico, nonostante in questo film tecnicamente molto difficile ci fosse una intensa e lunga scena senza stacchi. La delusione per l'insuccesso aliment\u00f2 la convinzione della Bergman sull'eccessiva importanza che Hollywood attribuiva al lato commerciale del cinema, a scapito dell'aspetto artistico; nello stesso periodo la crisi con il marito, che continuava a vivere e lavorare sulla costa occidentale si fece pi\u00f9 acuta.\nLa carriera in Italia.\nSpinta dall'amico Robert Capa, famoso fotoreporter col quale intrecci\u00f2 una breve relazione, Ingrid si interess\u00f2 alla nuova ondata di cinema proveniente dall'Europa ormai libera dalla dominazione nazifascista, e in particolare al neorealismo italiano. Dopo aver visto \"Roma citt\u00e0 aperta\" rimase folgorata, ma aspett\u00f2 di vedere il secondo film, \"Pais\u00e0\", per poi scrivere al regista italiano Roberto Rossellini una lettera rimasta famosa, in cui si dichiar\u00f2 pronta a recitare per lui:\nRossellini non si lasci\u00f2 scappare l'opportunit\u00e0: nel cassetto aveva un copione destinato in origine ad Anna Magnani, al tempo sua compagna, e ambientato a Stromboli. La Bergman era in Europa, impegnata nelle riprese di \"Il peccato di Lady Considine\" e il regista si precipit\u00f2 a Parigi, dove riusc\u00ec a incontrarla e a proporle il progetto del film.\nOttenuto nel frattempo un finanziamento da Howard Hughes, grazie alla notoriet\u00e0 della Bergman, Rossellini ricevette per telegramma una risposta positiva dall'attrice e, nel marzo 1949 ebbe inizio la lavorazione di \"Stromboli (Terra di Dio)\". Il set era assediato da fotografi e giornalisti e cominciarono a trapelare indiscrezioni sulla relazione sentimentale fra il regista e la sua interprete.\nAlla fine dell'anno la stampa pubblic\u00f2 la notizia della gravidanza della Bergman. Per l'opinione pubblica americana fu uno scandalo enorme: Ingrid Bergman, fino a quel momento considerata una santa, divent\u00f2 improvvisamente una \"adultera da lapidare\" e la stampa la defin\u00ec \"Hollywood's apostle of degradation\" \"(apostolo della degradazione di Hollywood)\", montando a suo sfavore una campagna denigratoria senza precedenti. Il dottor Lindstrom chiese il divorzio e ottenne l'affidamento della figlia Pia, che a sua volta dichiar\u00f2 di non aver mai voluto bene a sua madre.\nNel 1950 Rossellini e la Bergman si sposarono e nacque Roberto Rossellini jr, detto Robertino: nella clinica romana che ospit\u00f2 la puerpera dovettero intervenire le forze dell'ordine per sedare le folle di paparazzi e di curiosi. Intanto usc\u00ec nelle sale \"Stromboli\": in Italia avr\u00e0 un buon numero di spettatori, attirati pi\u00f9 che altro dalla curiosit\u00e0, mentre negli USA il film registr\u00f2 un clamoroso fiasco, sia per l'atteggiamento sfavorevole dei media, sia per le pressioni dei finanziatori del film, che pretesero un montaggio che non rispecchiava minimamente le intenzioni dell'autore.\nNel giugno 1952 nacquero le gemelle Isotta Ingrid e Isabella; la Bergman riconquist\u00f2 lentamente le simpatie del pubblico, la stampa la ritrasse in pose da casalinga e da mamma felice e la stessa attrice afferm\u00f2 di aver trovato finalmente la serenit\u00e0 a Roma, anche se i film che continuava a girare sotto la direzione di Rossellini (tra cui almeno due vanno ricordati: \"Europa '51\" e \"Viaggio in Italia\") venivano ignorati dal pubblico.\nIl ritorno a Hollywood.\nNonostante avesse costruito una famiglia, Ingrid desiderava tornare a lavorare. Continuava a ricevere proposte ma se non era lei a rifiutare era il marito a bloccarla, volendo essere lui il solo a dirigerla. Anni dopo la Bergman comment\u00f2 che considerava buoni, se non addirittura ottimi, i film di Rossellini ma lei come attrice, nata nel teatro e con una lunga carriera statunitense alle spalle, mal si adattava allo stile improvvisato dei set del marito. Ritorn\u00f2 in teatro con una lunga tourn\u00e9e europea con il personaggio da lei pi\u00f9 amato \"Giovanna d'Arco al rogo\" nel giugno del 1953 al Palais Garnier di Parigi ed al Teatro San Carlo di Napoli il 5 dicembre, con Tullio Carminati, Marcella Pobbe, Miriam Pirazzini, Agnese Dubbini, Giacinto Prandelli e Piero De Palma, diretta da Gianandrea Gavazzeni, e nel 1954 al Teatro alla Scala di Milano, con Memo Benassi, Cloe Elmo, Giuseppe Nessi, Prandelli, Gino Del Signore, Mario Carlin ed Enrico Campi, diretta da Gavazzeni.\nNel 1956 la Bergman ricevette dagli Stati Uniti una favolosa offerta da parte della Fox, per il ruolo di protagonista in una pellicola ad alto budget sulla superstite dell'eccidio della famiglia dello zar di Russia. Con questo ruolo, nel film \"Anastasia\" (1956), la Bergman fece il suo ritorno trionfale a Hollywood dopo lo scandalo, vincendo per la seconda volta l'Oscar alla miglior attrice. Non potendo presenziare di persona alla cerimonia (una parte della stampa non aveva ancora dimenticato lo scandalo italiano), la statuetta venne ritirata dal suo grande amico Cary Grant.\nL'unione con Rossellini era ormai in crisi: il regista part\u00ec alla volta dell'India per realizzare un documentario e ne torn\u00f2 dopo qualche tempo con una nuova compagna, Sonali das Gupta. Ingrid intanto riprese a interpretare successi come \"Indiscreto\" e \"La locanda della sesta felicit\u00e0\", entrambi usciti nel 1958, e conobbe un impresario teatrale svedese, Lars Schmidt, che diventer\u00e0 il suo terzo marito nel dicembre 1958. Grazie a lui, proprietario di una piccola isola proprio di fronte alla cittadina di Fj\u00e4llbacka, l'attrice torn\u00f2 regolarmente in Svezia per passare le vacanze estive portando i figli della famiglia allargata.\nNonostante il grande successo e il perdono concesso dagli americani, Ingrid volle restare vicino ai figli e si stabil\u00ec prima a Parigi e poi a Londra. Negli anni sessanta continu\u00f2 ad alternare interpretazioni in film americani ed europei, ma nello stesso tempo recit\u00f2 anche in teatro e alla televisione, salvo un intervallo di circa un paio di anni in cui si dedic\u00f2 completamente alla figlia Isabella che si era sottoposta a un delicato intervento chirurgico necessario per curare la sua scoliosi e che prevedeva una lunga e dolorosa riabilitazione.\nGli ultimi anni della carriera.\nNel 1962, intervistata dalla giornalista italiana Oriana Fallaci, rivel\u00f2 di non temere la vecchiaia n\u00e9 tanto meno la morte, l'unica cosa che le premeva era fare le proprie scelte senza paura. Nel 1967 ricevette una proposta dalla Svezia per un film a episodi, \"Stimulantia\", e solo per poter tornare a lavorare con lei il regista Gustaf Molander, con il quale aveva mosso i primi passi e ottenuto i primi successi, uscir\u00e0 dal suo ritiro. Il film non ebbe un grande successo ma tutti i critici concordarono che l'episodio migliore fosse proprio quello interpretato dalla Bergman e Gunnar Bj\u00f6rnstrand, tratto da \"La collana\", una novella di Guy de Maupassant.\nIl suo terzo premio Oscar (il primo come miglior attrice non protagonista) arriv\u00f2 per il suo ruolo nel film \"Assassinio sull'Orient Express\" (1975). I votanti ammirarono soprattutto la sua bravura nella lunghissima scena, senza alcuno stacco, dell'interrogatorio condotto da Poirot, ma a questo proposito lei dichiar\u00f2 pi\u00f9 volte che ne \"Il peccato di Lady Considine\" aveva avuto un piano sequenza molto pi\u00f9 lungo. Ritirando la terza statuetta, Ingrid dichiar\u00f2 pubblicamente che, secondo la sua opinione, l'Oscar sarebbe dovuto andare all'amica Valentina Cortese, candidata per \"Effetto notte\" di Fran\u00e7ois Truffaut.\nNel 1978 ricevette dalla sua madrepatria la proposta di lavorare assieme al pi\u00f9 prestigioso dei registi svedesi: Ingmar Bergman. Come con Rossellini anni prima, l'attrice aveva fatto presente al regista che avrebbero potuto girare un film assieme, ma dovettero passare alcuni anni perch\u00e9 il sogno diventasse realt\u00e0. Ingrid accett\u00f2 con coraggio una duplice sfida: reduce da un intervento chirurgico e da una pesante chemioterapia per un tumore al seno, decise di calarsi nel difficile ruolo di una madre cinica ed egoista che antepone la sua carriera all'affetto per i figli. \"Sinfonia d'autunno\" (1978), per il quale otterr\u00e0 la sua settima candidatura all'Oscar e che costituisce la sua ultima interpretazione per il grande schermo, \u00e8 considerata una tra le sue migliori prove di recitazione. Sul set i rapporti con il regista non furono facili come entrambi avevano previsto, ma il buonsenso e il rispetto reciproco prevalsero su ogni altra cosa.\nNel 1980, mentre la malattia si manifestava nuovamente, diede alle stampe il suo libro di memorie, scritto assieme ad Alan Burgess: \"Ingrid Bergman - La mia storia\". Nello stesso anno, fu la presentatrice del \"Lifetime Achievement Award\" ad Alfred Hitchcock, conferito dall'AFI. Nell'anno successivo recit\u00f2 per la televisione nel suo ultimo lavoro, una biografia del primo ministro israeliano Golda Meir, per la quale ricever\u00e0 un premio Emmy postumo nel 1982 come \"migliore attrice\".\nIl 29 agosto 1982, giorno del suo sessantasettesimo compleanno, Ingrid Bergman mor\u00ec a Londra. Cremata in Svezia, le ceneri vennero sparse insieme a dei fiori sulle acque svedesi; l'urna che le conteneva, si trova al \"Norra Begravningsplatsen\" (cimitero settentrionale) di Stoccolma. Per il suo contributo all'industria cinematografica, la Bergman ha una stella nella \"Hollywood Walk of Fame\", all'altezza del numero 6759 di Hollywood Boulevard.\nPoco prima di morire, espresse il desiderio di non disperdere il suo enorme archivio personale e, anni dopo, i figli (grazie anche al regista Martin Scorsese, secondo marito di Isabella e promotore del recupero e restauro delle pellicole) affidarono l'archivio alla Wesleyan University, dove erano gi\u00e0 presenti gli archivi di due importanti registi: Frank Capra e Elia Kazan.\nNel 2015, per festeggiare i 100 anni dalla nascita, si sono svolte rassegne e retrospettive in tutto il mondo e per l'occasione la Svensk Filmindustri ha avviato un processo di catalogazione e restauro delle sue pellicole. In molti casi non \u00e8 stato possibile trovare quelle originali degli anni 30, pertanto si \u00e8 dovuto lavorare sulle copie degli anni successivi.\nPremi e candidature.\nNel 1999 \u00e8 stata proclamata dall'American Film Institute la quarta pi\u00f9 grande attrice della storia del cinema.\nPrincipali riconoscimenti assegnati all'attrice:"}
{"id": "99843", "revid": "1652635", "url": "https://it.wikipedia.org/wiki?curid=99843", "title": "Castello Aragonese (Taranto)", "text": "Il castello aragonese (o castel Sant'Angelo), con la sua pianta quadrangolare e il vasto cortile centrale, occupa l'estremo angolo dell'isola su cui sorge il borgo antico della citt\u00e0 di Taranto.\nStoria.\nIl primo nucleo del castello risale al 780, quando i Bizantini avviarono la costruzione della \"Rocca\" a protezione dagli attacchi dei Saraceni e della Repubblica di Venezia. \nQuesta prima fortificazione era costituita da torri alte e strette, dalle quali si combatteva con lance, frecce, pietre, e olio bollente.\nNel 1481 fu realizzato un primo canale navigabile, pi\u00f9 stretto dell'attuale e con sponde irregolari, per consentire il passaggio di piccole imbarcazioni e migliorare la difendibilit\u00e0 del castello.\nNel 1486, Ferdinando I di Napoli incaric\u00f2 l'architetto e ingegnere militare Francesco di Giorgio Martini di ampliare il castello e di conferirgli l'attuale struttura, onde rimpiazzare la tipologia medievale delle torri concepita per la difesa piombante. L'utilizzo infatti dei cannoni in seguito alla scoperta della polvere da sparo, necessitava di torri larghe e basse, di forma circolare per attutire l'urto delle palle di cannone, fornite di rampe o scivoli che permettessero lo spostamento dei pezzi da una torre all'altra, nonch\u00e9 dotate di un ampio e robusto parapetto con specifiche aperture per le bocche da fuoco.\nLa nuova fortificazione doveva comprendere sette torri, di cui quattro unite tra loro a formare un quadrilatero, e le rimanenti tre allineate lungo il fossato fino al Mar Piccolo.\nLe quattro torri furono intitolate rispettivamente a san Cristoforo, a san Lorenzo, alla Bandiera ed alla Vergine Annunziata.\nIl primo castellano, poich\u00e9 i fondi per ultimare la parte aragonese del castello (il quadrilatero) non erano sufficienti, impose in un primo momento il dazio sulla pesca, successivamente ingrand\u00ec il castello unendolo alla torre Sant'Angelo che fu costruita a spese del Comune.\nLe torri tonde e massicce del castello risultarono alla fine alte e larghe 20 metri, unite tra loro da cortine lunghe 40 metri e con 4 ordini di fuoco. Il castello era dotato di due uscite corrispondenti a due ponti levatoi. Sul fossato passava il ponte del Soccorso, che univa il castello alla zona che allora era campagna e che oggi viene denominata Borgo. Sul lato opposto invece, il ponte dell'Avanzata univa il castello con il borgo antico, sorpassando il fossato scavato per isolare la struttura dalla citt\u00e0.\nNel 1491 fu aggiunto sul lato rivolto al mar Grande il rivellino di forma triangolare tra la torre della Bandiera e la torre San Cristoforo. Il castello fu ultimato nel 1492, come risulta dall'incisione di una lapide murata sulla \"Porta Paterna\" insieme allo stemma degli Aragonesi inquartato con l'arma dei d'Angi\u00f2 tripartita:\n\"Ferdinandus Rex Divi Alphonsi Filius Divi Ferdinandi Nepos Aragonius Arcem Ha(n)c Vetustate Collabente(m) Ad Im(pe)tus Tormentorum Substine(n)dos Quae (Ni)mio Feruntur Spiritu In Ampliorem Firmioremq(ue) Formam Restituit Millesimo CCCCLXXXXII\".\n\"Re Ferdinando aragonese, figlio del divino Alfonso e nipote del divino Ferdinando, rifece in forma pi\u00f9 ampia e pi\u00f9 solida questo castello cadente per vecchiaia, perch\u00e9 potesse sostenere l'impeto dei proiettili che \u00e8 sopportato col massimo vigore - 1492.\".\nCon gli Spagnoli, le difese furono rafforzate allargando il fossato e costruendo una nuova fortificazione con tre torri. \nCon l'arrivo degli Asburgo nel 1707, il castello perse la sua importanza come opera militare divenendo una dura prigione, ma con Napoleone Bonaparte ritorn\u00f2 alla sua funzione originaria.\nNel 1883, una delle cinque torri che univano la cortina muraria, quella dedicata a Sant'Angelo, insieme alle torri Mater Dei, Monacella e Vasto del muro civico, furono demolite per fare posto all'attuale canale navigabile e al ponte girevole.\nI lavori furono ultimati nel 1887, anno in cui il castello diventa una sede della Regia Marina.\nAll'interno del castello, si pu\u00f2 ammirare la cappella di San Leonardo, riconsacrata nel 1933 dopo essere stata adibita nel corso degli anni a corpo di guardia e stalla. Al suo interno si trovano due lastre in carparo addossate alle pareti, che rappresentano rispettivamente un santo vescovo ed un guerriero medievale armato. Si pu\u00f2 notare inoltre lo stemma di Filippo II di Spagna. Particolare \u00e8 anche quella che fungeva da sala delle torture, la cui volta presenta un foro centrale attraverso il quale venivano amplificate e propagate le urla dei malcapitati, intimorendo psicologicamente gli altri prigionieri."}
{"id": "99844", "revid": "21371", "url": "https://it.wikipedia.org/wiki?curid=99844", "title": "Gladio (politica)", "text": ""}
{"id": "99845", "revid": "47767", "url": "https://it.wikipedia.org/wiki?curid=99845", "title": "Metello (nome)", "text": "Origine e diffusione.\nRiprende il \"cognomen\" romano \"Metellus/Metella\", assai diffuso fra la \"gens Caecilia\" e portato da numerosi personaggi storici di rilievo; etimologicamente, risale ad un arcaico termine latino, \"metellus\", di probabile derivazione etrusca e d'incerto significato (forse \"servo stipendiato\", \"operaio\", \"mercenario\"). Secondo altre fonti, risale invece al termine \"metella\", indicante una cesta di pietre che durante un assedio si rovesciava addosso a chi tentava la scalata delle mura.\nDiffusosi soprattutto grazie alla fama delle varie figure storiche cos\u00ec chiamate (sostanzialmente ininfluente il culto di san Metello, pressoch\u00e9 assente in Italia), il nome ha conosciuto una leggera ripresa nella seconda met\u00e0 del XX secolo, grazie al successo del romanzo di Vasco Pratolini \"Metello\" (1955), e dell'omonimo film ad esso ispirato (1970). Gode comunque di scarsa diffusione, ed \u00e8 attestato sporadicamente nel centro-nord Italia, con due terzi delle occorrenze in Toscana, specie a Firenze.\nOnomastico.\nL'onomastico viene festeggiato il 24 gennaio in ricordo di san Metello, martirizzato con Eugenio, Mardonio e Musonio a Neocesarea del Ponto, in Asia Minore."}
{"id": "99847", "revid": "827882", "url": "https://it.wikipedia.org/wiki?curid=99847", "title": "Homi K. Bhabha", "text": "\u00c8 uno dei principali teorici del postcolonialismo; attualmente insegna all'universit\u00e0 Harvard, negli Stati Uniti.\nBiografia.\nLa sua famiglia appartiene alla minoranza Parsi. Si \u00e8 laureato all'Universit\u00e0 di Mumbai e ha fatto il dottorato all'Universit\u00e0 di Oxford. \u00c8 stato \"senior fellow\" alle Universit\u00e0 di Princeton, Pennsylvania e Chicago.\nBhabha \u00e8 una delle principali voci della teoria post-coloniale. Il suo lavoro \u00e8 pesantemente influenzato dal poststrutturalismo occidentale, soprattutto dagli scritti di Jacques Derrida, Jacques Lacan e Michel Foucault.\nNel suo importante libro \"Nation and Narration\" (1990) Bhabha sfida la tendenza a trattare le nazioni del terzo mondo come fossero un blocco omogeneo. Questo porta, come sostiene, all'assunto che ci sia un'identit\u00e0 condivisa tra gli ex stati coloniali.\nBhabha sostiene che tutto il senso dell'appartenenza ad una nazione \u00e8 costruito discorsivamente: \u00e8 narrativizzato. Uno dei suoi principali contributi agli studi post-coloniali \u00e8 stato l'identificazione dell'ambivalenza nel dominio coloniale. In \"The Location of Culture\" (1994), Bhabha usa concetti influenzati dalla semiotica e dalla psicanalisi Lacaniana: \"mimicry\", interstizio o ibridit\u00e0. Usando questi concetti, Bhabha sostiene che la produzione culturale \u00e8 migliore quando \u00e8 anche pi\u00f9 ambivalente.\nBhabha viene talvolta criticato per l'uso di un \"gergo indecifrabile\". Nondimeno, Bhabha \u00e8 un popolare oratore ed \u00e8 stato invitato in molte universit\u00e0, tra cui:\n\u00c8 uno dei pochi accademici umanisti invitati a parlare al Forum Economico Mondiale di Davos.\nVita privata.\nBhabha \u00e8 sposato con Jacqueline Bhabha, un'altra rinomata docente indiana, ed \u00e8 padre dell'attore Satya Bhabha."}
{"id": "99852", "revid": "1305772", "url": "https://it.wikipedia.org/wiki?curid=99852", "title": "M\u00e9rida (stato)", "text": "Lo Stato di M\u00e9rida \u00e8 uno degli Stati del Venezuela. Confina al nord con gli Stati di Trujillo e Zulia e con il lago di Maracaibo, a est con lo Stato di Barinas, a ovest con gli Stati di Zulia e T\u00e1chira e a sud con gli Stati di Barinas e T\u00e1chira.\nLo Stato \u00e8 situato nella parte settentrionale della Cordigliera delle Ande ed \u00e8 prevalentemente montuoso a parte una fascia pianeggiante nei pressi del lago.\nL'economia \u00e8 fondata sull'agricoltura, vi si coltivano ortaggi, frutta e cereali. Lo Stato \u00e8 anche un ottimo produttore di latte.\nUsanze e tradizioni.\nLe usanze e le tradizioni dello Stato di M\u00e9rida hanno una forte connotazione religiosa dovuta alla forte presenza della Chiesa cattolica, e raggiungono il loro culmine massimo durante la stagione delle vacanze. Le celebrazioni religiose sono elementi molto presenti all'interno della tradizione venezuelana e ogni paese o citt\u00e0 dello Stato ha la propria caratteristica tradizione.\nMolte delle localit\u00e0 dello Stato celebrano le proprie feste patronali (o religiose) in onore a un santo o alla Vergine Maria. Inoltre, celebrazioni di carattere generale hanno luogo durante la Settimana Santa e il Natale.\nNatale a M\u00e9rida.\nLe abitudini tipiche andine che si conservano tuttora si sono relazionate intimamente con la festa della Nativit\u00e0 di Ges\u00f9 e normalmente presentano partecipazioni di ampie proporzioni sociali. Tra le rappresentazioni pi\u00f9 importanti vi sono la \"Paradura del Ni\u00f1o\" \u00e8 il \"furto\" del Bambino, cio\u00e8 una rappresentazione del rapimento di Ges\u00f9 Bambino che trae origine dal Periodo Coloniale.\nIl \"presepe\" si allestisce alcuni giorni prima del Natale; \u00e8 un'attivit\u00e0 essenzialmente casalinga, la quale permette ed esige la collaborazione collettiva. Esso \u00e8 realizzato per gli abitanti di M\u00e9rida in diverse dimensioni e materiali (grandi o piccoli, lussuosi o semplici). Nei paesi andini il presepe ha diverse forme. Molti sono opera della mano di un artista che realizza le statuine.\nUn altro degli aspetti delle feste natalizie \u00e8 l'addobbo delle abitazioni, tanto interno come esterno, con decorazioni natalizie come l'albero, il presepe e le \"hallacas\" per la cena della Vigilia di Natale e abbondanti luci per festeggiare l'arrivo del bambino Ges\u00f9 e dell'anno nuovo.\nParadura dal Ni\u00f1o.\nLa festa della \"Paradura dal Ni\u00f1o\" si svolge all'inizio di ogni nuovo anno nei vari paesi dello Stato. La gente del luogo suppone che, essendo Ges\u00f9 nato nella notte del 24 dicembre, a gennaio potesse gi\u00e0 iniziare a camminare da solo. La Paradura \u00e8 dunque la festa dei primi passi dal Bambino.\nLa rappresentazione si celebra nella seguente maniera: il padrone di casa invita ad una determinata ora alcuni suoi amici che accorrono indossando i loro migliori vestiti. Nel mentre il presepe risplende sotto la luce delle candele. Quando arrivano i padrini cominciano le preghiere, non senza prima avere brindato alla salute dell'infante. Dopo i discorsi, si cantano le poesie di Natale o canti natalizi accompagnati da violini e maracas. Ora il padrino e la madrina si avvicinano al Presepe, si inginocchiano davanti al bambino e l'alzano, dopo di che si svolge una piccola processione per la casa e finalmente si lascia la statuina in piedi tra le statue di Giuseppe e Maria.\nFesta di San Benito.\nIl 12 gennaio si commemora la festa di San Benito, in ricordo dell'affidamento al Santo Nero per permettere la vittoria militare dell'Esercito Venezuelano. Da allora i devoti mettono in moto una minuziosa organizzazione per ricordare la bont\u00e0 del Santo e convocare i parrocchiani ad un incontro giubilante.\nSecondo la tradizione, San Benito apparve in forma di statuetta in un posto denominato \"la pianura di Zattera\", in una casa in rovine, di l\u00ec fu trasportato alla chiesa di Mucuch\u00edes, dove l'immagine fu ritoccata e fu modellato un altro busto. Questa festa si caratterizza per la grande organizzazione di un esercito formato da uomini, donne e bambini comandato simbolicamente dal Santo Nero, che simboleggia lo spirito guerriero e combattivo di Mucuchies."}
{"id": "99854", "revid": "486946", "url": "https://it.wikipedia.org/wiki?curid=99854", "title": "Staroffice", "text": ""}
{"id": "99857", "revid": "228587", "url": "https://it.wikipedia.org/wiki?curid=99857", "title": "Wil", "text": ""}
{"id": "99861", "revid": "4175", "url": "https://it.wikipedia.org/wiki?curid=99861", "title": "Bloody Sunday", "text": "Bloody Sunday (in italiano \"Domenica di sangue\") pu\u00f2 riferirsi ai segenti eventi:"}
{"id": "99862", "revid": "287204", "url": "https://it.wikipedia.org/wiki?curid=99862", "title": "Zuzwil", "text": ""}
{"id": "99863", "revid": "287204", "url": "https://it.wikipedia.org/wiki?curid=99863", "title": "Distretto di Wil", "text": "Il distretto di Wil \u00e8 un distretto del Canton San Gallo, in Svizzera. Confina con i distretti di San Gallo a est e del Toggenburgo a sud-ovest, con il Canton Turgovia (distretti di M\u00fcnchwilen e di Weinfelden) a nord e con il Canton Appenzello Esterno a sud-est. Il capoluogo \u00e8 Wil.\nComuni.\nAmministrativamente \u00e8 diviso in 10 comuni:"}
{"id": "99866", "revid": "2225", "url": "https://it.wikipedia.org/wiki?curid=99866", "title": "Agente 007", "text": ""}
{"id": "99868", "revid": "2175", "url": "https://it.wikipedia.org/wiki?curid=99868", "title": "Triclorometano", "text": ""}
{"id": "99869", "revid": "84184", "url": "https://it.wikipedia.org/wiki?curid=99869", "title": "Sobekhotep IV", "text": "Biografia.\nFratello di Neferhotep I e forse anche di Sahathor, il suo pi\u00f9 alto anno di regno conosciuto, da una stele rinvenuta ad Edfu, \u00e8 l'ottavo. Iscrizioni con il nome di questo sovrano sono state rinvenute nelle cave dello Uadi el-Hudi e dello Uadi Hammamat, prova questa di notevole attivit\u00e0 edilizia.\nIn una stele ora conservata al Museo Egizio del Cairo (J.E.51911), Sobekhotep IV, dopo aver ricordato la sua nascita a Tebe elenca i restauri e gli abbellimenti a vari templi sia a Tebe che nella capitale Ity Tawy.\nNel corso del suo regno si nota un aumento di titoli militari nelle tombe private, prova questa dell'aumentata pressione che gli \"hyksos\" esercitano dalle loro basi nel delta del Nilo. Infatti sembra coincidere con il termine del regno di questo sovrano (1720 a.C.) l'assunzione dei titoli della regalit\u00e0 da parte del primo sovrano della XVI dinastia.\nDi questo sovrano sono anche noti riferimenti ad azioni militari nella Nubia. Lo scrittore ebreo Artapano cita un re Chenephres (= Khaneferra?) sotto il regno del quale sarebbero occorsi gli eventi della storia di Mos\u00e8, e che invase la Nubia.\nCome gi\u00e0 accaduto per i pi\u00f9 vicini predecessori anche Sobekhotep IV non controll\u00f2 il 6\u00ba distretto del Basso Egitto dove, da Xois regn\u00f2 un sovrano della XIV dinastia."}
{"id": "99871", "revid": "1300584", "url": "https://it.wikipedia.org/wiki?curid=99871", "title": "Monte Saint Helens", "text": "Il Monte Saint Helens o Monte Sant'Elena (, noto altres\u00ec come Lawetlat'la dagli indigeni della trib\u00f9 dei Cowlitz e Loowit o Louwala-Clough per i Klickitat) \u00e8 uno stratovulcano attivo situato negli Stati Uniti, pi\u00f9 in dettaglio nella contea di Skamania nel Washington. Situato 83 km a nord-est di Portland e 158 a sud di Seattle, la sua denominazione si deve al diplomatico britannico Alleyne Fitzherbert, lord di St. Helens, un amico dell'esploratore George Vancouver che esplor\u00f2 l'area alla fine del XVIII secolo. Il cratere rientra nell'arco vulcanico delle Cascate, un segmento della cintura di fuoco del Pacifico.\nIl monte St. Helens divenne famoso a fine Novecento per la sua spettacolare eruzione del 18 maggio 1980, l'evento vulcanico pi\u00f9 mortale ed economicamente pi\u00f9 distruttivo nella storia degli Stati Uniti. A perdere la vita furono 57 persone, mentre andarono distrutti 47 ponti, 200 abitazioni, 24 km di ferrovie e 298 di autostrada. Imponenti valanghe di detriti, innescate da un terremoto di magnitudo 5.1, generarono a loro volta un'eruzione laterale che ridusse l'elevazione della vetta della montagna da 2.950 a 2.549 m, lasciando un cratere ampio 1,6 km a forma di ferro di cavallo. La valanga di detriti ammontava in termini di volume a 2,5 km\u00b3. L'eruzione del 1980 segn\u00f2 una grave crisi per gli ecosistemi terrestri, mentre, al contrario, quelli acquatici beneficiarono notevolmente delle quantit\u00e0 di cenere, in quanto consent\u00ec alle specie subacquee di riprodursi in tempi pi\u00f9 rapidi. Sei anni dopo l'eruzione, la maggior parte dei laghi della zona sono tornati al loro stato normale.\nDopo la sua eruzione del 1980, il vulcano ha fatto registrare un'attivit\u00e0 vulcanica pi\u00f9 o meno continua fino al 2008. I geologi prevedono che le future eruzioni si riveleranno pi\u00f9 distruttive, poich\u00e9 la conformazione dei duomi di lava richieder\u00e0 pi\u00f9 pressione perch\u00e9 possa avvenire l'eruzione. Il Saint Helens resta oggi una popolare meta per gli escursionisti e viene scalato tutto l'anno. Nel 1982, si decise di istituire il monumento vulcanico nazionale dedicato alla vetta sotto l'amministrazione del presidente degli Stati Uniti Ronald Reagan.\nIl St. Helens \u00e8, assieme al Lassen Peak, l'unico vulcano ad aver eruttato all'interno degli Stati Uniti d'America contigui nel corso del XX secolo, e l'unico in assoluto nel XXI.\nGeografia.\nIl St. Helens si trova nella sezione occidentale della catena delle Cascate e 55 km a ovest del monte Adams: considerati \"fratello e sorella\", i due vulcani distano circa 80 km dal monte Rainier, la cima maggiore del complesso montuoso. Il monte Hood, il picco vulcanico di pi\u00f9 estese proporzioni e maggiormente vicino in Oregon, dista 100 km dal St. Helens e svetta a sud-est.\nIl monte risulta geologicamente giovane rispetto agli altri grandi vulcani delle Cascate: formatosi solo negli ultimi 40.000 anni, il cono sommitale presente prima dell'eruzione del 1980 cominci\u00f2 ad assumere le sembianze del secolo scorso circa 2.200 anni fa. Il vulcano \u00e8 considerato il pi\u00f9 attivo delle Cascate nell'Olocene, epoca che comprende all'incirca gli ultimi 11.700 anni.\nPrima dell'eruzione del 1980, il St. Helens costituiva la quinta vetta pi\u00f9 alta del Washington. Poich\u00e9 si ergeva in modo imperioso sulle colline circostanti e per via del notevole ghiaccio unito alla neve che si distribuiva sulla sua tutto sommato regolare cima prima del 1980, in alcuni testi si guadagn\u00f2 il soprannome di \"Fuji d'America\". La prominenza topografica attuale si attesta a 1.404 m, mentre il diametro alla base risulta pari a 9,7 km.\nI torrenti che nascono dal vulcano fluiscono in tre principali sistemi fluviali: il fiume Toutle a nord e nord-ovest, il Kalama a ovest e il Lewis a sud e a est. I torrenti vengono alimentati dalle abbondanti piogge e nevicate, essendo la piovosit\u00e0 media annua pari a 3.600 mm e il manto nevoso sulle pendici superiori della montagna talvolta uguale a 5 m. Il fiume Lewis \u00e8 stato confinato in tre diverse dighe funzionali a generare energia idroelettrica. I corsi d'acqua sui lati meridionale e orientale del vulcano sfociano in un argine a monte, lo Swift Reservoir.\nBench\u00e9 il monte St. Helens sia localizzato nella contea di Skamania, le vie di accesso alla montagna passano attraverso quella di Cowlitz a ovest e di Lewis fino al nord. La Washington State Route 504, conosciuta localmente come Spirit Lake Memorial Highway, si collega con l'Interstate 5 all'uscita 49, 55 km a ovest della cima. La cittadina pi\u00f9 vicina al vulcano \u00e8 Cougar, nella valle del fiume Lewis, 18 km a sud-sudovest della vetta. La foresta nazionale di Gifford Pinchot circonda la sommit\u00e0.\nGhiacciai recenti.\nDurante l'inverno 1980-1981, fece la sua comparsa un nuovo ghiacciaio, oggi chiamato Crater e in passato Tulutson. Grazie all'ombra fornita dalle pareti del cratere e alimentato da abbondanti nevicate e ripetute valanghe di neve, esso crebbe rapidamente (4,3 m all'anno di spessore), tanto che nel 2004 copriva circa 0,93 km\u00b2 ed era diviso dalla sommit\u00e0 sul fianco occidentale e orientale. In genere, verso la fine dell'estate, il ghiacciaio si mostra di colore scuro per via della caduta di massi dalle pareti del cratere e cenere dovuti alle eruzioni. A partire dal 2006, il ghiaccio aveva uno spessore medio di 100 m e un massimo di 200, una profondit\u00e0 pari quasi quanto al pi\u00f9 vecchio e pi\u00f9 grande ghiacciaio Carbon presente sul monte Rainier. Il ghiaccio si origin\u00f2 tutto dopo il 1980, risultando dunque assai giovane da un punto di vista geologico: nonostante la sua poca longevit\u00e0, il suo volume raggiunge pi\u00f9 o meno lo stesso di tutti i ghiacciai precedenti al 1980 messi insieme.\nCon la recente attivit\u00e0 vulcanica iniziata nel 2004, i lati esterni del ghiacciaio sono stati spinti da e verso l'alto per via della formazione di nuove sommit\u00e0 vulcaniche. La superficie del ghiacciaio, un tempo per lo pi\u00f9 priva di crepacci, si trasform\u00f2 in un caotico guazzabuglio di cascate di ghiaccio, suggellate da ragguardevoli crepacci e seracchi causati dal movimento del fondo del cratere. Le nuove cupole separarono quasi tutto il ghiacciaio del cratere in due tronconi, localizzati rispettivamente a est e a ovest. Nonostante l'attivit\u00e0 vulcanica, le estremit\u00e0 del ghiacciaio avanzarono ancora, con un leggero spostamento sul fianco occidentale e un avanzamento pi\u00f9 considerevole a ovest. A causa dell'avanzata, i due banchi di acqua solida si unirono a fine maggio 2008, finendo per circondare completamente le sommit\u00e0. Inoltre, dal 2004, nuovi ghiacciai si sono originati sopra il Crater, forse iniziando a corrodere la roccia sottostante; altre due aree glaciali si rintracciano a nord della parte orientale del Crater.\nStoria geologica.\nIl monte St. Helens rientra nell'arco vulcanico delle Cascate, una fascia a forma arcuata che si estende dal sud-ovest della Columbia Britannica alla California settentrionale, approssimativamente parallela alla costa del Pacifico. Sotto la regione delle Cascate, una densa placca oceanica continua a sprofondare sotto la placca nordamericana in un processo noto come subduzione. Mentre la crosta oceanica svanisce al di sotto della placca continentale, temperature e pressioni elevate consentono alle molecole d'acqua bloccate nei minerali della roccia solida di fuoriuscire. Il vapore acqueo sale nel permeabile mantello sopra la piastra in subduzione, provocando la fusione di parte dello stesso. Questo magma di recente formazione sale verso l'alto attraverso la crosta lungo un percorso di minor resistenza, sia per mezzo di fratture e faglie sia per via delle fusione di pareti rocciose. L'aggiunta di crosta fusa modifica la composizione geochimica e parte di essa sale verso la superficie terrestre pronta ad eruttare, formando l'arco vulcanico delle Cascate sopra la zona di subduzione.\nIl magma del mantello si accumul\u00f2 in due camere sotto il vulcano: una a circa 5-12 km sotto la superficie, l'altra a circa 12-40. La parte inferiore della camera magmatica appariva condivisa con il monte Adams e il complesso vulcanico dell'Indian Heaven.\nGenesi del vulcano.\nLe prime fasi eruttive del St. Helens vengono conosciute come \"Ape Canyon Stage\" (circa 40.000-35.000 anni fa), \"Cougar Stage\" (circa 20.000-18.000 anni fa) e \"Swift Creek Stage\" (circa 13.000\u20138.000 anni fa). Il periodo moderno, dal 2500 a.C. circa, \u00e8 chiamato \"Spirit Lake Stage\". Nel complesso, le fasi storico-geologiche antecedenti all'arco temporale appena esposto sono conosciute come \"stadi ancestrali\". Queste ultime differiscono da quelle moderne principalmente nella composizione delle lave emesse; mentre le prime erano costituite da una caratteristica miscela di dacite e andesite, la lava moderna si presenta in forme variabili (da olivina basalto ad andesite e dacite).\nSt. Helens cominci\u00f2 la sua crescita nel Pleistocene 37.600 anni fa, durante la fase dell'Ape Canyon, con eruzioni di dacite e andesite di pomice calda e cenere. 36.000 anni fa, un grande lahar discese dal vulcano: le colate di fango ebbero una forza significativa in tutti i cicli eruttivi di Sant'Elena. Il periodo eruttivo dell'Ape Canyon si concluse circa 35.000 anni fa e segu\u00ec, fino a 17.000 anni fa, relativa quiete. Parti di questo cono ancestrale andarono frammentate e trasportate da ghiacciai 18.000\u201314.000 anni fa, durante l'ultima era glaciale.\nIl secondo periodo eruttivo, il Cougar Stage, inizi\u00f2 20.000 anni fa e dur\u00f2 per 2.000. I flussi piroclastici di pomice calda e la cenere che favor\u00ec la crescita di duomi dominarono questo arco temporale. Seguirono altri 5.000 anni di quiescenza, cessati solo dopo l'inizio della fase Swift Creek, contraddistinta da flussi piroclastici, crescita della sommit\u00e0 e copertura delle zone circostanti con tefra. La fase Swift Creek cess\u00f2 8.000 anni fa.\nI cicli eruttivi di Smith Creek e Pine Creek.\nUna dormienza di circa 4.000 anni fu interrotta intorno al 2500 a.C. con il principio del periodo eruttivo di Smith Creek, quando eruzioni di ingenti quantit\u00e0 di cenere e pomice bruno-giallastra coprirono migliaia di chilometri quadrati. Un'eruzione nel 1900 a.C. risult\u00f2 la pi\u00f9 grande eruzione conosciuta da St. Helens durante l'Olocene, depositando il cosiddetto Yn tefra. Questo periodo eruttivo dur\u00f2 fino al 1600 a.C. circa e lasci\u00f2 depositi profondi 46 cm di materiale ritrovato anche a 80 km di distanza dall'attuale parco nazionale del monte Rainier. Le tracce di depositi pi\u00f9 lontane si ritrovano fino a nord-est del parco nazionale Banff in Alberta, e a sud-est in Oregon. In totale, potrebbero essere stati espulsi fino a 10 km\u00b3 di materiale, cui seguirono circa 400 anni di quiescenza.\nIl St. Helens si risvegli\u00f2 intorno al 1200 a.C., dando il via al ciclo eruttivo noto come Pine Creek. Questo dur\u00f2 fino all'800 a.C. circa e si distinse per esplosioni di minor volume. Numerosi flussi piroclastici densi e quasi incandescenti invasero i fianchi del St. Helens e si fermarono solamente una volta raggiunte le valli vicine. Un grande flusso di fango riemp\u00ec parzialmente 64 km della valle del fiume Lewis tra il 1000 a.C. e il 500 a.C.\nCiclo di Castle Creek e Sugar Bowl.\nIl successivo ciclo eruttivo, quello di Castle Creek, inizi\u00f2 intorno al 400 a.C., ed \u00e8 caratterizzato da un cambiamento nella composizione della lava di Sant'Elena, con l'aggiunta di olivina e basalto. Il cono sommitale precedente al 1980 inizi\u00f2 a formarsi durante il lasso di durata di Castle Creek. Significative colate laviche, unite alle lave e rocce frammentate e polverizzate (tefra), in precedenza molto pi\u00f9 comuni, fecero da padroni in tale frangente. Grandi colate laviche di andesite e basalto coprirono parti della montagna, tra cui una intorno al 100 a.C. che raggiunse le valli dei fiumi Lewis e Kalama. Altre, come quella di Cave Basalt (noto per il suo sistema di tunnel di lava), scorrevano fino a 14 km dalle loro bocche. Durante il I secolo, le colate di fango si spostarono di 50 km lungo le valli dei fiumi Toutle e Kalama e potrebbero aver raggiunto il fiume Columbia. Seguirono altri 400 anni di quiescenza.\nIl periodo eruttivo di Sugar Bowl fu breve e notevolmente diverso dagli altri periodi storici del St. Helens: si tratt\u00f2 dell'unica esplosione di cui si ha notizia che si sparse su tutti i lati prima del ciclo del 1980. Durante tale arco temporale, il vulcano dapprima non esplose in maniera violenta, poi si lasci\u00f2 andare almeno due volte, producendo un piccolo quantitativo di tefra, depositi a esplosione diretta, flussi piroclastici e lahar.\nCiclo di Kalama e Goat Rocks.\nI circa 700 anni di pausa si interruppero intorno al 1480, quando grandi quantit\u00e0 di pomice e cenere di dacite grigio chiaro inaugurarono il ciclo di Kalama. A livello di proporzioni, l'eruzione del 18 maggio 1980 ebbe un impatto decisamente minore. Nel 1482, si verific\u00f2 una nuova grande esplosione che rivaleggi\u00f2 in termini di volume con quella del 1980. Cenere e pomice si accumularono 9,7 km a nord-est del vulcano con uno spessore di quasi 1 metro; a 80 km di distanza, la cenere faceva registrare la profondit\u00e0 di 5 cm. Grandi flussi piroclastici e colate di fango successivamente piovvero lungo i fianchi occidentali del cratere e nel sistema di drenaggio del fiume Kalama.\nIn tali 150 anni avvenne l'eruzione di lava meno ricca di silice sotto forma di cenere andesitica, che formarono almeno otto strati alternati di colore chiaro e scuro. La lava andesite a blocchi scorreva poi dal cratere sommitale di St. Helens lungo il fianco sud-est del vulcano. In seguito, i flussi piroclastici si diressero verso valle, spargendosi al di sopra della lava andesite e nella valle del fiume Kalama. Tale periodo si concluse con la realizzazione di una cupola di dacite alta 200 m sulla sommit\u00e0 del vulcano, che riemp\u00ec e super\u00f2 un cratere gi\u00e0 presente in cima. Numerose parti dei lati della sommit\u00e0 si staccarono e ricoprirono delle porzioni del cono vulcanico con del ghiaione. Le esplosioni laterali scavarono una fossa nella parete del cratere sud-orientale. Il St. Helens raggiunse la sua massima altezza e le sue linee quasi del tutto simmetriche quando termin\u00f2 il ciclo eruttivo di Kalama, intorno al 1647. Il vulcano rimase in uno stato di quiescenza per un secolo e mezzo.\nIl periodo eruttivo di 57 anni cominciato nel 1800 prende il nome dalla vetta di Goat Rocks e risult\u00f2 il primo ad essere descritto tramite fonti scritte. Come la fase Kalama, il periodo di Goat Rocks fu inaugurato da un'esplosione di tefra seguita da un flusso di lava andesitico e da una grande nuvola di dacite. L'eruzione del 1800 probabilmente rivaleggi\u00f2 per dimensioni con l'eruzione del 1980, sebbene non avesse provocato una massiccia distruzione del cono. La cenere si spost\u00f2 a nord-est, sopra il Washington centrale e orientale, Idaho settentrionale e Montana occidentale. Avvennero almeno una dozzina di piccole eruzioni di cenere segnalate dal 1831 al 1857, inclusa una abbastanza grande nel 1842. A rilasciare detriti fu una sommit\u00e0 vicino a Goat Rocks sul fianco nord-est. Fu proprio quest'ultima che, il 18 maggio 1980, distrusse l'intera parete settentrionale e 400 m della montagna.\nAttivit\u00e0 recente.\n1980-2001.\nIl 20 marzo 1980, il monte St. Helens fece registrare un sisma di magnitudo 4.2 e, il 27, i soffioni iniziarono a rilasciare getti di vapore incandescente. Entro la fine di aprile, al di sotto della zona settentrionale della montagna il magma cominci\u00f2 a muoversi. Il 18 maggio ebbe luogo un secondo terremoto, di magnitudo 5.1, il quale innesc\u00f2 un massiccio crollo della parete nord della montagna. Si tratt\u00f2 della maggiore frana di detriti mai registrato nella storia recente. Il magma a St. Helens rilasci\u00f2 un flusso piroclastico su larga scala che appiatt\u00ec la vegetazione e gli edifici su 600 km\u00b2. Pi\u00f9 di 1,5 milioni di tonnellate di anidride solforosa finirono riversati nell'atmosfera. Sull'indice di esplosivit\u00e0 vulcanica, l'eruzione \u00e8 stata valutata con un 5 e classificata come eruzione di tipo pliniano.\nLe sezioni crollate del fianco settentrionale del St. Helens si mescolarono a ghiaccio, neve e acqua generando lahar (colate di fango vulcanico): questi scorsero per vari chilometri lungo i fiumi Toutle e il Cowlitz, distruggendo ponti e i capannoni di industrie di legname locali. Un totale di 3.000.000 m\u00b3 di materiale venne trasportato per 27 km a sud, nel fiume Columbia, per opera delle colate di fango.\nPer pi\u00f9 di nove ore, il vigoroso pennacchio di cenere continu\u00f2 a ergersi imperioso nel panorama locale, raggiungendo una quota massima compresa tra i 20 e i 27 km sul livello del mare. La piramide di fumo si mosse verso est a una velocit\u00e0 media di 100 km/h, riversando una colata di cenere che raggiunse l'Idaho entro mezzogiorno. Le ceneri dell'eruzione vennero trovate la mattina successiva sopra le automobili e i tetti fino alla citt\u00e0 di Edmonton in Alberta, in Canada.\nVerso le 17:30 il 18 maggio, la colonna verticale di cenere diminu\u00ec di elevazione, mentre le esplosioni meno violente continuarono per tutta la notte e per i giorni successivi. L'eruzione di St. Helens del 18 maggio rilasci\u00f2 24 megatoni di energia termica e cacci\u00f2 pi\u00f9 di 2,79 km\u00b3 di materiale. La distruzione del lato settentrionale della montagna ridusse l'altezza della vetta di circa 400 m e lasci\u00f2 un cratere largo tra 1,6 e 3,2 km di larghezza e 600 m di profondit\u00e0, configurando un'enorme breccia. L'eruzione port\u00f2 alla morte di 57 persone, quasi 7.000 animali di grossa taglia (in particolari cervi, alci e orsi) e circa 12 milioni di pesci. Vennero danneggiate o rase al suolo oltre 200 case, 298 km di autostrada e 24 di ferrovia.\nTra il 1980 e il 1986, l'attivit\u00e0 in loco continu\u00f2, specie quando si costitu\u00ec un nuovo duomo di lava; pi\u00f9 tardi, dal 7 dicembre 1989 al 6 gennaio 1990 e dal 5 novembre 1990 al 14 febbraio 1991, la montagna erutt\u00f2 generando talvolta enormi nuvole di cenere.\n2004-2008.\nIl magma raggiunse la superficie del vulcano intorno all'11 ottobre 2004, determinando la costruzione di un nuovo duomo di lava sul lato meridionale: la crescita di quest'ultima prosegu\u00ec per tutto il 2005 e nel 2006. Fecero la loro apparizione diverse protrusioni solide, fra cui la \"whaleback\", che comprendeva intricati alberi di magma solidificato estrusi dalla pressione del magma sottostante. Tuttavia, considerata la loro fragilit\u00e0, queste guglie non durarono molto e si ruppero poco tempo dopo. Il 2 luglio 2005, la whaleback si frantum\u00f2, causando una caduta di massi che propag\u00f2 cenere e polvere per diverse centinaia di metri in aria.\nIl monte St. Helens mise in atto un'attivit\u00e0 significativa l'8 marzo 2005, quando emerse un pennacchio di vapore e cenere alto 11.000 m visibile da Seattle. Tale eruzione, dalla portata relativamente minore, avvenne per via di un rilascio di pressione in concomitanza con la costruzione del duomo in corso. Il rilascio fu accompagnato da un terremoto di magnitudo 2.5.\nUn'altra formazione caratteristica che emergeva dal duomo era chiamata \"pinna\" (\"fin\") o \"lastra\" (\"slab\"). Grande circa la met\u00e0 di un campo da calcio, essa si raffredd\u00f2 e and\u00f2 spinta verso l'alto alla velocit\u00e0 di 2 m al giorno. A met\u00e0 giugno 2006, la lastra si sgretol\u00f2 in frequenti frane, sebbene fosse ancora in fase di estrusione. L'altezza della cupola ammontava a 2.300 m, una cifra per\u00f2 al di sotto dell'altezza raggiunta nel luglio 2005 quando la whaleback implose.\nIl 22 ottobre 2006, alle 15:13 ora locale, si registr\u00f2 un terremoto di magnitudo 3,5 presso la cosiddetta roccia estrusiva \"Spine 7\". Il crollo e la valanga della cupola lavica generarono un pennacchio di cenere alto 600 m sul bordo occidentale del cratere, diradandosi poi in fretta.\nIl 19 dicembre 2006 si avvist\u00f2 un grande pennacchio bianco di vapore condensato, che spinse alcuni giornalisti a supporre che ci sarebbe stata una piccola eruzione. Tuttavia, il Cascades Volcano Observatory dell'USGS non menzion\u00f2 alcun pennacchio di cenere significativo. Il vulcano si risvegli\u00f2 dunque dall'ottobre del 2004, ma si contraddistinse per una graduale estrusione di lava che formava un duomo nel cratere.\nIl 16 gennaio 2008, cominci\u00f2 a fuoriuscire del vapore da una frattura in cima alla cupola di lava: l'attivit\u00e0 sismica associata risult\u00f2 la pi\u00f9 degna di nota dal 2004. Gli scienziati sospesero le attivit\u00e0 nel cratere e sui fianchi della montagna, ma il rischio di una grande eruzione rest\u00f2 basso. Alla fine di gennaio, le attivit\u00e0 cessarono e non venne pi\u00f9 espulsa lava: fu per\u00f2 il 10 luglio 2008 che l'USGS dichiar\u00f2 l'esaurirsi di tale fase, dopo pi\u00f9 di sei mesi di inattivit\u00e0 vulcanica.\nRischi attuali.\nLe future eruzioni del monte Saint Helens potranno probabilmente avere una portata anche maggiore di quella del 1980. L'attuale configurazione dei duomi di lava nel cratere indica che sar\u00e0 necessaria molta pi\u00f9 pressione per la prossima eruzione, ragion per cui il livello di distruzione sar\u00e0 pi\u00f9 alto. Una significativa caduta di cenere potrebbe sparpagliarsi in un raggio di 100.000 km\u00b2, comportando tra l'altro gravi rischi per il traffico aereo. Un grande flusso di lahar si riverserebbe probabilmente sui banchi del fiume Toutle, causando la distruzione nelle aree abitate lungo la I-5.\nEcologia.\nQuando indisturbate, le pendici del monte St. Helens offrono l'habitat ad esseri viventi tipici dell'ecoregione della catena delle Cascate occidentali. In tale area si registrano precipitazioni abbondanti, con una media annuale di 2.373 mm a Spirit Lake. Grazie all'alto numero di piogge, prosperano fitte foreste fino a 1.600 m, inclusi esemplari di tsuga occidentale (\"Tsuga heterophylla\"), abete di Douglas (\"Pseudotsuga menziesii\") e cedro rosso occidentale (\"Thuja plicata\"). Al di sopra di tale fascia, primeggia l'abete amabile (\"Thuja plicata\") fino a 1.300 m. Infine, sotto la linea degli alberi, la foresta si compone di tsughe mertensiane (\"Tsuga mertensiana\"), abete amabile e cipresso di Nootka (\"Callitropsis nootkatensis\").\nLa linea degli alberi si attesta in loco a una quota abbastanza bassa, ovvero circa 1.340 m. Una simile anomalia si deve alla frequenza delle eruzioni, in quanto si crede che il limite si possa rintracciare su zone localizzate a un'altitudine maggiore durante i periodi di quiescenza. I prati composti da fiori alpini sono rari.\nLe capre delle nevi (\"Oreamnos americanus\") abitavano altitudini pi\u00f9 elevate del picco, anche se un gran numero di esse per\u00ec dopo il 1980. Tra i grandi mammiferi rintracciabili in zona figurano il wapiti di Roosevelt (\"Cervus canadensis roosevelti\"), il cervo dalla coda nera (\"Odocoileus hemionus columbianus\"), l'orso nero americano (\"Ursus americanus\") e il puma (\"Puma concolor\").\nImpatto delle eruzioni.\nIl monte St. Helens si annovera tra i vulcani pi\u00f9 studiati con riferimento all'impatto derivante dalle eruzioni sulla fauna e la flora locale, oltre che dal disturbo ecologico. I retaggi biologici appaiono i principali sopravvissuti ai vari episodi catastrofici. Nello specifico, gli studiosi analizzano esseri viventi ancora in buona salute (ad esempio piante che hanno resistito alla caduta di cenere o al flusso piroclastico), detriti organici o modelli biotici di epoche trascorse. Queste eredit\u00e0 biologiche hanno altamente influenzato il ripristino dello status quo risalente agli anni antecedenti alle eruzioni.\nStoria umana.\nEpoca antica.\nI racconti dei nativi americani relativi al vulcano includono numerosi miti volti a spiegare i motivi delle eruzioni e la genesi dei vari crateri della catena delle Cascate. Il pi\u00f9 famoso di essi riguarda la storia del cosiddetto Ponte degli Dei come narrato dalla trib\u00f9 dei Klickitat.\nSecondo tale mito, Tyhee Saghalie, sovrano di tutti gli dei, e i suoi due figli Pahto (noto anche come Klickitat) e Wy'east si recarono da settentrione nella regione del fiume Columbia, in cerca di un luogo dove poter vivere. Stupiti dalla bellezza del paesaggio, i bambini cominciarono a litigare per il possesso del luogo. Per risolvere la disputa, il padre scocc\u00f2 due frecce con il suo potente arco: una a nord e l'altra a sud. Pahto segu\u00ec la prima, mentre Wy'east la seconda. Tyhee Saghalie forgi\u00f2 dunque il \"Tanmahawis\" (\"Ponte degli Dei\") c in modo che la sua famiglia potesse incontrarsi di nuovo pi\u00f9 facilmente. Quando i due figli si innamorarono della stessa donna, di nome Loowit, questa si trov\u00f2 in difficolt\u00e0 e non sapeva chi scegliere tra i due. I figli si batterono per il suo cuore distruggendo le foreste e i villaggi dove si era svolto il combattimento con lanci di frecce e pietre. L'intera area fu distrutta e la terra trem\u00f2 cos\u00ec forte che il Ponte degli dei cadde nel fiume Columbia. Per punirli, Tyhee Saghalie decise di trasformarli in enormi montagne: Wy'east divenne il vulcano Hood, che svetta imperioso a dimostrazione dell'orgoglio di lui, e Pahto il vulcano Adams, che si presenta con il \"capo\" chino perch\u00e9 continuamente pensoso verso il suo amore perduto. Loowit fu trasformato nel Saint Helens, allora di aspetto grazioso, noto tra i Klickitat come \"Louwala-Clough\" (\"montagna fumante\"), mentre questo risultava noto tra i Shahaptin come monte Loowit.\nLa montagna era considerata sacra pure dai Cowlitz e degli Yakama, entrambe trib\u00f9 stanziatesi nell'area. La linea degli alberi assumeva eccezionale valore spirituale per gli autoctoni: la montagna era denominata \"Lawetlat'la\", traducibile approssimativamente come \"la fumatrice\", e aveva un certo ruolo nei miti teogonici e in alcune delle loro canzoni e rituali. In segno di riconoscimento per il suo significato culturale, oltre 12.000 acri del monte (approssimativamente inclusi nel Loowit Trail) sono stati elencati nel Registro nazionale dei luoghi storici.\nAltri nomi tribali dell'area per la montagna includono \"n\u0161h\u00b4\u00e1k\u00b4\" (\"acqua che sgorga\") dei Chehalis del sud, e \"aka akn\" (\"montagna di neve\"), un termine Chinook.\nArrivo degli europei.\nIl comandante George Vancouver e gli ufficiali dell'HMS \"Discovery\", per conto della Royal Navy, eseguirono il primo avvistamento registrato degli europei del monte St. Helens il 19 maggio 1792, durante il rilevamento della costa settentrionale dell'Oceano Pacifico. Vancouver battezz\u00f2 la montagna in onore del diplomatico britannico Alleyne Fitzherbert, primo barone di St. Helens il 20 ottobre 1792, come riportato dal \"Discovery\" quando si appropinqu\u00f2 alla foce del fiume Columbia.\nAnni dopo, esploratori, commercianti e missionari vennero a sapere di un vulcano in eruzione nella zona. Geologi e storici conclusero molto pi\u00f9 tardi che l'eruzione ebbe luogo nel 1800, assistendo al principio della fase eruttiva di Goat Rocks. Allarmata dalla \"neve secca\", la trib\u00f9 Nespelem del nord-est di Washington avrebbe ballato e pregato piuttosto che raccogliere cibo e patire durante quell'inverno la fame.\nAlla fine del 1805 e all'inizio del 1806, i membri della spedizione di Lewis e Clark avvistarono il vulcano dal fiume Columbia, ma non riferirono n\u00e9 di un'eruzione in corso n\u00e9 di prove recenti che ne testimoniassero una accaduta poco prima. Si segnalava la presenza di sabbie mobili e condizioni del canale intasato alla foce del fiume Sandy, vicino a Portland, suggerendo un'eruzione del monte Hood a volte nei decenni precedenti.\nNegli anni 1830, Hall J. Kelley propose di ribattezzare la catena \"Presidents' Range\", con l'intenzione di assegnare a ciascun vulcano il nome di un presidente degli Stati Uniti. Nel suo schema, il St. Helens doveva essere ribattezzato monte Washington.\nColonizzazione europea e sfruttamento dell'area.\nIl primo resoconto autenticato di un testimone oculare non indigeno di un'eruzione vulcanica risale al marzo del 1835 per opera di Meredith Gairdner, quando era al lavoro per la Compagnia della Baia di Hudson di stanza a Fort Vancouver. Questi invi\u00f2 un resoconto all\"'Edinburgh New Philosophical Journal\", che pubblic\u00f2 la sua lettera nel gennaio 1836. James Dwight Dana dell'Universit\u00e0 di Yale, mentre navigava con la spedizione di Wilkes, scorse il picco quiescente dalla foce del fiume Columbia nel 1841. Un altro membro della spedizione descrisse in seguito le \"lave basaltiche alveolari\" alla base della montagna.\nAlla fine dell'autunno o all'inizio dell'inverno del 1842, i vicini coloni e missionari europei furono testimoni della cosiddetta Grande Eruzione (\"Great Eruption\"). In tale occasione, si generarono sorprendenti nubi di cenere e per 15 anni seguirono lievi esplosioni. Si tratt\u00f2 probabilmente in quell'occasione di un'eruzione freatica (esplosioni di vapore). Il reverendo Josiah L. Parrish a Champoeg, in Oregon, assistette all'eruzione del St. Helens il 22 novembre 1842. La cenere potrebbe aver allora raggiunto The Dalles,80 km a sud-est del vulcano.\nNell'ottobre del 1843, il futuro governatore della California Peter H. Burnett raccont\u00f2 una storia apocrifa molto probabilmente descritta da un uomo indigeno che si ustion\u00f2 gravemente un piede e una gamba nella lava o nella cenere calda mentre era a caccia di cervi. La storia raccontava che l'uomo ferito cerc\u00f2 cure a Fort Vancouver, ma il commissario contemporaneo del forte, Napoleon McGilvery, neg\u00f2 di essere a conoscenza dell'incidente. Il tenente britannico Henry J. Warre abbozz\u00f2 con un'illustrazione l'eruzione nel 1845, e due anni dopo il pittore canadese Paul Kane dipinse con acquerelli la vetta fumante. La fatica di Warre evidenzi\u00f2 l'eruzione di materiale da uno sfiato a circa un terzo della discesa dalla vetta sul lato ovest o nord-ovest della montagna (forse a Goat Rocks), e uno degli schizzi sul campo di Kane mostra il fumo che proveniva quadi dalla stessa posizione.\nIl 17 aprile 1857, il \"Republican\", un giornale di Steilacoom, rifer\u00ec che \"il monte St. Helens, o qualche altro monte a sud, \u00e8 stato visto[...] fumare\". La mancanza di uno strato di cenere significativo associato a questo evento indica che si trattava di una piccola eruzione: si tratt\u00f2 della prima attivit\u00e0 vulcanica segnalata nel 1854.\nPrima dell'eruzione del 1980, il lago Spirit offriva la possibilit\u00e0 di compiere attivit\u00e0 ricreative tutto l'anno. In estate si era soliti eseguire canottaggio, nuoto e campeggio, mentre in inverno lo sci.\nImpatto antropico dell'eruzione del 1980.\n57 persone persero la vita durante l'eruzione. Se l'eruzione fosse avvenuta un giorno dopo, quando i taglialegna avrebbero cominciato la settimana di lavoro, piuttosto che di domenica, il bilancio delle vittime sarebbe potuto essere molto pi\u00f9 alto.\nL'ottantatreenne Harry Randall Truman, un imprenditore che aveva vissuto vicino alla montagna da 54 anni, divenne famoso quando decise di non evacuare prima dell'imminente eruzione, nonostante i ripetuti appelli delle autorit\u00e0 locali. Il suo corpo non and\u00f2 mai rinvenuto dopo l'eruzione.\nUn'altra vittima illustre fu il vulcanologo David A. Johnston, all'epoca trentenne, che era di stanza nella vicina Coldwater Ridge. Pochi istanti prima che la sua posizione venisse colpita dal flusso piroclastico, Johnston trasmise via radio le sue famose ultime parole: \"Vancouver! Vancouver! Eccolo!\". Anche le spoglie di Johnston non andarono mai trovate.\nIl presidente Jimmy Carter, dopo essersi recato sul posto e aver esaminato il danno dichiar\u00f2: \"Qualcuno ha paragonato quest'area a un panorama lunare. A dirla tutta, la luna appare pi\u00f9 un campo da golf rispetto a quello che si trova qui\". Una troupe cinematografica, guidata dal regista di Seattle Otto Seiber, si rec\u00f2 a bordo di un elicottero sul posto il 23 maggio per documentare la distruzione: poich\u00e9 tuttavia la loro bussola era impazzita, questi finirono per girare spesso in tondo, perdendosi in svariate occasioni. Una seconda eruzione avvenne il 25 maggio, ma l'equipaggio sopravvisse ed and\u00f2 salvato due giorni dopo dai piloti di elicotteri della Guardia Nazionale. Il loro film, \"The Eruption of Mount St. Helens\", divenne in seguito un popolare documentario.\nL'eruzione ebbe effetti negativi non solo nelle brevi distanze. Le piogge di cenere causarono circa 100 milioni di dollari di danni all'agricoltura sottovento del Washington orientale.\nMalgrado quanto premesso, il deposito ingente di minerali fertili per il suolo permise un aumento della produzione di mele e grano dopo il 1980. La cenere stessa costitu\u00ec inoltre una fonte di reddito, essendo funzionale a realizzare la gemma artificiale dell'helenite, trovando impiego nel settore della ceramica o andando venduta come souvenir ai turisti.\nProtezione e storia successiva.\nNel 1982, il presidente Ronald Reagan e il Congresso degli Stati Uniti istituirono il monumento nazionale vulcanico del monte Saint Helens (\"Mount St. Helens National Volcanic Monument\"), un'area ampia 45.000 ettari intorno alla montagna e compresa nella foresta nazionale di Gifford Pinchot.\nDopo l'eruzione del 1980, l'area venne lasciata tornare gradualmente al suo stato naturale. Nel 1987, il Servizio Forestale statunitense riapr\u00ec la montagna per l'arrampicata: nel 2004, l'avvio di nuove attivit\u00e0 vulcaniche imposero la chiusura dell'area intorno alla montagna.\nDegna di nota \u00e8 stata la chiusura del sentiero Monitor Ridge, che in precedenza consentiva a un tetto massimo di 100 escursionisti autorizzati per volta al giorno di salire in vetta. Il 21 luglio 2006, la montagna and\u00f2 nuovamente aperta agli appassionati delle scalate. Nel febbraio del 2010, uno scalatore mor\u00ec dopo essere caduto dall'orlo nel cratere.\nAttivit\u00e0 ricreative.\nIl monte St. Helens costituisce una popolare destinazione di arrampicata sia per gli alpinisti principianti ed esperti. Il picco viene scalato tutto l'anno, anche se con maggiore intensit\u00e0 dalla tarda primavera all'inizio dell'autunno. Tutti i percorsi includono sezioni di terreno ripido e accidentato. Dal 1987 \u00e8 in vigore un sistema di permessi di cui devono necessariamente munirsi gli scalatori per chiunque voglia salire oltre i 1.500 m sulle pendici del vulcano.\nIl percorso per eccellenza che comprende escursionismo e alpinismo affrontato nei mesi pi\u00f9 caldi risulta il Monitor Ridge, con partenza presso il Climbers Bivouac. Si tratta del cammino pi\u00f9 popolare e affollato per la vetta in estate, che si snoda per 8 km e sale di 1.400 m di quota per poi raggiungere l'apice del cratere. Sebbene faticosa, \u00e8 considerata una salita non tecnica che comporta una parziale scalata su terreni accidentati. Il tempo medio di conclusione del percorso tra andata e ritorno risulta compreso tra le 7 e le 12 ore.\nIl percorso Worm Flows \u00e8 quello in inverno maggiormente consigliato, in quanto appare il meno tortuoso in direzione della vetta. Il percorso vede circa 1.700 m di dislivello distribuiti su circa 10 km dal punto d'inizio alla vetta, ma non richiede l'arrampicata tecnica che alcune altre cime delle Cascate come il monte Rainier richiedono. Il nome della tratta si riferisce alle colate laviche rocciose che la circondano. Se si vuole affrontare tale cammino, \u00e8 necessario raggiungere il Marble Mountain Sno-Park o lo Swift Ski Trail.\nLa montagna \u00e8 ora circondata dal Loowit Trail ad altitudini di 1200-1500 m: il segmento settentrionale del sentiero dal fiume South Fork Toutle a ovest fino a Windy Pass a est \u00e8 una zona riservata in cui sono vietati il campeggio, la bicicletta, gli animali domestici, gli incendi e le escursioni fuori pista.\nIl 14 aprile 2008, John Slemp, un autista di motoslitte di Damascus, cadde da 450 m nel cratere dopo che una cornice di neve cedette sotto il suo peso durante una gita al vulcano con suo figlio. Nonostante la sua lunga caduta, Slemp sopravvisse con lievi ferite e torn\u00f2 in grado di camminare dopo essersi fermato ai piedi della parete del cratere, dove lo trasse in salvo un elicottero del soccorso montano.\nUn centro visitatori gestito dai parchi statali del Washington ha sede a Silver Lake, circa 50 km a ovest del St. Helens. Tra gli oggetti esposti nell'edificio figurano un grande modello del vulcano, un sismografo, ricostruzioni storiche che avvengono in determinati periodi dell'anno e una piccola sezione all'aperto.\nNei media.\nNel 1981 fu girato negli Stati Uniti un film dal titolo \"St. Helens\" (distribuito in Italia con il titolo \"St. Helens, la montagna della paura\" o \"Uragano di fuoco\") che fornisce un resoconto piuttosto realistico dell'accaduto, sebbene alcune parti siano decisamente romanzate. Immancabile la realistica costante di ogni film del genere catastrofico, ossia l'imprevidenza, la superficialit\u00e0 e l'incredulit\u00e0 delle autorit\u00e0 locali di fronte a un disastro annunciato. La pellicola dipinge anche contrasti interni allo staff di vulcanologi presenti sul posto, di cui non c'\u00e8 attualmente conferma alcuna.\nL'eruzione del 1980 ha anche parzialmente ispirato il film \"Dante's Peak - La furia della montagna\", con Pierce Brosnan. Tuttavia, il vulcano nel lungometraggio \u00e8 in realt\u00e0 inventato, anche se viene esplicitamente detto che si trova nella catena delle Cascate. Inoltre, il vulcanologo interpretato da Pierce Brosnan alla fine sopravvive all'eruzione, mentre la figura reale a cui si ispira, il vulcanologo David Alexander Johnston, mor\u00ec durante l'eruzione, trovandosi sul versante ovest della montagna quando questa esplose.\nL'eruzione viene citata nel secondo episodio della serie animata \"L'incredibile Hulk\", del 1982."}
{"id": "99875", "revid": "767487", "url": "https://it.wikipedia.org/wiki?curid=99875", "title": "L'armata Brancaleone", "text": "L'armata Brancaleone \u00e8 un film del 1966 diretto da Mario Monicelli.\nTra i film pi\u00f9 noti della commedia italiana e tra i capolavori del regista. Vincitore di tre Nastri d'argento, fu presentato in concorso al 19\u00ba Festival di Cannes.\nTrama.\nXI secolo. Durante l'incursione di un esercito di barbari teutonici in un villaggio dell'Italia centrale, un ragazzino di nome Taccone , lo scudiero Mangoldo ed il robusto Pecoro entrano in possesso di una pergamena, scritta da Ottone I il Grande, rubandola a un cavaliere da loro stessi ferito e poi gettato nel torrente ritenendolo morto. L'anziano notaio ebreo Zefirino Abacuc, che trascina sempre con s\u00e8 un baule, d\u00e0 lettura del documento il quale decreta, al suo legittimo possessore, la signoria sul feudo di Aurocastro in Puglia ed il giuramento di liberare tale feudo dal \"nero periglio che viene da lo mare\". I quattro si mettono alla ricerca di un cavaliere che li possa guidare nell'impresa e incontrano Brancaleone da Norcia, sedicente nobile cavaliere, che, inizialmente riluttante perch\u00e8 impegnato in un torneo dal quale uscir\u00e0 miseramente sconfitto per colpa del proprio svogliato cavallo Aquilante, accetta di capeggiare la spedizione. Cos\u00ec quel piccolo manipolo di miserabili si mette in marcia.\nDurante il viaggio per la penisola, la sgangherata armata viene coinvolta in diverse avventure: l'incontro con un principe bizantino diseredato, tale Teofilatto, che, dopo un estenuante ed infruttuoso duello con Brancaleone, si aggrega al gruppo; l'ingresso in una citt\u00e0 apparentemente deserta che invita al saccheggio, salvo scoprirsi poi infestata dalla peste; l'arrivo del monaco Zenone (ispirato a Pietro l'eremita), diretto con dei pellegrini a Gerusalemme, al quale l'armata si unisce con la promessa di impegnarsi nell'impresa di pi\u00f9 alto valore: liberare il Santo Sepolcro. L'attraversamento di un \u00abcavalcone\u00bb (ponte) pericolante causa la caduta e la perdita di Pecoro, sicch\u00e9 Zenone pensa ad una maledizione. Scoprendo che Abacuc \u00e8 di religione ebraica, il monaco gli impone il battesimo sotto una piccola cascata gelata. Tutto questo non impedisce che lo stesso monaco precipiti durante l'attraversamento di un successivo \"cavalcone\". Rimasti privi della guida, Brancaleone e i suoi si separano dai pellegrini e si rivolgono di nuovo alla loro m\u00e8ta.\nProseguendo il cammino il gruppo si inoltra in un bosco dove il cavaliere salva una giovane promessa sposa, Matelda, dalle grinfie di avidi barbari che hanno massacrato le guardie di scorta che accompagnavano la ragazza. Brancaleone uccide il capo dei manigoldi e, in seguito, lei gli presenta il proprio tutore, ferito mortalmente dai barbari, che in punto di morte fa promettere a Brancaleone di portarla in sposa al nobile Guccione. Lei per\u00f2 non vuole sposare Guccione e vorrebbe invece Brancaleone, ma il cavaliere - fedele ai propri ideali cavallereschi - rifiuta; la donna allora si concede - di nascosto da Brancaleone - nottetempo a Teofilatto. Dopo altri giorni di viaggio la comitiva giunge alla roccaforte di Guccione. Durante i festeggiamenti per il matrimonio di Matelda con Guccione, il nobile scopre che Matelda non \u00e8 pi\u00f9 vergine e fa di conseguenza rinchiudere Brancaleone, da lei accusato, in una gabbia. Gli amici dell'armata lo liberano, con l'aiuto di un fabbro, Mastro Zito. Questi, aggregandosi al gruppo, rivela a Brancaleone che Matelda si \u00e8 fatta monaca. Il cavaliere raggiunge in fretta il monastero e, dopo aver ucciso diverse guardie di Guccione, arriva alla sua stanza, dove lei gli rivela di aver preso i voti per espiare la colpa di averlo accusato ingiustamente e di non voler rinunciare alla propria scelta. Brancaleone, sorpreso e amareggiato per la perdita del suo amore, parte quindi con i suoi amici.\nTeofilatto, vedendo che sono arrivati vicino alla sua dimora, convince l'armata ad estorcere denaro alla famiglia dei Leonzi, fingendosi in ostaggio. Arrivati al castello, il gruppo viene accolto dalla famiglia dei Leonzi al completo, a detta dello stesso Teofilatto avvezza ad intrighi e raggiri. Manca solo il capofamiglia, ma durante l'attesa del suo arrivo Teodora, zia di Teofilatto e amante del nano e deforme Cippa, seduce Brancaleone che, prima di seguirla nelle sue stanze, affida ad Abacuc le trattative per il riscatto. Mentre il cavaliere subisce le passioni sadomasochiste della zia, Abacuc chiede al padre di Teofilatto il denaro per il riscatto del figlio; costui per\u00f2 rifiuta, disprezzando e disconoscendo quel figlio concepito con una serva e nato fuori dal matrimonio, e intima loro di andarsene in fretta, pena l'essere trafitti da frecce avvelenate. Il gruppo fugge di gran carriera assieme a Brancaleone che, ancora mezzo nudo, invece di una ricca ricompensa, si trova a dover sfuggire a morte certa.\nDopo altri giorni di viaggio Taccone e Teofilatto rincontrano Pecoro nella tana di una femmina d'orso, che lo ha salvato dopo la caduta nel precipizio, curandolo e adottandolo come proprio compagno. Dopo essere sfuggiti all'orso, portano l'amico a ricongiungersi con la comitiva. Nella fuga Abacuc cade per\u00f2 in acqua e si ammala. Passano alcuni giorni e, quando ormai i sei sono in vista del feudo di Aurocastro, Abacuc muore, e viene seppellito racchiuso nella cassa che lo ha sempre accompagnato.\nLa comitiva raggiunge quindi la roccaforte di Aurocastro e gli abitanti del luogo si affrettano a consegnare agli eroi le chiavi del castello prima di rifugiarvisi, lasciando l'armata sola a fronteggiare l'attacco da parte dei pirati Saraceni. Una volta avvistate le nere vele dei pirati, i sei si spiegano le parole della pergamena: Ottone aveva consegnato la cittadina a un feudatario che doveva salvarla dalle numerose incursioni dei pirati. Brancaleone e il suo piccolo esercito, dopo aver maldestramente tentato di tendere una trappola agli invasori, sono fatti ben presto prigionieri e condannati alla pena di morte per impalamento.\nI sei vengono per\u00f2 liberati da un misterioso cavaliere che uccide tutti i saraceni e si rivela poi essere il cavaliere Arnolfo Mano-di-ferro, quello che Taccone e Mangoldo credevano di aver ucciso. Quale legittimo proprietario della pergamena, condanna Brancaleone e i suoi armigeri al rogo in quanto ladri e usurpatori. Di fronte agli ultimi istanti di vita, Teofilatto rivela a Brancaleone di essere stato lui ad abusare di Matelda. Quando ormai le fiamme stanno per aggredire i malcapitati, ricompare il monaco Zenone, sopravvissuto alla caduta nel fiume, il quale convince il cavaliere a liberare Brancaleone ed i suoi in quanto ancora legati alla promessa di seguirlo in Terra Santa per liberare il Santo Sepolcro.\nProduzione.\nSceneggiatura.\nAlla sceneggiatura collabora lo stesso regista, che con Agenore Incrocci e Furio Scarpelli, binomio meglio conosciuto come Age &amp; Scarpelli inventa un idioma immaginario, tra il latino maccheronico, la lingua volgare medievale e l'espressione dialettale.\nI costumi e tutte le scene girate all'esterno, curati da Piero Gherardi, presentano ambientazioni nuove rispetto a quelle conosciute finora nei film su questo tema, mentre alla fotografia lavora Carlo Di Palma.\nLa sceneggiatura richiama quella del film \"I soliti ignoti\" di Monicelli (la compagnia sgangherata e raccogliticcia che cerca di compiere una grande impresa, fallendola miseramente), anche nella somiglianza dei personaggi interpretati da Vittorio Gassman e Carlo Pisacane nei due film, oltre che in alcune sequenze specifiche, come quella in cui Gassman, contattato per entrare nella compagnia, dapprima rifiuta, per poi accettare dopo la sconfitta nel combattimento (di pugilato nei \"Soliti ignoti\" e al torneo nell\"'Armata Brancaleone\"). Inoltre, la scena in cui Teofilatto, durante una pausa del duello con Brancaleone, gli consiglia una cura per il fegato, \u00e8 ricalcata dall'analoga sequenza tra Tot\u00f2 e Fabrizi in \"Guardie e ladri\", film di Monicelli e Steno del 1951.\nCast.\nLa scelta di Gian Maria Volont\u00e9 nel ruolo di Teofilatto dei Leonzi venne imposta al regista dal produttore Mario Cecchi Gori. L'attore milanese era famoso in quel periodo grazie alla sua partecipazione, con il ruolo di antagonista, ai film western per la regia di Sergio Leone. Mario Monicelli non nascose il suo dissenso e in un'intervista rilasciata in occasione del quarantesimo anniversario del film rivel\u00f2 come invece avesse prescelto Raimondo Vianello per lo stesso ruolo.\nIl personaggio di Zenone fu invece caratterizzato dallo stesso Enrico Maria Salerno, che dopo aver letto la sceneggiatura chiese a Monicelli di affidargli la parte, per la quale utilizz\u00f2 la tonalit\u00e0 in falsetto che convinse il regista.\nCatherine Spaak aveva circa vent'anni nel momento in cui partecip\u00f2 alla lavorazione del film, non conosceva bene l'italiano e il linguaggio richiesto dal copione. Racconta l'attrice franco-belga: \u00abGi\u00e0 studiare il copione era per me molto difficile, quando arrivavo sul set venivo poi accolta con prese in giro e parolacce. All'inizio trattenevo a stento le lacrime ma capivo il loro divertimento e non potevo rovinargli la festa. \u00c8 anche cos\u00ec che ho appreso il rigore e lo spessore del grande cinema italiano.\u00bb\nRiprese.\nMolti dei luoghi citati da Brancaleone (Aurocastro, San Cimone, Bagnarolo, Panzanatico), nonch\u00e9 le battaglie (battaglia di Battilonta, battaglia di Sutri) sono fittizi.\nIl film \u00e8 girato in gran parte nell'alto Lazio e nella Maremma laziale: a Viterbo (il portone della vedova appestata \u00e8 quello di palazzo Chigi), a Canino (convento di S. Francesco dove si rifugia Matelda), Calcata, a Fabrica di Roma presso l'abbazia di Santa Maria di Falerii, a Nepi nei pressi dell'acquedotto (scena iniziale dei predoni) e del castello dei Borgia, Vitorchiano (la citt\u00e0 che saccheggiano e dove si \u00e8 diffusa la peste), nella cava di tufo di Valentano (incontro con il santo monaco Zenone), a Vulci (Ponte del Diavolo e il Castello dell'Abbadia), Tuscania (presso la cripta della chiesa di San Pietro), a Chia presso la Torre di Chia (scena dell\u2019accampamento dei cavalieri e in quella della morte di Abacuc), a Civita Castellana in localit\u00e0 Torre Chiavello vicino al Monte Soratte (duello tra Brancaleone e Teofilatto dei Leonzi), nella faggeta di Monte Cimino (incontro con Matelda), a Civita di Bagnoregio nella valle dei calanchi, nelle zone a ridosso dei laghi vulcanici di Vico (approdo della nave, bagno di Matelda) e Bolsena nei pressi di Capodimonte, e in Toscana, nella zona della Val d'Orcia e delle Crete senesi. La scena di Aurocastro invece \u00e8 girata presso il borgo calabrese di Le Castella, situato nei pressi di Capo Rizzuto, mentre la giostra iniziale sotto il borgo umbro di Casteldilago.\nTitoli di testa.\nI titoli di testa e le animazioni furono realizzati da Emanuele Luzzati.\nI precedenti filmici e letterari.\nNella intervista rilasciata a Stefano Della Casa e pubblicata nel libro dedicato al film, il regista afferma di avere tratto l'idea per il suo Brancaleone da una visione casuale, nei laboratori di Cinecitt\u00e0, di alcune scene di un film di Luigi Malerba e Antonio Marchi del 1955, intitolato \"Donne e soldati\", che in quel periodo era ancora in fase di montaggio.\nL'ispirazione degli sceneggiatori nasce da elementi cinematografici come \"La sfida del samurai\" di Akira Kurosawa del 1961 e \"I cento cavalieri\" di Vittorio Cottafavi del 1964, e da narratori di letteratura cavalleresca e picaresca come Luigi Pulci, Teofilo Folengo, Fran\u00e7ois Rabelais, Cervantes, Italo Calvino del \"Cavaliere inesistente.\"\nMonicelli, convinto sostenitore del primato del cinema muto nei confronti del sonoro, difese la sua convinzione che la lingua volgare e inventata avrebbe dovuto ricoprire un ruolo accessorio rispetto alle immagini e alle sequenze cinematografiche davanti alle perplessit\u00e0 mostrate dal produttore Mario Cecchi Gori che esprimeva dubbi sulla comprensibilit\u00e0 dei dialoghi.\nCol nome di Brancaleone \u00e8 noto uno dei cavalieri italiani che presero parte nel 1503 alla disfida di Barletta.\nIl contenuto \"storico\".\nMonicelli descrive il Medioevo straccione, popolato di disperati, miserabili, cialtroni ed appestati, dualista, perennemente diviso tra fede e peccato, spirito e carne, eros e morte, rivisitando il mito delle gesta cavalleresche. Un medioevo violento e cruento nel quale le scene risultano crude, nonostante la comicit\u00e0.\nColonna sonora.\nLe musiche dell\"'Armata Brancaleone\" sono state composte da Carlo Rustichelli e cantate dal tenore lirico leggero Piero Carapellucci. La colonna sonora venne incisa su dischi Parade.:\nDistribuzione.\nIl film usc\u00ec nelle sale cinematografiche italiane il 7 aprile del 1966. Presentato a Cannes nel maggio dello stesso anno, venne poi esportato in Germania il 28 giugno del 1968. Poi in Spagna il 27 settembre del 1983.\nAccoglienza.\n\"L'armata Brancaleone\" alla sua uscita nelle sale diviene subito campione di incassi, raccogliendo i consensi della critica e collezionando numerosi premi internazionali.\nIncassi.\nL'incasso accertato sino al 31 dicembre 1970 \u00e8 di lire.\nCritica.\nGianni Rondolino nel \"Catalogo Bolaffi del cinema italiano 1966-1975\" scrisse: \u00abIl primo esempio di film maccheronico tutto costruito sui temi della farsa e del dramma, dell'avventura e della satira, stravolti da una continua invenzione formale, a livello di linguaggio e di stile cinematografico, che fa scaturire dalle immagini e dai dialoghi un'interpretazione grottesca sia nella realt\u00e0 rappresentata sia nei modi della sua rappresentazione. Pur nell'ambito d'una esercitazione contenutistica e formale di stampo goliardico \"L'Armata Brancaleone\" per la novit\u00e0 ed il successo di pubblico, che ha avuto, costituisce un originale esempio di cinema di consumo le cui imitazioni sono state inferiori all'originale\u00bb.\nInfluenza culturale.\nL'antonomasia \u00abarmata Brancaleone\u00bb \u00e8 entrata nel linguaggio comune ed \u00e8 riportato ormai da diversi dizionari della lingua italiana. La locuzione indica un gruppo variopinto, un'accozzaglia di persone dalle idee confuse e poco organizzate.\nAlcune espressioni utilizzate nel film sono diventate di uso popolare, come ad esempio \u00abche te ne cale\u00bb, utilizzata nell'uso colloquiale l'espressione \u00abcosa te ne importa\u00bb; \u00abet come non?\u00bb per l'espressione italiana \u00abe come no?\u00bb; o ancora \u00abmai coverto\u00bb, cio\u00e8 \u00abmai coperto\u00bb, dove \"coprire\" \u00e8 volgarmente inteso nel senso del rapporto sessuale, comunque a significare \u00abmai sentito, mai conosciuto\u00bb.\nRiferendosi al personaggio di Brancaleone, Vittorio Gassman ebbe a dire: \u00abc'era la bellissima invenzione di quel linguaggio e di quel personaggio, una specie di samurai che ormai tutti conoscono e che \u00e8 stato credo il personaggio che mi ha dato pi\u00f9 popolarit\u00e0\u00bb.\nRestauro.\nIl film, in occasione del suo quarantesimo anniversario, \u00e8 stato restaurato all'interno di un progetto culturale finanziato da una fondazione privata che ha lo scopo di recuperare e salvaguardare i pi\u00f9 importanti titoli cinematografici italiani. Il restauro fu curato da Giuseppe Rotunno.\nSequel.\nQuattro anni dopo, nel 1970, usc\u00ec un seguito intitolato \"Brancaleone alle crociate\", sempre diretto da Mario Monicelli. Il film riscosse un buon successo, anche se non arriv\u00f2 all'altezza del primo capitolo."}
{"id": "99876", "revid": "232551", "url": "https://it.wikipedia.org/wiki?curid=99876", "title": "Mount St. Helens", "text": ""}
{"id": "99878", "revid": "2225", "url": "https://it.wikipedia.org/wiki?curid=99878", "title": "L'Armata Brancaleone", "text": ""}
{"id": "99880", "revid": "180324", "url": "https://it.wikipedia.org/wiki?curid=99880", "title": "007", "text": ""}
{"id": "99882", "revid": "220472", "url": "https://it.wikipedia.org/wiki?curid=99882", "title": "Equilibrio chimico", "text": "Lequilibrio chimico \u00e8 la condizione dipendente dalla temperatura in cui le concentrazioni delle specie chimiche che partecipano a una reazione chimica non variano complessivamente nel tempo. \nIntroduzione.\nLa reazione generica che definisce l'equilibrio chimico, definita da Claude Louis Berthollet, \u00e8:\nDove le lettere minuscole indicano il coefficiente stechiometrico, ovvero la quantit\u00e0 di moli, le lettere maiuscole A e B i reagenti mentre C e D i prodotti, le frecce indicano lo stato in equilibrio: tanto pi\u00f9 la reazione \u00e8 spostata a destra (verso i prodotti) tanto pi\u00f9 i reagenti si trasformano facilmente in prodotti, il contrario avviene quando la reazione \u00e8 spostata a sinistra.\nGuldberg e Waage espressero per la prima volta la legge di azione di massa in cui vengono poste le velocit\u00e0 specifiche k della reazione diretta e della reazione inversa:\nDa cui si ricava all'equilibrio una velocit\u00e0 netta nulla e quindi si ricava una costante K (costante di equilibrio analitica):\nformula_2\nK indica quindi il rapporto tra le concentrazioni dei prodotti e dei reagenti all'equilibrio, (ognuna elevata al proprio coefficiente stechiometrico) ed \u00e8 chiamata costante di equilibrio. In prima approssimazione, K rappresenta una costante in condizioni di temperatura costante.\nPi\u00f9 correttamente, bisogna rilevare che la legge di G-W rappresenta solo un'approssimazione nella quale: \nL'equilibrio chimico \u00e8 un equilibrio dinamico nel senso che l'equilibrio viene ottenuto dal momento che prodotti e reagenti hanno la stessa velocit\u00e0 di formazione annullando quindi i cambiamenti, una delle dimostrazioni sperimentali dell'equilibrio \u00e8 ottenuta aggiungendo un sale normale ad una soluzione satura dello stesso sale, per\u00f2 radioattivo: apparentemente il sale aggiunto non si scioglie, ma filtrandolo dopo un certo tempo, si osserva che questi ha acquisito parte della radioattivit\u00e0 inizialmente presente nella sola soluzione.\nL'equilibrio mobile.\nPrincipio di Le Ch\u00e2telier.\nIl principio di Le Ch\u00e2telier afferma che ogni sistema tende a reagire ad una modifica impostagli dall'esterno diminuendone gli effetti, questo significa che se l'equilibrio viene perturbato questo si sposter\u00e0 verso prodotti o reagenti in modo tale da opporsi al cambiamento e ripristinare delle nuove condizioni di equilibrio.\nQuoziente di reazione.\nQuindi la conoscenza del valore numerico di K di una reazione ci permette anche di prevedere, per certe condizioni iniziali, in che senso e in che misura la reazione procede per raggiungere una situazione di equilibrio. Da un punto di vista qualitativo la previsione si basa sul confronto tra la costante di equilibrio K, e il quoziente di reazione Q:\nformula_6\nLa differenza tra questi due valori \u00e8 che nella costante di equilibrio sono presenti le concentrazioni di prodotti e reagenti nella situazione di equilibrio, mentre nel quoziente di reazione sono presenti le concentrazioni in una generica situazione iniziale. Se Q si rivela essere diverso da K, allora la reazione proceder\u00e0 in modo che le concentrazioni verifichino la costante di equilibrio K, come previsto dal principio di Le Ch\u00e2telier.\nQuindi, se Q &lt; K, allora la reazione proceder\u00e0 verso destra, cio\u00e8 verr\u00e0 favorit\u00e0 la reazione diretta;\nmentre, se Q &gt; K, allora verr\u00e0 favorita la reazione inversa, come si pu\u00f2 facilmente intuire dal fatto che l'equilibrio verr\u00e0 raggiunto se e solo se Q = Keq.\nI fattori che possono perturbare l'equilibrio sono:\nVariazione delle concentrazioni.\nLa variazione del rapporto tra le concentrazioni (o delle pressioni parziali) delle specie chimiche presenti nell'ambiente di reazione turba l'equilibrio chimico che si era stabilito precedentemente; in conseguenza di ci\u00f2, si stabilisce un nuovo equilibrio chimico, in cui le quantit\u00e0 di sostanze presenti sono differenti dalla situazione che si aveva prima della modifica delle concentrazioni, per cui anche la quantit\u00e0 di sostanze prodotte sono differenti. Se la variazione delle concentrazioni \u00e8 particolarmente elevata, si pu\u00f2 addirittura assistere ad un'inversione del verso della reazione: in questo caso, quelli che erano i reagenti diventano i prodotti e quelli che erano i prodotti diventano i reagenti.\nAd esempio, se viene aggiunto nell'ambiente di reazione un prodotto della reazione diretta, viene turbato l'equilibrio chimico, per cui si stabilir\u00e0 un nuovo equilibrio in cui si avr\u00e0 una maggiore produzione di reagenti. In questo caso si dice anche che \"la reazione si sposta verso sinistra\" (cio\u00e8 viene maggiormente favorita la reazione inversa).\nDi seguito sono riportati i possibili casi:\nVariazione della pressione totale.\nIl sistema all'equilibrio, quando \u00e8 presente una fase gassosa, reagisce alla variazione della pressione totale spostando l'equilibrio in funzione della differente variazione di moli gassose che si ottiene. Se nella formazione dei prodotti si ottiene un numero maggiore di moli di gas, un aumento della pressione totale sposta l'equilibrio verso i reagenti; viceversa, se nella formazione dei prodotti si ottiene un numero minore di moli di gas, allora un aumento della pressione totale sposter\u00e0 l'equilibrio verso i prodotti. La diminuzione della pressione totale agisce in senso opposto.\nVariazione della temperatura.\nUn aumento di temperatura favorisce i processi endotermici (come la dissociazione di una molecola gassosa), mentre una sua diminuzione favorisce quelli esotermici.\nQuindi, all'aumentare della temperatura, l'equilibrio nelle reazioni esotermiche si sposter\u00e0 verso sinistra, ovvero verso i reagenti, mentre nelle reazioni endotermiche si favoriranno i prodotti.\nVariazione di pH.\nUna variazione del pH pu\u00f2 portare di conseguenza ad una variazione di equilibrio, questa pu\u00f2 essere fatta aggiungendo una sostanza acida quale ad Ex. HCl o facendo lo stesso ma con una sostanza basica come NaOH.\nAggiunta di gas inerte.\nL'aggiunta di un gas inerte, che non prende quindi parte alla reazione chimica, agisce provocando un aumento della pressione totale, ma non modifica le pressioni parziali di reagenti e prodotti all'equilibrio e nemmeno le concentrazioni, proprio perch\u00e9 \u00e8 inerte e non introduce nuove variazioni delle moli di gas.\nL'aggiunta del gas inerte pu\u00f2 invece influenzare la cinetica della reazione, in quanto all'aumentare della quantit\u00e0 di inerte diminuisce il numero di urti efficaci tra le molecole dei reagenti (infatti gli urti tra una molecola di reagente e una molecola di inerte non porta ad alcuna reazione, per cui non \u00e8 efficace).\nEquilibri eterogenei ed omogenei.\nEquilibri omogenei.\nUn equilibrio viene detto omogeneo se i reagenti e i prodotti si trovano nella stessa fase, ad esempio una miscela di gas o di soluzioni con un unico solvente. In questo caso nel quoziente di reazione compaiono tutte le specie coinvolte nella reazione poich\u00e9 nessuna di esse potr\u00e0 mai essere completamente consumata durante la reazione, in quanto Q tenderebbe a 0 o a \u221e, e da ogni situazione iniziale, ( principio di Le Ch\u00e2telier), si arriva sempre ad uno stato finale di equilibrio.\nAnche nelle reazioni \"quantitative\", cio\u00e8 aventi una K molto alta, se avvengono in un'unica fase, si raggiunge in realt\u00e0 uno stato finale di equilibrio, dove per\u00f2 le concentrazioni dei reagenti sono talmente piccole da poter essere trascurabili.\nEquilibri eterogenei.\nUn equilibrio viene detto eterogeneo se coinvolge liquidi o solidi puri, oltre componenti gassose o in soluzione.\nUna specie pura ha sempre concentrazione costante, in quanto raddoppiando il suo volume raddoppiamo allo stesso tempo la sua massa/numero di moli. Non concorre quindi a definire il quoziente di reazione che \u00e8 quindi conveniente definire in forma ridotta, cio\u00e8 contenente solo le concentrazioni variabili. Di conseguenza negli equilibri eterogenei le specie pure non hanno alcuna influenza sulla composizione dell'equilibrio ma possono determinare se uno stato di equilibrio verr\u00e0 effettivamente raggiunto o no. Se infatti la quantit\u00e0 di un componente puro in fase condensata \u00e8 inferiore a quella che in realt\u00e0 dovrebbe trasformarsi per raggiungere l'equilibrio, la reazione non raggiunger\u00e0 mai lo stato di equilibrio poich\u00e9 consuma interamente uno dei suoi componenti.\nPer esempio la reazione:\n&lt;chem&gt; BaCO3(s) &lt;=&gt; BaO + CO2(g) &lt;/chem&gt;\nIl suo quoziente di reazione \u00e8 funzione solo della concentrazione del biossido di carbonio, in quanto la concentrazione dei due sali solidi non pu\u00f2 variare nel tempo.\n&lt;chem&gt; Q = [CO2] &lt;/chem&gt;\nTuttavia se perturbiamo l'equilibrio aggiungendo biossido di carbonio (e quindi viene favorita la reazione inversa e la formazione di carbonato di bario), pu\u00f2 causare la completa scomparsa di BaO, in quanto la quantit\u00e0 di quest'ultimo,che dovrebbe reagire con il gas per raggiungere l'equilibrio,potrebbe essere minore rispetto alla quantit\u00e0 richiesta per reagire stechiometricamente con il biossido di carbonio, non raggiungendo cos\u00ec uno stato finale di equilibrio."}
{"id": "99884", "revid": "1372005", "url": "https://it.wikipedia.org/wiki?curid=99884", "title": "Max Beckmann", "text": "Tra impressionismo e espressionismo.\nMax Beckmann nacque a Lipsia il 12 febbraio 1884. Cominci\u00f2 precocemente a disegnare e dipingere e nel 1899 entr\u00f2 nell'Accademia di Weimar, dove rest\u00f2 fino al 1903. Dopo lunghi viaggi per l'Europa, rimanendo particolarmente colpito da Parigi e Firenze (dove ebbe modo di ammirare le opere di maestri antichi come Rembrandt, Piero della Francesca e Luca Signorelli), si stabil\u00ec infine a Berlino, dove nel 1906 si aggreg\u00f2 al gruppo artistico della Secessione e dove rest\u00f2 fino al 1915.\nCon le opere di questo periodo, caratterizzate da un forte timbro sentimentale, Beckmann rimase in una posizione per certi versi ambigua, cercando un compromesso tra il tardo impressionismo e il nascente espressionismo.\nLa scelta dell'espressionismo.\nBeckmann partecip\u00f2 ai primi mesi della Prima guerra mondiale, ma fu congedato dopo un esaurimento nervoso. Quest'esperienza influenz\u00f2 notevolmente la sua arte, facendogli prendere con sempre maggiore decisione la via dell'espressionismo. Nel 1915 lasci\u00f2 Berlino per Francoforte, dove insegn\u00f2 nella locale Scuola di belle arti fino al 1933. Sotto l'influenza delle deformazioni espressioniste di Otto Dix, le opere di questo periodo uscirono definitivamente dall'orbita dell'impressionismo della Secessione berlinese per rispecchiare, con crudo verismo, il tragico clima della Prima guerra mondiale. Nella sua pittura entrarono temi angosciosi e violenti, di dolore, di morte, di abiezione sociale e morale, svolti con sempre maggiore incisivit\u00e0 e semplicit\u00e0 di forme, con complesse allusioni simboliche e forti deformazioni espressive. Il suo stile divenne angoloso e concitato, con una squadratura sempre pi\u00f9 dura ed aggressiva dei volumi, influenzato in questo dal cubismo.\nVerso il 1923, all'interno di una generale ripresa classicista, Beckmann accentu\u00f2 la semplificazione della forma, senza per questo mettere in discussione il suo espressionismo. Accanto alla figura umana ed alla condizione dell'uomo, che rimasero sempre i soggetti principali, cominci\u00f2 ad interessarsi alla natura morta ed al paesaggio, rendendo le sue opere meno morbose ed atroci. Lo stile divent\u00f2 pi\u00f9 disteso, probabilmente a causa dei crescenti contatti con la pittura francese, anche se la sua arte conserv\u00f2 sempre la sua aspra forza e la sua enigmatica e meditativa concentrazione sulla realt\u00e0.\nCol 1928, in seguito ai contatti sempre pi\u00f9 frequenti con la cultura parigina, Beckmann inizi\u00f2 un processo di accentuazione cromatica. Fu questa la fase matura della sua arte, che si concretizz\u00f2 in grandi quadri allegorici per la profonda impressione avuta dalle opere di Hieronymus Bosch, studiate approfonditamente nei suoi viaggi a Parigi di quel periodo.\nLa tragedia del nazismo.\nIn quegli anni Beckmann vide con orrore e spavento la nascita e la crescita del nazismo: molti suoi lavori del periodo rappresentarono scene di vita quotidiana, ma con corpi grotteschi e mutilati; in queste opere l'artista rappresent\u00f2 le sue terribili esperienze legate alla Prima guerra mondiale e prefigur\u00f2 la catastrofe immane che il nazismo avrebbe causato negli anni seguenti. Nel 1933, dopo la presa del potere da parte del partito nazista in Germania, fu costretto a lasciare la Scuola di belle arti di Francoforte. Nel 1937 la sua arte fu condannata dai nazisti come arte degenerata; nello stesso anno Beckmann lasci\u00f2 la Germania.\nVisse ad Amsterdam per dieci anni e nel 1947 si trasfer\u00ec negli Stati Uniti per insegnare a St. Louis e a New York. Mor\u00ec stroncato da un infarto il 27 dicembre 1950 a New York, all'angolo tra la 69esima Strada Est e Central Park West, mentre si recava ad una mostra al vicino Metropolitan."}
{"id": "99887", "revid": "77358", "url": "https://it.wikipedia.org/wiki?curid=99887", "title": "Bibbia ebraica", "text": ""}
{"id": "99888", "revid": "124984114", "url": "https://it.wikipedia.org/wiki?curid=99888", "title": "Auro Bulbarelli", "text": "Biografia.\nFiglio del giornalista Rino Bulbarelli, \u00e8 stato a lungo telecronista al Giro d'Italia prima di passare a ricoprire ruoli dirigenziali nel settore ciclismo all'interno della testata Rai Sport. Prima di iniziare la carriera giornalistica, nel 1987 partecip\u00f2 come concorrente al gioco a quiz di Canale 5 \"Doppio slalom\" condotto da Corrado Tedeschi. All'inizio della sua carriera, nel 1991, ha seguito il Giro d'Italia come inviato della catena editoriale Finegil. Assunto alla Rai, redazione regionale della Lombardia, nel dicembre del 1991, si \u00e8 occupato di cronaca nera, giudiziaria e di sport a livello regionale.\nNel 1989 ha seguito il Giro d'Italia come collaboratore de \"La Gazzetta dello Sport\". Trasferito alla Testata Giornalistica Sportiva nel 1996, si \u00e8 occupato di varie discipline sportive quali il ciclismo, il calcio, la Formula 1 e il biliardo. In quest'ultima disciplina, da lui anche praticata a livello agonistico, nel 1990 ha vestito la maglia azzurra ai Campionati Europei U21 svoltisi in Germania, nella specialit\u00e0 dei 5 birilli, classificandosi al secondo posto. Per la Rai ha seguito tutte le principali gare di ciclismo, come le classiche, il Giro d'Italia, il Tour de France, il Giro di Spagna, i Campionati del Mondo e le gare olimpiche di ciclismo su strada. Nel 1998 quando il Giro d'Italia \u00e8 tornato ad essere trasmesso dalla Rai dopo 5 anni, ha seguito le tappe in moto in qualit\u00e0 di inviato-telecronista.\nNel 1999 ha commentato in diretta la Vuelta a Espa\u00f1a come prima voce; nel 2000 il Tour de France e nel 2001 il Giro d'Italia, sostituendo di fatto il telecronista storico Adriano De Zan, ormai in pensione, ma sempre collaboratore di Rai Sport, il quale sarebbe mancato qualche mese pi\u00f9 tardi, nell'agosto del 2001, a causa di una grave malattia. Al fianco di Bulbarelli, in qualit\u00e0 di commentatore tecnico, c'era l'ex ciclista professionista Davide Cassani. Nel 2006 ha commentato per la Rai anche le gare di salto con gli sci ai Giochi olimpici invernali di Torino.\nIl 20 ottobre 2009 \u00e8 stato nominato vicedirettore di Rai Sport, promozione che lo ha costretto ad abbandonare dopo 12 anni il ruolo di telecronista della Rai per il ciclismo: sabato 17 ottobre 2009 ha effettuato la sua ultima telecronaca in occasione del Giro di Lombardia. \u00c8 stato sostituito dalla stagione ciclistica 2010 dal collega Francesco Pancani.\nNel maggio 2010 ha pubblicato il suo primo romanzo, \"Fuori tempo massimo\", ucronia sul ciclismo ambientata nel periodo 1998-2001. Nel libro compare come personaggio un giornalista RAI alle prime armi, \"il giovane Rebertelli\", evidentemente ispirato alla figura dell'autore. Nell'ottobre del 2012 \u00e8 uscito, con la casa editrice Rai-Eri, il suo secondo libro, \"Magni, il terzo uomo\", biografia di Fiorenzo Magni, grande ciclista che fu rivale di Gino Bartali e Fausto Coppi. Nell'ottobre 2018 \u00e8 uscito il libro \"Coppi per sempre\" (edizioni Gribaudo), scritto a quattro mani con Giampiero Petrucci, la pi\u00f9 completa storia per immagini mai dedicata alla figura del Campionissimo.\nDal 27 novembre 2018 al 18 novembre 2021 \u00e8 stato direttore di Rai Sport. \u00c8 succeduto a Bruno Gentili, eletto ad interim dopo le dimissioni di Gabriele Romagnoli, ed \u00e8 stato sostituito da Alessandra De Stefano."}
{"id": "99889", "revid": "218520", "url": "https://it.wikipedia.org/wiki?curid=99889", "title": "Monoteismo", "text": "Per monoteismo (dal greco \u03bc\u03cc\u03bd\u03bf\u03c2, \"unico, solo\" e \u03b8\u03b5\u03cc\u03c2, \"dio\") si intende la fede in una sola divinit\u00e0 identificata, in lingua italiana, con il termine \"Dio\".\nLe religioni che propriamente hanno questa definizione sono, in ordine di apparizione storica:\nPi\u00f9 propriamente, per\u00f2, i monoteisti attribuiscono connotati di \"personalit\u00e0\" al proprio Dio, tali da differenziarlo dalle altre divinit\u00e0, che non sarebbero altro che semplice creazione umana (monoteismo esclusivo) o altre forme dello stesso Dio (monoteismo inclusivo).\nSpesso si \u00e8 avuta un'evoluzione: da un culto di tipo enoteistico, dove i fedeli accettano l'esistenza di altri dei stranieri, ma \"adorano solo ed esclusivamente il loro Dio\", a quello monoteistico.\nEvoluzione storica dei principali monoteismi.\nAtonismo.\nNel XIV secolo a.C., il faraone Amenofis IV introdusse una riforma religiosa di stampo monoteistico in Egitto, il paese da lui governato. Pur non essendovi testimonianza di persecuzioni religiose che avrebbero accompagnato tale riforma, essa produsse la graduale chiusura dei templi della religione tradizionale e l'abbandono obbligatorio del culto degli antichi dei. Amenofi sosteneva l'idea di un unico dio, il sole (Aton), generatore di vita, che con i suoi raggi (rappresentati significativamente come mani protese al fedele) benedice l'umanit\u00e0. Significativamente Amenofi mut\u00f2 il proprio nome in uno celebrativo del nuovo dio (Akhenaton) e trasfer\u00ec la sede del governo ad una nuova citt\u00e0, da lui fondata in onore di Aton (Akhetaton). La sua morte, avvenuta in circostanze non chiarite, segn\u00f2 la fine della sua riforma, che non era stata intimamente accettata n\u00e9 dal popolo, il quale aveva continuato a praticare gli antichi culti, n\u00e9 dalla casta sacerdotale tradizionale, che non era disposta ad accettare quella diminuzione di potere che sarebbe conseguita con la fine dei culti tradizionali.\nReligioni abramitiche.\nEbraismo.\nIl popolo d'Israele si considera il Popolo Eletto dal Signore quale \"reame di sacerdoti per il resto del mondo\". Per poter adempiere a tale impegno il popolo ebraico ha seguito un lungo cammino, riconoscendo l'unicit\u00e0 di Dio e rifiutando qualsiasi altra divinit\u00e0; a volte, soprattutto nel periodo biblico, tale processo \u00e8 stato caratterizzato da fenomeni di acceso nazionalismo: poich\u00e9 il Signore \u00e8 il creatore di tutto l'Universo, il politeismo e l'idolatria delle popolazioni cananee erano visti come un pericolo per l'esistenza stessa del Popolo e della sua unit\u00e0 nazionale. I credenti di questa religione attendono il messia.\nCristianesimo.\nNel cristianesimo l'unicit\u00e0 di Dio \u00e8 in relazione con la divinit\u00e0 del Figlio e dello Spirito, come espresso nella dottrina trinitaria, definita a seguito della controversia ariana nel IV secolo. Una descrizione sintetica di questa visione \u00e8 quella contenuta nel Catechismo del concilio di Trento\": \n\"dobbiamo anche confessare l'esistenza di un solo Dio, non di pi\u00f9 dei. Attribuendo infatti a Dio la suprema bont\u00e0 e perfezione, \u00e8 inconcepibile che l'infinito e l'assoluto si riscontrino in pi\u00f9 d'un soggetto\" ... \"Tre di fatto sono le Persone nell'unica Divinit\u00e0: quella del Padre, da nessuno generato; del Figlio, generato dal Padre anteriormente a tutti i secoli; dello Spirito Santo, pur dall'eternit\u00e0 procedente dal Padre e dal Figliolo. Nell'unica sostanza divina il Padre \u00e8 la prima Persona che, con il Figlio unigenito e con lo Spirito Santo, forma un solo Dio, un solo Signore, non gi\u00e0 nella singolarit\u00e0 di un'unica Persona, bens\u00ec nella trinit\u00e0 di un'unica sostanza\"\".\nLa Chiesa di Ges\u00f9 Cristo dei Santi degli Ultimi Giorni, comunemente detta Chiesa mormone, considera i componenti la trinit\u00e0 come tre esseri distinti e separati pur essendo uniti nei proposti ed intenti.\nLa visione trinitaria non \u00e8 fatta propria dai Testimoni di Geova che considerano Ges\u00f9 Cristo figlio di Geova (Dio) minore rispetto a Geova Dio stesso.\nIslam.\nL'Islam ha fatto propri molti elementi dell'ebraismo e del cristianesimo. Come gli ebrei, e a differenza dei cristiani cattolici e ortodossi, i musulmani professano un monoteismo puro e privo di pluralit\u00e0 di divinit\u00e0. Vedendo in Cristo un profeta e non il figlio di Dio, considerano i cristiani, vista la teoria trinitaria, dei politeisti. Dio \u00e8 chiamato Allah, e il libro sacro \u00e8 il Corano, che nella forma di Islam ortodossa praticata oggi da quasi tutti i musulmani tradizionali \u00e8 il Verbo di Dio: increato, esistente da sempre ed esister\u00e0 per sempre. Questa credenza ormai diffusa nell'Islam si chiama Asharismo e in passato si oppose al Mutazilismo che invece credeva ad un Corano creato e non eterno."}
{"id": "99891", "revid": "767487", "url": "https://it.wikipedia.org/wiki?curid=99891", "title": "Terapia termica", "text": "Per terapia termica si intende l'utilizzo del calore come strumento terapeutico per la cura di malattie, come ad esempio i tumori.\nIl calore \u00e8 stato utilizzato come strumento terapeutico sin dall'antichit\u00e0. In un rotolo di papiro egiziano, datato intorno al 3000 a.C., \u00e8 descritto il trattamento dei tumori al seno attraverso la cauterizzazione con ferri ardenti. Dall'inizio del XX secolo esistono molti referti che descrivono la regressione di tumori maligni in seguito ad un'infezione con pyrogenic bacteria. Bench\u00e9 sia difficile, nei trattamenti di febbre indotta, distinguere l'effetto del calore da risposte immunologiche non meglio specificate, questi studi hanno stimolato ulteriori ricerche nell'uso del calore per la terapia dei tumori. Nel 1898, il trattamento locale per mezzo di acqua calda si \u00e8 rivelato avere un buon effetto palliativo nei casi avanzati di cancro cervicale.\nIl calore \u00e8 utilizzato anche nella terapia del dolore, insieme o in alternativa ai farmaci analegesici. Lo stimolo del calore fa concorrenza allo stimolo doloroso. Maggiore \u00e8 l'esposizione al calore dei muscoli danneggiati, minore \u00e8 il numero di stimoli dolorosi che giungono al cervello: ci\u00f2 provoca lo scioglimento dei crampi muscolari.\nIl trattamento termico \u00e8 impiegato anche per incrementare l'efficacia di altre terapie oncologiche. L'applicazione del calore, come coadiuvante della radioterapia, \u00e8 stata descritta per la prima volta nel 1910.\nNegli ultimi dieci anni, il calore \u00e8 stato usato principalmente per aumentare la sensibilit\u00e0 dei tumori alle radiazioni ionizzanti. Il trattamento termico locale, combinato con la radioterapia, \u00e8 stato applicato al cancro ereditario alla mammella, alle metastasi cervicali provenienti da cancro alla testa e al collo, e ai melanomi maligni ereditari o metastatici. \nQuesti studi hanno mostrato un vantaggio della terapia combinata rispetto alla sola radioterapia. Nel 1969, si \u00e8 verificato un aumento nella percentuale di sopravvivenza del melanoma agli arti, trattato tramite perfusione dell'area con sangue riscaldato ed un agente citostatico. Questa tecnica \u00e8 utilizzata tuttora per trattare melanomi inoperabili.\nGeneralmente, nella terapia oncologica, il calore \u00e8 stato applicato con l'obiettivo di aumentare la temperatura del tessuto solo di alcuni gradi, allo scopo di sfruttare l'aumento, indotto, della sensibilit\u00e0 dei tumori alle radiazioni ionizzanti e ad alcuni farmaci. Il trattamento, dove l'intervallo di temperatura \u00e8 compreso all'incirca tra 41 e 47\u00a0\u00b0C, \u00e8 detto ipertermia. A queste temperature, \u00e8 stata osservata sperimentalmente una maggior sensibilit\u00e0 al calore dei tumori rispetto ai tessuti sani. \u00c8 difficile indagare clinicamente, \nin maniera completa, questo potenziale beneficio, a causa delle difficolt\u00e0 tecniche incontrate nel fornire calore in maniera uniforme ai tumori situati in profondit\u00e0. La tolleranza del paziente limita le temperature che possono essere usate nei trattamenti, con sangue riscaldato, dell'intero corpo o di regioni.\nQuando si applicano temperature pi\u00f9 elevate, superiori a circa 50\u00a0\u00b0C, il trattamento \u00e8 detto termoterapia. La termoterapia facilita la rapida distruzione del tessuto. A queste temperature, non esiste differenza nella sensibilit\u00e0 al calore fra tessuto sano e tessuto neoplastico. Per questo motivo, la termoterapia deve essere applicata, con accuratezza, nella giusta posizione poich\u00e9, quando il tessuto viene riscaldato, necrotizza.\nLa luce laser offre un mezzo eccellente, per indurre un aumento locale di temperatura nel tessuto, che pu\u00f2 essere impiegato per la terapia oncologica. L'energia luminosa viene assorbita dal tessuto e convertita in calore. La luce pu\u00f2 essere focalizzata all'interno di fibre ottiche sottili; queste possono essere inserite in profondit\u00e0 nella massa tumorale, o in cavit\u00e0 naturali del corpo, in modo minimamente invasivo. I laser sono utilizzati sia per l'ipertermia \nsia per la termoterapia. In quest'ultimo caso si parla di termoterapia interstiziale laser."}
{"id": "99893", "revid": "1276819", "url": "https://it.wikipedia.org/wiki?curid=99893", "title": "Rollcage", "text": "Rollcage \u00e8 un videogioco di guida arcade uscito nel 1999 su Microsoft Windows e Sony Playstation. Prodotto da Psygnosis e Attention To Detail il gioco \u00e8 considerato la controparte su ruote del famoso \"Wipeout\" (altro gioco di guida arcade futuristico della Psygnosis) per via della velocit\u00e0 dei mezzi e della particolarit\u00e0 di circuiti e armi.\nModalit\u00e0 di gioco.\nIl gioco prevede l'utilizzo di una delle vetture selezionabili divise per scuderia (ognuna con caratteristiche di guida particolari) in un torneo in cui i giocatori possono usare delle armi per poter guadagnare posizioni durante le gare. Le auto hanno quattro enormi ruote che permettono di ribaltarsi e continuare comunque a correre (la parte di sopra della vettura \u00e8 identica alla parte di sotto). In pi\u00f9 il giocatore pu\u00f2 fare uso di armi fantascientifiche (come missili a ricerca o scudi di energia) per ostacolare gli avversari.\nTracciati.\nI venti tracciati percorribili prevedono curve paraboliche e tunnel in cui le auto, spinte dalla forza centrifuga e dalla velocit\u00e0, possono compiere giri della morte e avvitamenti. Disseminati sull'asfalto poi ci sono gli attivatori delle armi: particolari icone su cui correre che abilitano l'uso di missili o mine. Altra particolarit\u00e0 dei circuiti \u00e8 la possibilit\u00e0 di distruggere alcune loro parti come, ad esempio, colonne portanti di piccole strutture che cadendo a terra possono rallentare gli avversari.\nControllo della vettura.\nLa difficolt\u00e0 maggiore \u00e8 il controllo della vettura. Rollcage ha un ritmo di gara forsennato e la velocit\u00e0 di gioco unita ai colori psichedelici degli scenari tendono a far perdere a volte il senso dell'orientamento: un incidente a 350 chilometri orari riesce in un attimo a trasportare il giocatore dalla prima posizione all'ultima. La macchina, se sollecitata oltre i limiti, ad esempio nelle collisioni ad alta velocit\u00e0, diventa molto difficile da controllare, scivola come su uno strato di ghiaccio.\nArmi.\nNel gioco ci sono molti tipi di armi compreso un missile teleguidato in grado di ricercare la vettura al primo posto. Gli apporti al genere pi\u00f9 interessanti sono il Timewarp, congegno che rallenta enormemente il gioco e rende di conseguenza i sorpassi molto pi\u00f9 agevoli e il particolare effetto wormhole capace di teletrasportare le auto in un altro punto del tracciato.\nColonna sonora.\nLa colonna sonora del gioco prevede tracce di artisti come Fatboy Slim. Con la rivista inglese PlayStation Power nel 1999 \u00e8 uscito il cd \u201cMusic For The Rollcage Generation\u201d contenente le seguenti tracce:"}
{"id": "99896", "revid": "287204", "url": "https://it.wikipedia.org/wiki?curid=99896", "title": "Addio, e grazie per tutto il pesce", "text": "Addio, e grazie per tutto il pesce (\"So long, and thanks for all the fish\") \u00e8 il quarto libro della \"Guida galattica per gli autostoppisti\", \"trilogia in cinque parti\" scritta da Douglas Adams.\nIl titolo \u00e8 il messaggio lasciato dai delfini abbandonando il pianeta Terra, poco prima che questo venga demolito per costruire una superstrada spaziale, come viene descritto nel primo romanzo della serie \"Guida galattica per gli autostoppisti\".\n\u00c8 anche il titolo di una canzone del film \"Guida galattica per autostoppisti\".\nAlcuni lettori hanno adottato la frase come modo ironico per dire \"addio\".\nTrama.\nIl libro inizia con Arthur Dent che, facendo l'autostop a casaccio per la galassia, arriva nell\"'\"ultimo posto nell'Universo in cui si sarebbe aspettato di trovare qualcosa ma che 3.976.000.000 di persone troveranno stranamente familiare\"\" - in breve sulla Terra, che continua ad esistere esattamente come prima della sua distruzione (a parte il fatto che i delfini sono scomparsi). Rientrando alla sua casa, miracolosamente non distrutta, Arthur scopre che in sua assenza ha ricevuto una montagna di posta pubblicitaria e una boccia per pesci rossi con incise le parole \"Addio e grazie per tutto il pesce\".\nAttraverso le vicende del libro, Arthur incontra altre persone che hanno ricevuto una vaschetta simile, fra cui una ragazza di nome Fenchurch, che \u00e8 forse l'unica persona sul pianeta a ricordare la distruzione della Terra, e Wonko L'Equilibrato, che ha deciso da tempo che il mondo era impazzito e che gli ha costruito un muro intorno, con \"fuori\" nient'altro che se stesso e una spiaggia della California particolarmente bella. Nel frattempo Ford Prefect scopre che la voce \"Terra\" da lui redatta per la Guida Galattica degli Autostoppisti \u00e8 misteriosamente ricomparsa e, essendo appunto Ford, usa questa inesplicabile opportunit\u00e0 per un elaborato scherzo a un funzionario commerciale della Societ\u00e0 Cibernetica Sirio.\nArthur e Fenchurch si innamorano, e, avvicinando la boccia all'orecchio, scoprono perch\u00e9 la Terra \u00e8 tornata. Veniamo a sapere che la nuova Terra \u00e8 un \"pianeta ombra\", probabilmente prelevata da una linea temporale alternativa, e portata in questo universo dalla \"Campagna per il salvataggio degli umani\", a cura, appunto, dei delfini. Al termine della vicenda Arthur lascia nuovamente la Terra, assieme a Fenchurch e Ford, per cercare il Messaggio Finale di Dio al Creato, il cui indirizzo gli era stato fornito nel libro precedente da Prak.\nAl loro arrivo incontrano il robot Marvin, ormai agonizzante, e lo aiutano a leggere il messaggio, che si riveler\u00e0 essere un laconico \"CI SCUSIAMO PER IL DISTURBO\". Dopo averlo letto, Marvin si rappacifica con se stesso e muore felice.\nDiscussione.\nIl libro ha un tono diverso dai precedenti, in parte perch\u00e9 \u00e8 una storia d'amore, in parte perch\u00e9 fu scritto in fretta. Alla fine del libro l'editore di Adams, Sonny Mehta, si trasfer\u00ec a casa dell'autore per assicurarsi che questo rispettasse i termini (gi\u00e0 pi\u00f9 volte prolungati). Adams si dichiar\u00f2 non completamente soddisfatto dell'opera, che contiene diversi interventi da parte dell'editore, che l'amico e collega Neil Gaiman ha descritto come \"supponenti e ingiusti\".\nIl libro riflette inoltre un cambiamento notevole nelle opinioni di Adams sui computer. Nei libri precedenti i computer sono rappresentati in modo piuttosto negativo. Fra la stesura de \"La vita, l'universo e tutto quanto\" e \"Addio e grazie per tutto il pesce\" Adams fu portato ad una fiera di computer, si innamor\u00f2 dell'ultimo computer Apple e questo fu l'inizio di una lunga \"storia d'amore\" (sosteneva di aver acquistato il secondo Apple Macintosh del Regno Unito - il primo era stato comprato dal suo amico Stephen Fry). Infatti il volume postumo \"Il salmone del dubbio\" \u00e8 stato realizzato utilizzando vari frammenti e abbozzi rinvenuti nei vari computer Apple di Adams, sia nel portatile che in quelli delle sue abitazioni in Inghilterra e in California.\nIn questo libro Arthur Dent compra un computer con un programma astronomico.\nDettagli interessanti.\nIl capitolo 21 \u00e8 una digressione umoristica sul giornalismo, il progresso culturale e la sessualit\u00e0, in cui Adams usa l'esempio di Brequinda, nel Reame di Avalars, patria dei mitici Draghi di Fuoco di Furlonis.\nDurante lo svolgimento della storia, Arthur Dent racconta un episodio accadutogli al bar di una stazione ferroviaria. Aveva comprato un pacchetto di biscotti e si era seduto in attesa del treno. Un uomo, che era gi\u00e0 seduto al tavolo, apr\u00ec il pacchetto di biscotti e ne mangi\u00f2 uno. Arthur ne prese uno, senza commentare, e cos\u00ec continuarono, nel pi\u00f9 totale silenzio, fino alla fine del pacchetto. Dopo che l'uomo se ne fu andato, Arthur alz\u00f2 il suo giornale e scopr\u00ec il \"suo\" pacchetto di biscotti. Douglas Adams sostiene che la storia gli sia accaduta personalmente, bench\u00e9 una leggenda metropolitana simile fosse in circolazione gi\u00e0 da anni. La versione dell'accaduto di Adams \u00e8 riportata nel suo contesto originario ne \"Il salmone del dubbio\"."}
{"id": "99901", "revid": "125327449", "url": "https://it.wikipedia.org/wiki?curid=99901", "title": "Dieta di Worms (1521)", "text": "La Dieta di Worms del 1521 fu, come ogni Dieta, un'assemblea dei principi del Sacro Romano Impero. Si tenne a Worms, in Germania, dal 28 gennaio al 25 maggio 1521, e fu presieduta dall'imperatore Carlo V d'Asburgo.\nStoria.\nL'aspetto storicamente pi\u00f9 rilevante della dieta fu l'audizione di Martin Lutero, convocato per ritrattare le sue tesi. Dal 16 al 18 aprile Lutero parl\u00f2 davanti all'assemblea ma, invece di abiurare, difese la sua riforma del cristianesimo, che sar\u00e0 successivamente denominata Riforma protestante.\nL'anno precedente, papa Leone X aveva emesso la bolla \"Exsurge Domine\", richiedendo che Lutero ritrattasse quarantuno delle sue 95 tesi che criticavano la Chiesa. Lutero venne convocato dall'imperatore per comparire davanti alla Dieta Imperiale. Il principe Federico III, Elettore di Sassonia, ottenne che a Lutero, se si fosse presentato, sarebbe stato concesso un transito sicuro da e per il luogo dell'incontro. Tale garanzia era essenziale dopo il trattamento ricevuto da Jan Hus, che era stato processato e giustiziato al Concilio di Costanza del 1415, nonostante avesse un salvacondotto.\nContesto.\nLa Dieta, apertasi il 28 gennaio, si concluse il 25 maggio 1521: l'imperatore Carlo V si era trattenuto nella citt\u00e0 fin dal 28 novembre 1520. L'alloggiamento dei partecipanti e dei loro accompagnatori era stato a carico dei cittadini. La citt\u00e0 era tutta sottosopra, e spesso tre o quattro persone perdevano la loro vita, come riportato da un testimone dell'epoca, Dietrich Butzbach, il 7 marzo.\nIl carnevale venne ignorato, la prostituzione era diffusa, venivano allestiti tornei e molti bevevano vino fino ad ubriacarsi e perfino a morirne. Il nunzio pontificio, Girolamo Aleandro, non era pi\u00f9 sicuro dell'esito della Dieta, dopo che il 13 febbraio aveva sollecitato misure contro Lutero. Un potente intervento del cavaliere Franz von Sickingen pareva probabile. Il sentimento popolare della citt\u00e0 era favorevole a Lutero ed una delle tipografie luterane diffuse fra la popolazione opere, documenti e pamphlet di Ulrich von Hutten.\nLa difesa di Lutero.\nDi fronte alla Dieta riunita, Lutero fece numerose dichiarazioni in sua difesa, che sarebbero divenute celebri. Egli ammise la paternit\u00e0 degli scritti che portavano il suo nome, ma si rifiut\u00f2 di abiurare i suoi insegnamenti. Egli sostenne che non poteva recedere a meno che non venisse convinto a farlo \"sola scriptura\".\nLutero argoment\u00f2:\nQuesta argomentazione contrastava gli insegnamenti della Chiesa Cattolica Romana, secondo i quali la Chiesa \u00e8 pilastro e fondamento della verit\u00e0, e il deposito della fede include sia la Bibbia, come viene interpretata dalla Chiesa, sia le sacre tradizioni e dottrine di quest'ultima. Il concetto di Tradizione della Chiesa non comprende le soluzioni addotte dai privati teologi, ma implica il fatto che essa non ha mai \"dogmaticamente\", quindi autoritativamente e infallibilmente, contraddetto se stessa e che Lutero sbagliava nel tentare di seguire solo le Scritture, le quali, per l'insegnamento appunto tradizionale della Chiesa, hanno autorit\u00e0 in quanto attribuita loro dalla Chiesa stessa. (vedi: Canone della Bibbia e \"De praescriptione haereticorum\" di Tertulliano)\nEditto di Worms.\nFu il nunzio pontificio alla Dieta, Girolamo Aleandro, a contribuire in modo rilevante alla stesura e alla proposta di quelle che poi furono le decisioni e le condanne contenute nel conclusivo Editto di Worms dell'8 maggio, ma promulgato il 25 maggio, una volta che la Dieta stessa fosse dichiarata conclusa. Questo editto dichiarava Lutero un fuorilegge e vietava la lettura o il possesso dei suoi scritti; permetteva inoltre a chiunque di uccidere Lutero senza subire conseguenze legali. Tale decisione provoc\u00f2 agitazione nei pi\u00f9 moderati, in particolare in Erasmo da Rotterdam.\nLutero fu costretto a darsi per un breve periodo alla macchia, ma con il tempo il crescente sostegno pubblico in suo favore tra le popolazioni tedesche costrinse lo stesso imperatore a ritrattare quella deliberazione e a non attuare mai l'editto fino alle sue estreme conseguenze previste. Lutero continu\u00f2 a chiedere la riforma fino alla sua morte, avvenuta nel 1546.\nUlteriori decisioni.\nIn queste sedute la questione divenuta pi\u00f9 famosa fu la \"Causa Lutheri\" (o meglio \"L'interrogatorio di Lutero\"), alla fine quindi, il punto pi\u00f9 significativo dell'ordine del giorno. Allora per\u00f2 questo era l'ultimo degli argomenti. Per l'imperatore presente vi erano altre questioni sulla futura amministrazione dell'impero che erano assai pi\u00f9 importanti, cos\u00ec che la lotta del rapidamente crescente movimento non attirava pi\u00f9 di tanto la sua attenzione. La conduzione dell'impero ed il finanziamento degli eserciti imperiali erano per lui le decisioni di maggior importanza, dai quali egli, a causa della minaccia dell'Impero ottomano, era particolarmente pressato.\nVenne istituita una \"reggenza imperiale\" sotto il comando del fratello Ferdinando, che doveva rappresentare l'imperatore durante la sua assenza. Ci\u00f2 avvenne a causa delle richieste dei principi tedeschi, da una parte come condizione per la sua nomina a re romano, cosicch\u00e9 gli tocc\u00f2 convocare una nuova convocazione della Commissione per la sua \"Capitulatio\", dall'altra l'imperatore dovette procedere a tale istituzione, poich\u00e9 egli era anche re di Spagna ed inoltre sovrano in un regno sul quale \u00abnon tramontava mai il sole\u00bb: per questo era prevedibile, che egli sarebbe stato frequentemente assente.\nIl problema del finanziamento degli eserciti imperiali, un elenco degli introiti dei territori per definire i contributi di tasse e di partecipazione alla difesa, fu deciso. Questo costitu\u00ec la base per il \"tributo per la difesa dai Turchi\"."}
{"id": "99907", "revid": "10369", "url": "https://it.wikipedia.org/wiki?curid=99907", "title": "Prima legge di Keplero", "text": ""}
{"id": "99910", "revid": "125461101", "url": "https://it.wikipedia.org/wiki?curid=99910", "title": "Carl Rogers", "text": "Biografia.\nNasce in Illinois, ad Oak Park - quartiere di Chicago - da una famiglia molto unita. Nel 1914 si trasferisce con tutta la famiglia in campagna per dedicarsi all'agricoltura e all'allevamento degli animali. Nel 1919 si iscrive alla facolt\u00e0 di Agraria, che presto abbandona per intraprendere studi di Teologia. Nel 1922 si trasferisce in Cina per alcuni mesi insieme ad un gruppo di studenti americani. L'occasione \u00e8 la partecipazione ad una conferenza internazionale organizzata dalla Federazione Mondiale degli Studenti Cristiani. Questo soggiorno gli permette di confrontare la cultura occidentale con quella orientale e d\u00e0 modo di chiarire a se stesso molte scelte della sua vita.\nInfatti da questo confronto, non appena rientrato negli Stati Uniti, abbandona gli studi religiosi per intraprenderne altri a carattere psicopedagogico. Dopo un anno di internato presso l\"Institute for Child Guidance\" di New York, viene assunto al \"Child Study Department\" di Rochester. Nel 1924 sposa Helen Elliot che, in seguito, gli dar\u00e0 due figli: David e Natalie. Affascinato e stimolato sia dalle teorie di Otto Rank che dalla corrente europea dell'esistenzialismo, Rogers pubblica nel 1939 il suo primo libro: \"The Clinical Treatment of the Problem Child\": grazie a questa pubblicazione ottiene una cattedra di psicologia clinica in Ohio.\nDel 1942 \u00e8 l'opera di Rogers (\"Counseling and Psychotherapy\") che getta le basi della sua \"client-centered therapy\" e del movimento di psicologia umanistica. Nel 1944 si trasferisce a Chicago, sua citt\u00e0 natale, dove fonda il primo \"counseling center\" all'interno del quale effettua, oltre alla sua modalit\u00e0 di \"terapia non direttiva\", anche ricerca clinica. Da questa attivit\u00e0 deriva, alcuni anni dopo, il libro \"Client-centered-Therapy\" (\"Terapia centrata sul cliente\"), testo fondamentale e \"manifesto\" del pensiero di Rogers. In questo libro vengono infatti ampliate tematiche gi\u00e0 affrontate in \"Counseling and Psychotherapy\".\nNel 1947 viene eletto presidente dell\"American Psychological Association\" (APA) e nel 1956 presidente di \"The American Academy of Psychotherapists\" (AAP). Nel 1957 ottiene la cattedra di Psicologia e Psichiatria all'Universit\u00e0 del Wisconsin. All'interno del dipartimento di psichiatria Rogers sperimenta la sua \"terapia centrata sul cliente\" a pazienti psicotici ottenendo ottimi risultati. Risultati che pubblica nel 1967 nel libro \"The Therapeutic Relationship and its Impact: A Study of Schizophrenia\".\nNel 1964 abbandona l'insegnamento e si trasferisce in California al \"Western Behavioural Science Institute\" di La Jolla. Nel 1969 fonda, insieme ad altri colleghi, il \"Center for the Study of the Person\" e, successivamente, l\"Institute of Peace\" per lo studio e la risoluzione dei conflitti. Il 28 gennaio 1987, poco prima di morire, viene candidato per il Premio Nobel per la pace. Muore nel 1987 per un attacco cardiaco, a 85 anni, dopo aver speso gli ultimi anni della sua vita a girare il mondo per spiegare le sue teorie.\nMarshall Rosenberg fondatore della Comunicazione Non Violenta fu suo allievo ."}
{"id": "99911", "revid": "22475", "url": "https://it.wikipedia.org/wiki?curid=99911", "title": "Alex Ross", "text": " \u00c8 noto soprattutto per le miniserie \"Marvels\" e \"Kingdom Come\", pubblicate rispettivamente da Marvel Comics e DC Comics.\nBiografia.\nNato a Portland, nell'Oregon, e cresciuto a Lubbock, in Texas, si avvicin\u00f2 per la prima volta al disegno all'et\u00e0 di tre anni quando, a detta della madre, riprodusse su un foglio di carta il contenuto di uno spot pubblicitario che aveva visto poco prima. La famiglia di Ross comprendeva un gran numero di artisti: la madre era un artista pubblicitaria, e suo nonno aveva l'hobby del disegno e della costruzione di giocattoli. Si appassion\u00f2 al mondo dei supereroi in seguito alla visione di un episodio della serie \"Spidey Super Stories\", serie di corti dal vivo contenuti all'interno del programma per ragazzi \"The Electric Company\". Un importante ruolo nella sua formazione lo ebbe la figura paterna; Clark Ross, padre di Alex e pastore protestante, fu sostenitore di diversi enti benefici, fornendo assistenza per i senzatetto e gli orfani di Lubbock. Proprio per questa sua somiglianza ai supereroi dei fumetti, fu spesso utilizzato da Alex come modello per alcuni personaggi, come ad esempio il reverendo Norman McCay nella celebre miniserie elseworld \"Kingdom Come\". All'et\u00e0 di dodici anni, Ross comincia a prendere in seria considerazione l'idea di lavorare nel mondo del fumetto, copiando disegni degli artisti George P\u00e9rez e Berni Wrightson. A sedici anni rimase molto colpito dalle opere fotorealistiche degli illustratori Andrew Loomis, Norman Rockwell, in particolare decise di adattare lo stile di quest'ultimo del medium fumettistico; quindi, un anno dopo, si trasfer\u00ec a Chicago per frequentare l\"'American Academy of Art\", dove studi\u00f2 anche la madre.\nCarriera.\nLa sua carriera come fumettista comincia nel 1993; dopo tre anni trascorsi all'accademia, e dopo essersi laureato, Ross trova lavoro presso un'agenzia pubblicitaria. In questo periodo l'editor della Marvel Comics Kurt Busiek visiona i suoi lavori e lo contatta per proporgli di lavorare insieme ad un progetto per la casa editrice. Questo progetto diverr\u00e0 la graphic novel \"Marvels\", in cui la storia dei personaggi della \"casa delle idee\" viene vista attraverso gli occhi di un uomo comune. Con essa esordisce per la prima volta nel mondo del fumetto, ricevendo un ottimo riscontro da pubblico e critica. Nel 1995, ancora in collaborazione con Kurt Busiek, crea il design dei personaggi e le cover della serie \"Astro City\", pubblicata dalla Image Comics. In seguito, nel 1997, viene contattato dalla DC Comics, per la quale realizza prima un \"Annual\" della serie \"Sandman Mystery Theatre\" e poi, su sceneggiatura di Mark Waid, \"Kingdom Come\", un'altra opera di successo che lo consacr\u00f2 definitivamente nel panorama fumettistico. Dato il successo di \"Kingdom Come\", Ross si stabil\u00ec finanziariamente e decise di accantonare brevemente il genere supereroistico per pubblicare sotto l'etichetta Vertigo la miniserie \"Uncle Sam\", nella quale evidenzia con occhio critico il lato oscuro della storia americana. Nel 1999, in occasione del sessantesimo anniversario dei personaggi di Superman, Batman, Capitan Marvel e Wonder Woman, Ross viene incaricato di disegnare, su testi di Paul Dini, quattro graphic novel dedicate ai suddetti personaggi; nascono quindi \"Superman: Pace in Terra\", \"Batman: Guerra al Crimine\", \"Shazam!: Potere della speranza\", e \"Wonder Woman: Spirito della Verit\u00e0\". Verso la fine del 2001 ritorna alla Marvel dove realizza il soggetto e il design di una trilogia formata dalle serie \"Terra X\", \"Universe X\" e \"Paradise X\", scritte da Jim Krueger e disegnate da Doug Braithwaite &amp; Bill Reinhold. Sempre con Jim Krueger crea la miniserie \"Justice\" per la DC Comics e la serie \"Project Superpowers\" per la Dynamite Entertainment. Nel 2004 disegna alcune scene del film \"Spider-Man\" per i titoli di testa del film \"Spider-Man 2\". Nel 2008 \u00e8 tornato alla Marvel Comics con un team-up intitolato \"Avengers/Invaders\". Ross realizza nel 2011 anche le copertine per il fumetto \"A Game of Thrones\". Dal 2015 torna a lavorare stabilmente alla Marvel in qualit\u00e0 di copertinista della serie \"The Amazing Spider-Man\", per poi passare nel 2016 alle copertine della serie \"Avengers\" e nel 2018 a quelle di \"The Immortal Hulk.\"\nAltri progetti.\nNel 2002 ha creato un poster in edizione limitata per gli Academy Awards di quell'anno. Ha inoltre collaborato alla realizzazione grafica dei personaggi DC Comics nel videogioco \"Mortal Kombat vs DC Universe\", disegnando anche la copertina della \"Collector's Edition\" e collaborando nella realizzazione dell'omonimo fumetto. Recentemente, restando nell'ambito videoludico, ha realizzato per Ubisoft la copertina per l'edizione da collezione di Assassin's Creed III, comparsa anche nella rivista Game Informer.\nStile.\nIl suo stile pittorico e iperrealistico \u00e8 inconfondibile. Nella realizzazione delle tavole, infatti, spesso si avvale dell'aiuto di amici e parenti che posano per lui in fotografie che usa poi come modelli. I suoi personaggi sono caratterizzati da pose iconiche e statuarie, e presentano volti simili a quelli di personaggi celebri."}
{"id": "99912", "revid": "1442080", "url": "https://it.wikipedia.org/wiki?curid=99912", "title": "Roberto Pruzzo", "text": "Carriera.\nGiocatore.\nClub.\nGenoa.\nCresciuto nelle giovanili del Genoa fece il suo esordio in Serie A il 2 dicembre 1973 nella partita contro il , terminata 1-1. Da giovane non pensava di divenire calciatore, tanto che l'allora presidente Fossati fatic\u00f2 per convincerlo a firmare il contratto.\nRealizz\u00f2 la sua prima rete in Serie A proprio contro la squadra in cui gioc\u00f2 successivamente, la , il 3 ottobre 1976 (2-2) anche se la rete pi\u00f9 importante in maglia rossobl\u00f9 risale al 13 marzo 1977 quando, di testa, segn\u00f2 il gol-vittoria nel derby stracittadino.\nCon il \"Grifone\" disput\u00f2 5 stagioni di cui 3 nella massima serie e 2 in Serie B collezionando ben 143 presenze e 57 gol (media 0.40 gol/partita) e divenendo anche capocannoniere della Serie B nella stagione 1975-1976. Fu uno dei bomber del Genoa pi\u00f9 prolifici di tutti i tempi insieme a Diego Milito (media 0.59 g/p), Tom\u00e1\u0161 Skuhrav\u00fd (media 0.36 g/p) e Carlos Aguilera (media 0.34 g/p). Fu proprio nel Genoa che l'attaccante guadagn\u00f2 l'appellativo di \"O Rey di Crocefieschi\".\nRoma.\nPruzzo venne ceduto alla squadra capitolina nell'estate del 1978 per l'importante cifra di 3 miliardi di lire pi\u00f9 il passaggio in rossobl\u00f9 del giovane Bruno Conti. Nella stabil\u00ec vari record: vinse tre titoli come capocannoniere nel 1981 (18 gol), 1982 (15 gol) e 1986 (19 gol), conquist\u00f2 quattro Coppe Italia (1980, 1981, 1984 e 1986) e uno scudetto (1982-1983). Con 106 gol \u00e8 stato per lungo tempo il miglior realizzatore nella storia della societ\u00e0 (record poi superato da Francesco Totti nel corso della stagione 2004-2005).\nTra i suoi gol pi\u00f9 importanti si ricordano quello che salv\u00f2 la Roma nella stagione 1978-1979 contro l'Atalanta, il gol-scudetto contro il Genoa nella stagione 1982-1983, quello in rovesciata a Torino contro la Juventus nella stagione 1983-1984 che regal\u00f2 il 2-2 alla squadra giallorossa all'ultimo minuto; in campo europeo, rimangono degni di nota soprattutto la doppietta contro il Dundee United nella semifinale della Coppa dei Campioni 1983-1984, a cui fece seguito il gol segnato al nella successiva finale conclusasi con la vittoria degli inglesi ai rigori. Nella stagione 1985-1986, in Roma- 5-1, segn\u00f2 inoltre una storica cinquina.\nIl 20 settembre 2012 \u00e8 stato tra i primi 11 giocatori ad essere inserito nella \"hall of fame\" ufficiale del club giallorosso.\nFiorentina.\nDopo aver totalizzato 240 presenze e 106 reti con la maglia giallorossa nella stagione 1988-1989 Pruzzo pass\u00f2 alla Fiorentina. Qui per\u00f2 collezion\u00f2 appena 6 presenze da inizio partita, pi\u00f9 qualche scampolo di gara. Realizz\u00f2 il suo unico gol della stagione proprio contro la Roma, il 30 giugno 1989, di testa su cross di Roberto Baggio: quella rete consent\u00ec ai viola l'accesso in Coppa UEFA ma fu anche l'ultima partita della sua carriera. Dopodich\u00e9 pens\u00f2 anche di continuare per un altro anno l'esperienza a Firenze, ma lo fece solo come dirigente accompagnatore della societ\u00e0. Con l'avvento dei Cecchi Gori la sua esperienza si chiuse.\nNazionale.\nPruzzo esord\u00ec in Nazionale il 23 settembre 1978 in Italia- (1-0). Nel 1980 rientr\u00f2 nella rosa dei 22 convocati per l'Europeo casalingo, senza tuttavia scendere mai in campo, mentre nel 1982 non fu neanche selezionato da Enzo Bearzot per il Mondiale in Spagna nonostante fosse reduce da due stagioni consecutive quale capocannoniere della Serie A, provocando vivaci polemiche tra coloro che sostenevano come la rappresentativa italiana fosse al tempo dominata dal cosiddetto .\nNella stagione 1985-1986 conquist\u00f2 per la terza volta il titolo di miglior marcatore della massima serie italiana, ma anche in questa occasione il suo nome non figur\u00f2 neppure tra le riserve della Nazionale per Messico 1986. In totale il suo bottino in maglia azzurra fu di appena 6 presenze, senza realizzare gol.\nAllenatore.\nPruzzo inizi\u00f2 la sua carriera di allenatore nel 1998, con il Viareggio, prima di passare al e, nel 2000, all'Alessandria, in Serie C1: dapprima esonerato, fu richiamato sulla panchina dei grigi piemontesi sul finire della stagione, ma non riusc\u00ec a evitare la retrocessione della squadra.\nIl 18 luglio 2002 fu ingaggiato dal Palermo di Franco Sensi, squadra che allen\u00f2 tuttavia per soli 4 giorni visto che il 21 luglio si insedi\u00f2 alla presidenza Maurizio Zamparini, proveniente dal Venezia, portandosi dietro dai lagunari Ezio Glerean.\nDopo aver collaborato alla direzione tecnica del e della con Giuseppe Giannini,il 5 dicembre 2008 viene nominato tecnico del club marchigiano del Centobuchi, in Serie D. Dopo due giorni esordisce nella vittoria per 2-1 contro il Campobasso. Chiude il campionato al dodicesimo posto per poi passare ad allenare nelle giovanili del Genoa.\nDirigente.\nDal 2011 ha collaborato con lo staff tecnico e dirigenziale della P.G.S. Don Bosco Genzano di Roma. Il 31 ottobre 2012 viene nominato direttore sportivo del Savona. Con la squadra ligure conquista la promozione in Lega Pro nella stagione 2012-2013 e l'anno successivo manca per poco il passaggio in Serie B. Il 26 settembre 2014 viene esonerato.\nIl 21 luglio 2017 diventa il nuovo direttore sportivo del Como, rifondato dopo la mancata iscrizione della precedente gestione al campionato di Serie C 2017-2018, e voluto fortemente dalla cordata di imprenditori formata da Massimo Nicastro (fondatore della Nicastro Group) e Roberto Renzi che iscrivono i lombardi alla Serie D 2017-2018.\nRimane in carica come direttore sportivo dei lariani per due anni venendo sostituito, al termine della stagione 2018-2019 dopo aver conquistato la promozione in C, da Carlalberto Ludi.\nNella cultura di massa.\nNel 1983, insieme a Carlo Ancelotti e Luciano Spinosi, Pruzzo prese parte alla partita finale del film \"Don Camillo\", di e con Terence Hill, contro la formazione dove milita un altro campione degli anni settanta e ottanta, Roberto Boninsegna. L'anno seguente, insieme ai compagni di squadra Ancelotti, Francesco Graziani e Odoacre Chierico, partecip\u00f2 nei panni di s\u00e9 stesso, in una piccola parte, alla pellicola \"L'allenatore nel pallone\", con Lino Banfi; nel 2008 ricomparve poi anche nel seguito.\nViene citato anche nel film \"Notte prima degli esami-oggi\" del 2007 dove una tifosa dell'Italia (Paola Minaccioni) descrive il gol del momentaneo 1-0 degli azzurri impegnati nei quarti dei mondiali di calcio in Germania contro l'Ucraina a Luca (Nicolas Vaporidis) paragonandolo appunto ad una delle tante realizzazioni del bomber ligure."}
{"id": "99914", "revid": "37401", "url": "https://it.wikipedia.org/wiki?curid=99914", "title": "Ciclo dei vinti", "text": ""}
{"id": "99916", "revid": "124263756", "url": "https://it.wikipedia.org/wiki?curid=99916", "title": "Banjo", "text": "Il banjo (termine inglese, pron. , italianizzata in ), in italiano anche bangio (pl. \"bangi\"), \u00e8 un cordofono di origini Africane, gi\u00e0 popolare fra gli afroamericani durante la Guerra di secessione americana nella sua versione a cinque corde e da allora largamente usato nella musica tradizionale nordamericana.\nIl suonatore di bangio viene detto bangioista.\nOrigini.\nAlcuni studiosi fanno risalire le origini del \"banjo\" alla prima met\u00e0 dell'Ottocento, quando lo strumento assunse la sua forma attuale di cassa armonica costruita come un tamburo, con un meccanismo per regolare la tensione della pelle, dotata di un manico con quattro corde lunghe e una pi\u00f9 corta, suonata dal pollice, usata come bordone acuto. Lo stesso nome \"banjo\"\" potrebbe essere una corruzione di \"bandore\" o \"pandura\", uno strumento musicale del tipo della chitarra, oppure deriva da \"bania\" (o \"banjar\"), il nome di uno strumento primitivo similare del Senegambia.\nComposizione.\nLa sua caratteristica preminente \u00e8 data dalla cassa di risonanza, la cui tavola armonica non \u00e8 di legno come quella della maggior parte degli strumenti a pizzico ma \u00e8 costituita da una pelle tesa su una cassa circolare.\nLa parte dello strumento che produce il suono (in inglese \"pot\") \u00e8 realizzata con diverse tecniche costruttive. La pi\u00f9 tipica, riconosciuta in liuteria come quella \u00abufficiale\u00bb e che nel corso degli ultimi centocinquant'anni ha incorporato la maggior parte delle innovazioni tecnologiche raggiungendo lo stato dell'arte attorno al 1930, \u00e8 una struttura composita costituita da una fascia a forma di corona circolare (\"rim\"), ricavata da pi\u00f9 strati o blocchi di legno e successivamente tornita, alla quale \u00e8 innestato il manico. Sulla sommit\u00e0 della fascia \u00e8 incastonato un anello di risonanza (\"tone ring\"), a seconda dei casi ottenuto per calandratura e saldatura da un profilato d'ottone a sezione tonda o piatta oppure tornito da una fusione in lega d'ottone o bronzo, sul quale \u00e8 tesa la pelle. Un congruo numero di tiranti (\"brackets\", normalmente 24 ma le eccezioni sono tutt'altro che rare) ospitati dai caratteristici ricettacoli (\"bracket shoes\") ancorati alla fascia oppure passanti attraverso una struttura portante collocata nella parte bassa della medesima, che in questo caso funge anche da flangia di raccordo tra l'esterno della fascia e l'interno del risonatore, provvede alla tensione della pelle mediante un cerchio scanalato o munito di tacche (\"tension hoop\") che preme sul bordo della pelle, quest'ultimo avvolto attorno ad un sottile profilato metallico (\"flesh hoop\") se la pelle \u00e8 organica o saldato ad esso (\"head collar\") se sintetica.\nLa cassa pu\u00f2 essere o meno completata dal risonatore (\"resonator\"); questo, che appare come una sorta di 'padella' rotonda di legno, si raccorda alla fascia mediante una flangia metallica artisticamente traforata e ne chiude parzialmente la parte posteriore creando una camera di risonanza; ha la doppia funzione di riflettere le onde sonore all'esterno ma soprattutto verso l'interno della cassa donando allo strumento, oltre ad un maggior volume, caratteristiche timbriche e risposta dinamica assai differenti rispetto al bangio a fondo aperto.\nIn un altro stile costruttivo meno diffuso, conosciuto come \"zither banjo\" e perfezionato nel Regno Unito, il meccanismo di tensione della pelle \u00e8 per cos\u00ec dire integrato all'interno al risonatore, il quale costituisce struttura portante della cassa armonica e ne ospita gli altri elementi meccanici oltre a dare attacco al manico. La flangia, che in questo caso funge da cerchio tendipelle ma con cinematismo invertito (la pelle \u00e8 tenuta in tensione da un anello metallico flottante spinto verso l'alto dalla tiranteria), viene fissata al bordo superiore del risonatore e assieme alla pelle ne costituisce una sorta di coperchio.\nLa pelle oggigiorno \u00e8 una sottile membrana di \"mylar\", materiale sintetico utilizzato sulla maggior parte dei bangi contemporanei che richiedono un timbro alquanto brillante; nelle versioni \u00abclassiche\u00bb o antiche viene mantenuto l'uso tradizionale di una pelle organica, generalmente di vitello o di capra, la quale impartisce allo strumento un timbro pi\u00f9 morbido ed omogeneo. Le corde, agganciate ad una cordiera metallica in alcuni casi molto elaborata, trasmettono il suono alla pelle mediante un sottile ponticello in legno dal caratteristico disegno ad arcate. La stessa cordiera si \u00e8 evoluta nel tempo da semplice sede di ancoraggio delle corde a dispositivo in grado di influire sensibilmente sulla timbrica e sulla risposta dello strumento in virt\u00f9 della propria massa e della pressione esercitata sul ponticello; questa soluzione \u00e8 in genere sfruttata dai \"banjo\" dotati di risonatore.\nLo strumento pu\u00f2 essere costruito con diversi legni, le cui caratteristiche contribuiscono oltremodo a determinarne la timbrica al pari della tipologia costruttiva della cassa: per la fascia si usa quasi solo l'acero, mentre per manico e risonatore (quando \u00e8 presente) si utilizzano in genere acero, mogano o noce. La tastiera, spesso filettata e negli strumenti pi\u00f9 pregiati intarsiata con i tradizionali segnatasti floreali in madreperla, \u00e8 di ebano o palissandro. Negli strumenti pi\u00f9 antichi era priva di tasti, configurazione ancor oggi mantenuta sulle moderne repliche dei bangi diffusi all'epoca della Guerra civile americana. Le parti metalliche sono in acciaio e ottone, in genere nichelate ma anche cromate o dorate, e negli strumenti di pregio sono spesso riccamente cesellate. Le meccaniche di accordatura hanno conservato l'aspetto tradizionale \u00abin linea\u00bb degli antichi piroli a frizione, gli stessi in uso sugli strumenti ad arco e sui liuti, grazie all'adozione di ingranaggi epicicloidali (\"planetary\") al posto del sistema a vite senza fine e corona dentata (\"worm and gear\") utilizzato su altri strumenti a corda e sul contrabbasso.\nQuasi tutti i bangi a quattro corde di concezione moderna hanno il risonatore; gli strumenti contemporanei che ne sono privi (\"open back\") sono per lo pi\u00f9 a cinque corde. In genere associato a due distinte tipologie di anello di risonanza (a profilo cilindrico, \"flathead\", o a tronco di cono, \"archtop\"), il bangio con risonatore \u00e8 uno strumento dal timbro secco e schioccante, con notevole volume d'emissione ed ampio spettro armonico; la versione a cinque corde \u00e8 tipicamente usata nella musica bluegrass, di cui costituisce un elemento imprescindibile. Il tipo senza risonatore \u00e8 caratterizzato da un transitorio d'attacco meno marcato e da un volume di suono inferiore, compensato da un sostegno prolungato e da una gamma timbrica pi\u00f9 dolce. \u00c8 tradizionalmente impiegato nella musica \"old time\" nordamericana dove la tecnica in uso (denominata \"frailing\" o \"clawhammer\"), unica rispetto a quella di qualunque altro cordofono, si \u00e8 evoluta principalmente in funzione dell'accompagnamento al violino nell'esecuzione di musiche rurali da danza e sfrutta al massimo grado le naturali doti ritmiche e contrappuntistiche dello strumento.\nIl \"banjo\" pu\u00f2 avere quattro corde (\"banjo tenore\" a 19 tasti, \"banjo\" tenore irlandese (o scala corta) a 17 tasti, \"banjo plectrum\" a 22 tasti) o cinque corde (\"banjo a cinque corde\" a 22 tasti). Quest'ultimo \u00e8 l'archetipo, il \"banjo\" per antonomasia; dal punto di vista organologico rappresenta l'evoluzione dei suoi antenati, rudimentali strumenti a tre corde dalla cassa ricavata da una zucca essiccata cui veniva inchiodata una pelle animale, e da esso si sono in seguito sviluppati tutti gli altri tipi di \"banjo\". La quinta corda, che suonata a vuoto d\u00e0 la nota pi\u00f9 acuta, \u00e8 pi\u00f9 corta delle altre. Posizionata sopra la quarta corda, quella che produce la nota pi\u00f9 grave, \u00e8 allineata con le altre all'altezza del ponticello ma l'altro capo non arriva alla paletta: viene accordata da una meccanica innestata all'altezza del 5\u00ba tasto nel lato superiore del manico, dove quest'ultimo si allarga per ospitarla. In origine il bangio montava corde in budello; successivamente, di pari passo con l'evoluzione dello strumento, le tecniche impiegate e le esigenze timbriche, furono adottate corde metalliche; oggigiorno sono in uso entrambe le incordature, acciaio e nylon, in linea con le caratteristiche organologiche e gli stili esecutivi di entrambi i tipi di \"banjo\".\nNel bangio tenore, il cui nome curiosamente non corrisponde all'effettiva tessitura armonica, l'accordatura normale \u00e8 quella per quinte giuste (DO-SOL-RE-LA, equivalente a quella della viola e della mandola contralto: dovrebbe pertanto chiamarsi \"'banjo\" contralto'). Nella musica irlandese \u00e8 tuttavia largamente utilizzata l'accordatura (SOL-RE-LA-MI) sia sul banjo a 19 tasti, sia soprattutto sulla versione a 17 tasti e scala ridotta. Questo consente al bangio di doppiare le stesse partiture di \"fiddle\" e mandolino, ma un'ottava pi\u00f9 bassa. L'accordatura SOL-RE-LA-MI \u00e8 stata diffusa principalmente da Barney McKenna dei The Dubliners e da allora resta la pi\u00f9 utilizzata nell'ambiente folk irlandese e celtico.\nNella versione a 19 tasti l'estensione \u00e8 di tre ottave e una terza maggiore; il \"banjo plectrum\", usualmente accordato DO-SOL-SI-RE (oppure RE-SOL-SI-MI, come le prime quattro corde della chitarra in ordine 4-3-2-1, la cosiddetta \"accordatura Chicago\"), ha un'estensione di tre ottave. Entrambi si suonano con il plettro. L'estensione del bangio a cinque corde in accordatura standard, due ottave ed una settima minore, \u00e8 inferiore a quella del bangio tenore; tuttavia questa limitazione viene ampiamente compensata dalla versatilit\u00e0 della tecnica di arpeggio utilizzata sullo strumento. Alcuni bangi sono anche ad 8 corde, raddoppiando la nota della singola corda.\nVarianti.\nBanjitar.\nIl banjitar o ganjo (parola macedonia fra banjo e chitarra) \u00e8 un banjo a sei corde accordato come una chitarra.\nBanjolele.\nIl banjolele possiede la tipica cassa di risonanza di un banjo, ma il manico e le corde di un ukulele.\nBanjo basso.\nQuesto raro strumento \u00e8 attrezzato per avere corde pi\u00f9 spesse e che producono un suono pi\u00f9 grave.\nUtilizzo.\nIl bangio a quattro corde ha goduto di una grandissima popolarit\u00e0 nel jazz degli anni venti e trenta del secolo scorso grazie alla sua sonorit\u00e0 che ne consentiva una maggiore udibilit\u00e0 rispetto alla chitarra, la quale pure fu il primo strumento usato a New Orleans. Fra i virtuosi di questo strumento si ricordano Harry Reser per il \"banjo\" tenore ed Eddie Peabody per il \"banjo plectrum\".\nOggi l'uso del bangio a quattro corde \u00e8 confinato fra le formazioni \"Dixieland\" che ripropongono il jazz delle origini e ne sconta quindi la relativamente scarsa diffusione. Un'importante eccezione \u00e8 rappresentata dal folk irlandese, genere musicale che vanta numerosi gruppi e solisti in attivit\u00e0 nonch\u00e9 appassionati ascoltatori in tutto il mondo. In quest'ambito il \"banjo\" tenore sovente monta un manico a scala ridotta, a 17 tasti, caratteristica che consente di ridurre l'estensione dei 'balzi' che la mano sinistra \u00e8 costretta a compiere nell'esecuzione delle articolatissime melodie e delle rapide ornamentazioni tipiche della musica celtica. L'accordatura irlandese mantiene gli intervalli di quella del \"banjo\" tenore statunitense, ma \u00e8 trasportata una quinta pi\u00f9 in basso: SOL-RE-LA-MI, corrispondente a quella della mandola tenore (e pi\u00f9 in linea con l'appellativo di \"'banjo\" tenore'). Oltre alla tessitura pi\u00f9 grave e alla frequente scelta del manico corto, una particolarit\u00e0 del bangio tenore irlandese \u00e8 data dal timbro ricercato, per il quale molto influisce la scelta del plettro utilizzato, e dall'uso delle triplette come \"embellishment\". Bench\u00e9 il plettro sia il metodo pi\u00f9 utilizzato per suonare il \"banjo\" tenore irlandese, alcuni musicisti utilizzano il \"thimble\", un cilindretto di materiale sintetico indossato sull'indice della mano destra ed impiegato \u00abdi taglio\u00bb, il quale impartisce allo strumento un suono pi\u00f9 scuro e corposo rispetto al timbro acuto e metallico abituale.\nIl \"banjo\" a cinque corde con risonatore, tipico della musica bluegrass, si suona pizzicando le corde con tre plettri a ditale, uno in celluloide per il pollice e due in alpacca per indice e medio della mano destra. Questi particolari plettri da indossare (\"fingerpicks\"), che non sono unghie artificiali ma hanno la funzione di rivestire i polpastrelli delle dita, enfatizzano l'attacco e la scorrevolezza sulla corda facilitando l'esecuzione dei caratteristici schemi di arpeggio per suonare in maniera coordinata melodia ed armonia. \nEarl Scruggs negli anni della seconda guerra mondiale \u00e8 stato l'iniziatore di questa tecnica, che da lui ha preso il nome (\"Scruggs-picking\" o \"Scruggs style\"). La tecnica si \u00e8 poi evoluta grazie all'inventiva di altri grandi bangioisti come, ad esempio, Bill Keith (perfezionatore del cosiddetto \"melodic style\"), Don Reno (\"Reno style\") e B\u00e9la Fleck.\nIl bangio a cinque corde possiede diverse accordature, sviluppatesi a partire da usanze regionali: a causa delle origini esotiche lo strumento non ha una sua storia nella liuteria classica, come per esempio il violino o la chitarra, e gli stili esecutivi sono in continua evoluzione cos\u00ec come le tecniche costruttive. La tradizione musicale delle montagne del sud degli Stati Uniti ha distillato quattro o cinque grandi famiglie di accordature; se nel \"banjo\" contemporaneo si \u00e8 consolidato l'uso di un'accordatura standard (sol-RE-SOL-SI-RE, in cui le corde suonate a vuoto formano un accordo di sol maggiore), nella versione arcaica dello strumento le accordature d'uso comune che il musicista \u00e8 tenuto a conoscere sono diverse: quella in sol modale (sol-RE-SOL-DO-RE), quella 'classica' in do (sol-DO-SOL-SI-RE tipica del periodo a cavallo tra l'Ottocento ed il Novecento in cui lo strumento venne utilizzato per eseguire brani di musica classica), in do (sol-DO-SOL-DO-RE, ottimizzata per la tecnica \"clawhammer\"), in fa (fa-RE-SOL-DO-RE), in fa modale (fa-DO-FA-DO-RE) ed in re (la-RE-FA#-LA-RE). Queste accordature, a ciascuna delle quali fa ovviamente capo un differente schema di diteggiatura, usufruiscono a loro volta di una nutrita serie di varianti e possono essere trasposte sulla tastiera mediante l'uso di un capotasto mobile, permettendo cos\u00ec allo strumento di eseguire musiche in ogni tonalit\u00e0 pur mantenendo diteggiatura e fraseggi originari.\nLa famiglia dei bangi comprende anche diversi ibridi, cio\u00e8 strumenti che uniscono al timbro ottenuto dalla cassa armonica del \"banjo\" l'accordatura e la tecnica esecutiva di altri cordofoni dai quali derivano il manico: il banjo-ukulele (quattro corde in nylon accordate LA-RE-FA#-SI), il bangio-mandolino (quattro corde doppie accordate SOL-RE-LA-MI), il bangio-chitarra (sei corde accordate MI-LA-RE-SOL-SI-MI, ma ne esiste una realizzazione a dodici corde), il \"banjo-cavaquinho\" (quattro corde accordate RE-SOL-SI-RE) ed il bangio-basso, dalla cassa di maggiori dimensioni con manico in proporzione, generalmente accordato MI-LA-RE-SOL.\nNel bangio-chitarra lo strumento pu\u00f2 essere indifferentemente suonato a plettro o con le dita. Questo tipo di \"banjo\" \u00e8 nato dalla necessit\u00e0 di avere maggiore volume di suono rispetto alla chitarra e fu molto usato a New Orleans (Bud Scott e Johnny St. Cyr) ed anche per il blues (\"Papa\" Charlie Jackson)."}
{"id": "99917", "revid": "120666290", "url": "https://it.wikipedia.org/wiki?curid=99917", "title": "Terapia non direttiva", "text": "La Terapia non direttiva o Terapia centrata sul cliente, formulata da Carl Rogers, \u00e8 una forma di psicoterapia che si basa su una teoria della personalit\u00e0 (la psicologia umanistica) secondo la quale l'individuo tende all'autorealizzazione, e struttura il proprio S\u00e9 ricercando un accordo tra la valutazione-accettazione dei valori suggerita dall'esterno e quelli conformi alla richiesta di autorealizzazione.\nSecondo tale approccio, l'accettazione di comportamenti impropri (ovvero incongruenti col sistema di valori rivolti all'autorealizzazione del soggetto) sarebbe causa del disagio che motiva il ricorso alla terapia, la quale ha lo scopo di rivitalizzare le naturali capacit\u00e0 di autoregolazione del cliente."}
{"id": "99918", "revid": "785863", "url": "https://it.wikipedia.org/wiki?curid=99918", "title": "Animatrix", "text": "Animatrix (\"The Animatrix\") \u00e8 un film d'animazione a episodi statunitense del 2003. Il film \u00e8 una raccolta di cortometraggi animati ispirati direttamente al film \"Matrix\" scritto e diretto dagli allora Larry e Andy Wachowski, ed \u00e8 una co-produzione nippo-americana della Warner Bros., della Madhouse e dello Studio 4\u00b0C. I registi/autori di Matrix hanno contribuito a quest'operazione scrivendo i primi tre dei nove episodi presenti in \"Animatrix\".\nI nove episodi sono diretti da alcuni tra i maggiori registi giapponesi di anime e risentono dell'influenza della cultura e dell'arte giapponese. Ognuno di essi, di durata variabile, narra una storia diversa, \u00e8 indipendente e realizzato con uno stile differente. Si va dalle scene simulate in grafica computerizzata del primo episodio (\"L'ultimo volo dell'Osiris\"), a cartoni animati dalla tecnica pi\u00f9 tradizionale, fino a esiti pi\u00f9 sperimentali come per l'ultimo episodio (\"Immatricolato\").\nLe storie sviluppano alcuni temi o sono degli antefatti del film, del quale in alcuni casi appaiono i personaggi originali (i questi casi gli interpreti originali Keanu Reeves/Neo, Carrie-Anne Moss/Trinity, Clayton Watson/Kid hanno prestato la voce). La colonna sonora ripropone anche temi tratti dal film.\nTrama.\nEpisodio #01: \"L'ultimo volo della Osiris (Final Flight of the Osiris)\".\nDiretto da Andrew R. Jones, \u00e8 un breve \"prequel\" del film \"Matrix Reloaded\" e punto di partenza del videogame \"Enter The Matrix\". Narra la storia dell'ultima missione della \"Osiris\" (nave simile alla \"Nabucodonosor\" del primo \"Matrix\") e del suo equipaggio, missione che consiste nell'avvertire in tempo la citt\u00e0 di Zion di una nuova terribile minaccia da parte delle Macchine. Infatti la missione di partenza di \"Enter The Matrix\" consiste proprio nel recuperare la lettera con l'avvertimento della minaccia delle macchine, lettera letta e discussa all'inizio di \"Matrix Reloaded\".\nEpisodi #02 + #03: \"Il secondo rinascimento parte 1 + parte 2 (The Second Renaissance Part 1 + Part 2)\".\nScritto dalle sorelle Wachowski e diretto da Mahiro Maeda, racconta la storia della nascita e dell'ascesa al potere delle \"Macchine\". \u00c8 forse una metafora rovesciata in cui i robot sono operai oppressi e sfruttati, una minoranza di \"diversi\" discriminati e perseguitati dall'odio della popolazione umana, in un crescendo di tensioni sociali che degenerer\u00e0 in una guerra, nella quale gli esseri umani dimostreranno ancora una volta una certa stoltezza. Questi episodi svelano infine che Zion, oltre che essere l'ultima citt\u00e0 libera degli umani, in essa vi alberga anche un\u2019intelligenza artificiale, simbolicamente di sesso femminile e che essa rappresenta l'archivio storico della civilt\u00e0 umana fino al suo crollo. Zion \u00e8 la voce narrante di entrambi gli episodi ed \u00e8 lei a raccontare allo spettatore come le macchine ascesero al potere e nacque Matrix. Zion guarda, con tristezza e compassione, gli eventi che portarono l'uomo alla rovina. Ci\u00f2 indica Zion come un altro programma simile all'Oracolo che desidera la fine della guerra.\nEpisodio #04: \"Storia di un ragazzo (Kid's Story)\".\nAllo stesso modo con cui Neo fu contattato da Morpheus, qui Neo contatta The Kid (il ragazzo), che si trover\u00e0 ben presto braccato dagli Agenti, all'interno della stessa scuola frequentata dal ragazzo. Segue una lunga fuga frenetica, resa con uno stile grafico cinetico e nervoso.\nThe Kid (il cui nome in Matrix \u00e8 Michael Karl Popper) \u00e8 il giovane pedante che accoglie Neo appena tornato a Zion in \"Matrix Reloaded\" ed \u00e8 l'unica persona di Matrix che \u00e8 stata capace di \"uscire\" dalla matrice autonomamente, senza l'aiuto di nessuna pillola rossa. L'episodio \u00e8 stato diretto da Shinichiro Watanabe, regista della serie \"Cowboy BeBop\".\nEpisodio #05: \"Il programma (Program)\".\nLa location \u00e8 il paesaggio invernale di un Medioevo giapponese, l'ambiente simulato in cui Cis, aspirante guerriera di Zion, viene addestrata. Sar\u00e0 chiamata a scegliere tra l'amore e la fedelt\u00e0 alla causa del genere umano, per poi scoprire che si tratta solo di una prova di fedelt\u00e0 alla causa.\nIl disegno si ispira alle tematiche e allo stile degli antichi dipinti del Sol Levante. Regia e soggetto sono di Yoshiaki Kawajiri.\nEpisodio #06: \"Record del mondo (World Record)\".\nScritto da Yoshiaki Kawajiri e diretto da Takeshi Koike. Dan \u00e8 un velocista afroamericano, detentore del record mondiale. La sua incredibile forza di volont\u00e0, prima ancora che la potenza e la forza fisica, durante una gara gli permettono per un attimo di rompere quella simulazione che - come un fato inevitabile - comanda occultamente i destini degli esseri umani. Ma gli Agenti non lo possono permettere, cos\u00ec fanno in modo che egli non possa camminare pi\u00f9. Bench\u00e9 essi cerchino di fermarlo, la volont\u00e0 di Dan sorpassa il sistema; nelle ultime scene egli si alza in piedi dalla sedia a rotelle, mostrando cos\u00ec che la volont\u00e0 umana non potr\u00e0 mai completamente essere sottomessa.\nEpisodio #07: \"Aldil\u00e0 (Beyond)\".\nDi Koji Morimoto. La storia \u00e8 ambientata in una tranquilla citt\u00e0, un'ordinaria periferia. Ma anche una perfetta simulazione come Matrix ha i suoi \"bug\" (errori di programmazione) e questo ha generato una piccola zona anomala in cui sono presenti errori di rendering: qui le leggi fisiche sono sospese e tutto sembra possibile. La giovane Yoko e alcuni bambini lo vedono come un fantastico campo di giochi. Ma stanno per arrivare i debugger. Questo episodio pu\u00f2 raccontare in modo indiretto, come accennato dall'Oracolo in \"Matrix Reloaded\", dell'esistenza dei programmi esiliati presenti in Matrix che hanno rifiutato la cancellazione e che si sono infine nascosti.\nEpisodio #08: \"Detective story (A Detective Story)\".\nScritto e diretto ancora da Shinichiro Watanabe, \u00e8 un bianco e nero che si ispira al cinema noir degli anni quaranta. Narra la storia del detective privato Ash, che viene inaspettatamente assunto per un misterioso incarico: catturare una pericolosa hacker chiamata Trinity (nell'originale doppiata dalla stessa Carrie-Anne Moss), gi\u00e0 molto conosciuta nel giro del malaffare. Ash tuttavia nutre da subito un brutto presentimento riguardo all'indagine che gli hanno affidato, in quanto tutti i detective privati che hanno accettato il caso sono spariti, morti suicidi o impazziti. Trovando alcuni indizi sulla storia di \"Alice nel Paese delle Meraviglie\", Ash inizia a chattare con tutti gli hacker che hanno avuto a che fare con Trinity. Riesce infine a mettersi in contatto con lei e ad incontrarla su un treno. Tuttavia ci\u00f2 era un test messo in atto dalla donna, la quale aveva intuito che Ash \u00e8 uno di quei pochi che rifiuta Matrix e che cerca la libert\u00e0. In un finale tragico in cui i due cercano di scappare insieme, il detective rimane ucciso da un colpo di pistola sparato da Trinity perch\u00e9 gli Agenti che li inseguono si sono impossessati del suo corpo. \nQuesto episodio pu\u00f2 indicare come una delle versioni precedenti di Matrix fosse stata modellata sul tempo degli anni '40 e come Trinity in passato, prima che incontrasse Neo, abbia cercato di aiutare altri individui che volevano liberarsi da Matrix.\nEpisodio #09: \"Immatricolato (Matriculated)\".\nScritto e diretto da Peter Chung. Una sonda-robot di Matrix viene catturata da un piccolo gruppo di ribelli, avventuratisi in superficie. Gli umani vi si collegheranno in una onirica simulazione, tentando di insegnare alla macchina cosa significhi la condizione umana, lasciandogli la libera scelta. In questo modo, molte altre macchine prese in precedenza, comprendono la loro condizione di schiavit\u00f9 del sistema da loro stesse creato, decidendo di ribellarvisi. In questa scelta il colore dei loro occhi cambia da rosso al verde.\nSi tratta di una riflessione sul rapporto di interdipendenza uomo-macchina, visto dall'originale punto di vista della macchina. \u00c8 anche l'episodio dallo stile pi\u00f9 marcatamente sperimentale, grazie alla fusione di varie tecniche espressive."}
{"id": "99920", "revid": "65296524", "url": "https://it.wikipedia.org/wiki?curid=99920", "title": "Pontificio istituto di spiritualit\u00e0 Teresianum", "text": "Il Pontificio istituto di spiritualit\u00e0 Teresianum \u00e8 un centro di studio e di preparazione all'insegnamento e alla formazione nel campo della teologia della vita spirituale. \nLo studio verte su sacra scrittura e maestri della vita spirituale, storia della spiritualit\u00e0 e psicologia. \n\u00c8 stato fondato nel 1957 e la sede \u00e8 a Roma, presso la Pontificia facolt\u00e0 teologica Teresianum."}
{"id": "99922", "revid": "1363832", "url": "https://it.wikipedia.org/wiki?curid=99922", "title": "Cucina messicana", "text": "La cucina messicana (gastronom\u00eda mexicana/M\u0113xihco itlacualiz) \u00e8 l'espressione dell'arte culinaria sviluppata in Messico ed \u00e8 caratterizzata da sapori intensi e vari, per via della gran variet\u00e0 di spezie utilizzate. La gastronomia messicana, se si guarda ai sapori e agli ingredienti, \u00e8 una delle pi\u00f9 ricche del mondo in proteine, vitamine e minerali. Dal 2010 \u00e8 diventata patrimonio dell'umanit\u00e0 UNESCO.\nStoria.\nQuando i conquistadores spagnoli raggiunsero la capitale azteca Tenochtitl\u00e1n (l'antica citt\u00e0 su cui sorge ora Citt\u00e0 del Messico), scoprirono che la dieta indigena consisteva principalmente di piatti basati su mais, conditi con peperoncini ed erbe e in genere accompagnati da fagioli e zucca. Nel tempo i conquistadores combinarono la propria dieta composta da riso, manzo, maiale, pollo, vino, aglio e cipolle con il cibo indigeno del Messico pre-Colombiano (che includeva cacao, pannocchie, pomodori, vaniglia, avocado, papaia, ananas, peperoncino, fagioli, zucca, patate dolci, arachidi e tacchino). Il \"totopo\" (una \"tortilla\" di mais salata cotta in forno a legna) potrebbe essere un risultato di questo connubio.\nGran parte del cibo messicano odierno \u00e8 basato su tradizioni pre-ispaniche, comprese quelle azteche e maya, combinate con lo stile culinario introdotto dai coloni spagnoli. Le quesadilla, per esempio, sono \"tortilla\" di farina o mais con formaggio (tipicamente un formaggio messicano morbido come il queso blanco), manzo, pollo, maiale e altro ancora; l'eredit\u00e0 indigena di quest'ultimo, come di molti altri piatti tipici, \u00e8 il peperoncino (\"chili\"). Piatti come questi sono tipicamente molto colorati grazie alla ricca variet\u00e0 di verdure (tra cui i peperoncini, i peperoni verdi, broccoli, cavolfiori e ravanelli) e di carni nel cibo messicano. Anche la cucina caraibica ha influenzato alcuni piatti Messicani, in particolar modo alcuni piatti regionali di Veracruz e dello Yucat\u00e1n. Infine l'occupazione francese ha a sua volta contribuito in qualche misura a formare la cucina attuale messicana.\nPietanze.\nI cibi messicani cambiano da regione a regione a causa delle differenze climatiche, geografiche, etniche e, non ultimo, a seconda della maggiore o minore influenza ispanica.\nLa zona settentrionale del Messico \u00e8 nota per la produzione di manzo e di conseguenza si distingue per le pietanze basate su queste carni. La zona meridionale, d'altra parte, \u00e8 conosciuta per i piatti con verdure piccanti e pollo. I prodotti del mare vengono preparati in un modo chiamato \"stile Veracruz\", chiamati cos\u00ec dal nome dello stato di Veracruz. Due elementi sono prevalenti in ogni variet\u00e0 della cucina messicana; aggiungere il limone verde alla carne e l'uso di salse a base di diversi tipi di \"chile\", come per esempio il Habanero e il Jalape\u00f1o.\nEsistono anche piatti pi\u00f9 esotici, cucinati in stile Azteco o Maya, con ingredienti piuttosto inusuali quali iguane, serpenti a sonagli, cervi, scimmie, ragni e persino qualche tipo di insetto; queste pietanze sono note come \"comida prehisp\u00e1nica\" (cibo preispanico) e, per quanto non molto comuni, sono comunque relativamente conosciute.\nVa distinta l'autentica cucina messicana dalle Mex-Cali (di origine Californiana), Tex-Mex (di origine texana) e da quella tipica dello stato USA del Nuovo Messico, che \u00e8 diventata la pi\u00f9 famosa, come i burritos.\nI piatti principali e pi\u00f9 famosi sono i tacos, i sopes, barbacoa, la salsa guacamole, le tortilla e le zuppe (\"sopas\"). La bevanda pi\u00f9 famosa \u00e8 la tequila, derivata dalla pianta dell'Agave come l'aguardiente, mescal, ecc. Un'altra bevanda molto popolare \u00e8 la \"michelada;\" birra preparata con sale e limone verde, che pu\u00f2 anche includere salsa piccante e salsa soya. \nMolte pietanze messicane vanno mangiate per strada, sono molte le possibilit\u00e0 di \"comida callejera\", fast-food per strada, che \u00e8 economico e di ampia scelta. In alternativa si possono trovare ristoranti di comida corrida che offrono un menu a pranzo a 70/80 pesos messicani e include una zuppa, un piatto principale e una bibita o succo."}
{"id": "99926", "revid": "254059", "url": "https://it.wikipedia.org/wiki?curid=99926", "title": "Matteo Bandello", "text": "Biografia.\nNacque nel 1485 a Castelnuovo Scrivia, ora in provincia di Alessandria, in Piemonte, ma all'epoca considerato terra lombarda (nell'epistola dedicatoria della Novella I, indirizzata a Ippolita Sforza Bentivoglio, il Bandello dichiara \"io son Lombardo in Lombardia alle confini della Liguria nato\"), volendo egli sempre sottolineare essere lombarde le sue origini e la sua lingua. Non risulta che abbia avuto fratelli o sorelle, n\u00e9 \u00e8 noto il nome di sua madre, della quale egli non parla mai. Il padre Giovan Francesco doveva essere un cortigiano degli Sforza, poich\u00e9 Matteo scrive come, alla caduta di Ludovico il Moro nel 1499, egli fosse riparato a Roma sotto la protezione di Prospero e di Pompeo Colonna.\nNella sua biografia di Vincenzo Bandello, zio di Matteo, Leandro Alberti dichiara che egli non era di nobile famiglia, mentre lo scrittore rivendica la nobilt\u00e0 dei suoi antenati (la famiglia Bandelli, di origine ostrogota), che sarebbe risalita all'anno 962, quando l'imperatore Ottone I avrebbe accordato loro il feudo di Castelnuovo, perduto per\u00f2 nel 1277 nelle lotte tra i Torriani e i Visconti. Del resto, i Bandello intrapresero spesso carriere di qualche prestigio, come lo stesso zio Vincenzo, priore del convento milanese di Santa Maria delle Grazie e dal 1501 generale dell'Ordine domenicano, l'altro zio paterno Cristoforo, teologo francescano, o i cugini Antonio, \u00abdottissimo filosofo e poeta soavissimo\u00bb e Girolamo, \u00abuomo ne le lettere greche e latine dottissimo e medico eccellente\u00bb.\nIn convento a Milano.\nA dodici anni, nel 1497, Matteo era a Milano ed entrava nel convento domenicano retto dallo zio Vincenzo. Qui vide il grande Leonardo dipingere sulla parete del refettorio l'ultima cena:\nNel convento di Milano Matteo pronunci\u00f2 i voti nel 1500. Per completare gli studi, fu trasferito a Pavia, dove fu allievo di Tommaso De Vio e di Giasone del Maino, poi a Ferrara e quindi a Genova, dove concluse gli studi nel convento di Santa Maria del Castello e fu condiscepolo e amico di Giovanni Battista Cattaneo, del quale commemor\u00f2 la morte prematura nel 1504 con il suo primo scritto, la \"Religiosissimi Beati Fratis Joannis Baptistae Cattanei Genuensis, Ordinis Praedicatoris novitii Vita\".\nDal 1505 lo zio Vincenzo lo prese con s\u00e9 come guardasigilli in un lungo viaggio di ispezione ai conventi domenicani d'Italia, forse per fargli acquisire quell'esperienza degli uomini e delle cose necessarie a seguire una prestigiosa carriera diplomatica e giuridica. A Firenze si sarebbe innamorato platonicamente della giovane Violante Borromeo, che Bandello celebrer\u00e0 un giorno con il nome di Viola, dopo la morte della ragazza avvenuta gi\u00e0 nel 1506, in due strofe dei \"Canti XI\". Come a Firenze, anche a Roma il giovane frate diede prova del suo spirito mondano frequentando le famose cortigiane Isabella de Luna e Imperia, e il ricchissimo banchiere Agostino Chigi. Furono poi a Napoli, e qui Matteo conobbe le opere del Pontano, e dal \"De prudentia\" e dal \"De fortuna\" dell'umanista egli trasse l'idea del primato della ragione nella guida delle azioni umane, insieme per\u00f2 al ruolo imponderabile esercitato dal caso.\nIn Calabria, nel convento di Altomonte, il 27 agosto 1506 mor\u00ec improvvisamente Vincenzo Bandello e il nipote ne accompagn\u00f2 la salma per la sepoltura in San Domenico Maggiore a Napoli. Matteo, depresso anche per la notizia della morte di Violante, si ammal\u00f2 gravemente - di \u00abmal d'amore\u00bb, disse - e si ebbe l'affettuosa e protettiva vicinanza di Beatrice d'Aragona, la vedova dell'ex-re d'Ungheria Mattia Corvino, alla quale dedicher\u00e0 dei versi. Ristabilitosi, ai primi mesi del 1507 Matteo Bandello fece ritorno al convento di Santa Maria delle Grazie di Milano, dove soggiorner\u00e0, salvo qualche interruzione, fino al 1526.\nA Milano, in quegli anni in mano francese (1506-1512), Bandello continu\u00f2 lo studio delle lettere e dell'esercizio del latino, proponendosi in un'intensa attivit\u00e0 mondana e cortigiana nei circoli umanistici collegati ai salotti delle famiglie aristocratiche e borghesi della citt\u00e0. Nelle case degli Archinto, degli Atellani, dei Borromeo, dei Paleari, dei Sanseverino, dei Della Torre e dei Bentivoglio, trasferitisi a Milano in seguito alla perdita della signoria bolognese, conobbe e frequent\u00f2 poeti e poetesse, Lancino Curzio, Stefano Dolcino, Antonio Fregoso, e Cecilia Gallerani, Margherita Pelletta Tizzone, Camilla Scarampa. Dei letterati conobbe Leandro Alberti, Niccol\u00f2 Amanio, Jacopo Antiquario, Tommaso Castellano, Girolamo Cittadino, Marcantonio Sabino, Tommaso Radini Tedeschi e Girolamo Tizzone, e degli storici e cronachisti Marco Burigozzo, Bernardino Corio, Antonio Grumello e Giovanni Andrea Prato.\nSotto protezione dei Gonzaga.\nFuoriuscito da Milano dopo la Battaglia di Marignano del 14 settembre 1515, chiese protezione ai Gonzaga di Mantova dei marchesi Francesco II Gonzaga e Isabella d'Este. A Mantova si innamor\u00f2 di una certa \"Mencia\" (forse da Mincio), donna rimasta sconosciuta, che venne citata in alcune rime. Frequent\u00f2 anche altre corti gonzaghesche, tra cui Gazzuolo, ospite di Antonia del Balzo e Castel Goffredo, dove giungendo nel marzo 1538 scrisse: \nQui soggiorn\u00f2 dal 1538 al 1541, con il condottiero Cesare Fregoso suo protettore, Costanza Rangoni e i loro figli, alla sfarzosa corte del marchese Aloisio Gonzaga, di cui divenne segretario e dove incontr\u00f2 Lucrezia Gonzaga, che divenne sua discepola e si innamor\u00f2, e per la quale scrisse \"I canti XI, poema in ottave in lode di Lucrezia Gonzaga di Gazzuolo\". Il Bandello fu in contatto epistolare con la regina di Navarra Margherita d'Angoul\u00eame. Mentre il poeta si trovava a Castel Goffredo, scrisse a Margherita una lettera, datata 20 luglio 1538, dedicandole la traduzione dell'Ecuba di Euripide.\nUltimi anni di vita e morte.\nDopo aver lavorato come diplomatico al seguito di diversi signori, sfrutt\u00f2 i legami con il re di Francia Enrico II (presso la cui corte aveva soggiornato per due anni) per diventare nel 1550 vescovo di Agen, un incarico \"ad interim\" dal quale si dimise nel 1555. Da quell'anno non si hanno pi\u00f9 notizie. Documenti ormai scomparsi facevano risalire la sua morte a Bazens nel 1561, e la sua sepoltura nel vicino convento domenicano di Port-Sainte-Marie, andato distrutto nel 1562 durante le guerre di religione.\nL'attivit\u00e0 letteraria.\nL'importanza letteraria di Bandello va ricercata - pi\u00f9 che in alcune opere minori come un \"Canzoniere\" in stile petrarchesco e ai capitoli de \"Le tre Parche\" - nell'ampia produzione di \"Novelle\" (in totale 214) contenute in tre libri pubblicati nel 1554 da Vincenzo Busdraghi e in una quarta parte pubblicata postuma nel 1573.\nNel suo novelliere, pensato per un pubblico cortigiano, Bandello abolisce la cornice e premette a ogni novella una dedica ad un personaggio illustre, nella quale fa riferimento all'occasione in cui sarebbe stata raccontata la novella stessa: in questo modo la narrazione non viene riferita ad una societ\u00e0 ideale, ma alle occasioni reali di incontro della societ\u00e0 contemporanea. I materiali narrativi hanno le origini pi\u00f9 diverse, e diverse sono le ambientazioni, ma i diversi racconti intendono essere una vera e propria cronaca della vita contemporanea.\nPer quanto concerne il problema della lingua, Bandello rifiut\u00f2 i canoni bembeschi, preferendo un linguaggio di uso tipicamente cortigiano.\nBandello come ispiratore di autori successivi.\nLa cultura italiana godeva di grande prestigio presso la corte inglese del Cinquecento, tanto che si attingeva a piene mani dalla letteratura virgiliana, ma anche petrarchesca e boccaccesca. Matteo Bandello non fu da meno come fonte di ispirazione: George Gascoigne nel suo ciclo di poesie del \"Green Knight\" (incluso in \"The Posies\", 1575) afferm\u00f2 di ispirarsi ad un immaginario autore italiano di novelle, tal Bartello: questo nome era un chiaro riferimento al novelliere Bandello.William Shakespeare conobbe la traduzione delle novelle di Bandello, da cui trasse il soggetto per le commedie Molto rumore per nulla e La dodicesima notte. Anche la tragedia Romeo e Giulietta si basa su un testo di Bandello (la novella nona della \"Seconda parte\", tradotta in francese da Pierre Boaistuau e in inglese da Arthur Brooke), che aveva rielaborato la novella del vicentino Luigi Da Porto, l'\"Hystoria novellamente ritrovata di due nobili amanti\", scritta nel 1524.\nInvece Lope de Vega si serv\u00ec per la maggior parte dei testi originali italiani delle \"Novelle\" - anche se gi\u00e0 nel 1589 era stata pubblicata a Salamanca da Pedro Lasso e Juan de Millis God\u00ednez una traduzione spagnola (eseguita da Vicente de Millis God\u00ednez, fratello del precedente, a partire da quella francese di Boaistuau e Belleforest del 1559) contenente, per\u00f2, solo 14 novelle - come fonte d'ispirazione per almeno sedici delle sue commedie, tra le quali si conta anche una versione a lieto fine della stessa storia dei due sfortunati amanti di Verona, dal titolo \"Castelvines y Monteses\". \nLa novella 4 della parte II serv\u00ec da spunto invece a Miguel de Cervantes per alcuni degli elementi della storia della sua novella \"ejemplar\" \"La espa\u00f1ola inglesa; \"e molti altri autori spagnoli del Cinquecento e del Seicento, da Joan de Timoneda a Mar\u00eda de Zayas, si servirono delle novelle del vescovo di Agen come materiale diegetico per le loro novelle e per le loro commedie."}
{"id": "99931", "revid": "767487", "url": "https://it.wikipedia.org/wiki?curid=99931", "title": "Anni 870 a.C.", "text": ""}
{"id": "99936", "revid": "767487", "url": "https://it.wikipedia.org/wiki?curid=99936", "title": "Anni 910 a.C.", "text": ""}
{"id": "99939", "revid": "767487", "url": "https://it.wikipedia.org/wiki?curid=99939", "title": "Anni 920 a.C.", "text": ""}
{"id": "99940", "revid": "827882", "url": "https://it.wikipedia.org/wiki?curid=99940", "title": "Polpettone di melanzane", "text": " \nIl polpettone di melanzane \u00e8 una tipica pietanza povera del Riviera di Levante genovese, diffusa con qualche variante anche nelle altre province liguri.\nNasce nella cucina popolare perch\u00e9 mette insieme i prodotti estivi dell'orto, erbe aromatiche e eventuali carni povere come quelle ricavabili dal pollaio.\nLa ricetta si replica anche con altre verdure estive, per esempio zucchine e fagiolini, pi\u00f9 o meno con le stesse modalit\u00e0."}
{"id": "99941", "revid": "767487", "url": "https://it.wikipedia.org/wiki?curid=99941", "title": "Anni 930 a.C.", "text": ""}
{"id": "99943", "revid": "1848372", "url": "https://it.wikipedia.org/wiki?curid=99943", "title": "Festival di Sanremo 1971", "text": "Il ventunesimo Festival di Sanremo si svolse al Salone delle feste del Casin\u00f2 di Sanremo dal 25 al 27 febbraio 1971 e fu condotto dagli attori Carlo Giuffr\u00e9 ed Elsa Martinelli.\nFu l'ultima edizione in cui i brani in gara venivano presentati da una coppia di interpreti. La doppia interpretazione torner\u00e0 nei Festival del 1990 e 1991, ma in quei due casi si trattava solamente di \"cover\" di ospiti stranieri fuori concorso, abbinati agli interpreti italiani in gara.\nA vincere fu \"Il cuore \u00e8 uno zingaro\", cantata da Nada e Nicola Di Bari.\nLa rivelazione dell'edizione fu Lucio Dalla (accoppiato con gli Equipe 84) con la canzone \"4 marzo 1943\" (data di nascita del cantautore bolognese, che dovette cambiare quello che era il titolo originale del brano, ovvero \"Ges\u00f9 Bambino\", a causa della censura, che impose anche la modifica di alcune parti del testo) e la coppia formata dai Ricchi e Poveri e dall'allora star internazionale Jos\u00e9 Feliciano che port\u00f2 nelle classifiche di tanti paesi nel mondo la canzone \"Che sar\u00e0\" anche nelle versioni da lui cantate in inglese e spagnolo e classificatasi al festival seconda.\nAdriano Celentano, vincitore l'anno precedente insieme a sua moglie, si present\u00f2 al Festival con il brano \"Sotto le lenzuola\", in coppia con il Coro Alpino Milanese, fermandosi al 5\u00ba posto: fu la prima volta in assoluto che un brano in gara venisse eseguito a cappella sul palco della manifestazione. Tale evento si sarebbe ripetuto solo ventiquattro anni pi\u00f9 tardi, quando i Neri per Caso parteciparono (nella categoria \"Nuove Proposte\") con il brano \"Le ragazze\". Anche l'esibizione di Antoine si concluse con una trovata spettacolare poco frequente all'epoca: al termine della sua interpretazione di \"Il dirigibile\" (presentata assieme ad Anna Identici), il cantante franco-malgascio fu sollevato in aria da un cavo d'acciaio fino a scomparire, simulando un'alzata in volo. Ciononostante, la canzone non arriv\u00f2 alla serata finale.\nFu la prima edizione alla quale prese parte Paolo Conte, nella veste di autore (nello specifico di \"Santo Antonio, Santo Francisco\" cantata dai Mungo Jerry e Piero Focaccia). Da notare inoltre che la domenica prima dell'inizio del Festival, la canzone \"L'ora giusta\" (presentata in gara da Edda Ollari e Lorenza Visconti) fu mandata in onda nell'esecuzione di Orietta Berti nel corso del programma \"Prossimamente, programmi per sette sere\", fatto che avrebbe potuto portare alla squalifica del brano in quanto non inedito. L'episodio, tuttavia, non ebbe conseguenze.\nLa manifestazione, come era frequente per gli eventi mondani dell'epoca, non fu risparmiata dalle contestazioni di piazza: un gruppo di studenti maoisti, riunitosi di fronte al Casin\u00f2 per scongiurare lo sfratto di una famiglia di immigrati, si spinse fin dentro il bar del Casin\u00f2 \"armato\" di uova marce, pomodori e carciofi che vennero lanciati sul pubblico in arrivo, sfiorando lo scontro con le forze dell'ordine in stato d'allerta. Un altro gruppo di studenti di un movimento pacifista si present\u00f2 davanti al teatro esponendo cartelli in cui chiedevano non gi\u00e0 l'abolizione ma la riforma e lo \"svecchiamento\" del Festival. Tra gli esclusi dalla manifestazione, I Nuovi Angeli con \"Donna felicit\u00e0\", scritta da Roberto Vecchioni.\nPartecipanti.\n\u00b9 con la partecipazione, non accreditata, dei Middle of the Road.\nRegolamento.\nDue interpretazioni per brano, 14 brani qualificati per la serata finale.\nSigla.\nLa sigla \u00e8 di Carlo Giuffr\u00e9, presentatore del Festival, intitolata \"Dichiarazione d'amore\".\nOrchestra.\nOrchestra diretta dai maestri: Gianfranco Monaldi, Willy Brezza, Ruggero Cini, Nando De Luca, Claudio Fabi, Elvio Favilla, Detto Mariano, Natale Massara, Franco Micalizzi, Renato Angiolini, Pepe Nieto, Franco Orlandini, Paolo Ormi, Sergio Parisini, Angel Pocho Gatti, Gian Franco Reverberi, Vince Tempera, Vito Tommaso, Paolo Tomelleri.\nOrganizzazione e direzione artistica.\nGianni Ravera e Ezio Radaelli"}
{"id": "99944", "revid": "767487", "url": "https://it.wikipedia.org/wiki?curid=99944", "title": "Anni 950 a.C.", "text": ""}
{"id": "99950", "revid": "125479688", "url": "https://it.wikipedia.org/wiki?curid=99950", "title": "Laurence Olivier", "text": "Tra i maggiori attori del XX secolo, detiene, con Paul Newman e Henry Fonda, il singolare primato di aver ricevuto prima l'Oscar alla carriera e poi quello come miglior attore (per la sua interpretazione nell\"'Amleto\", da lui stesso diretto e prodotto, per il quale ha vinto l'Oscar al miglior film). Nel 1979 ricever\u00e0 un secondo Oscar alla carriera.\nL'American Film Institute ha inserito Olivier al quattordicesimo posto tra le pi\u00f9 grandi star della storia del cinema.\nBiografia.\nLaurence Kerr Olivier nacque a Dorking nel Surrey; figlio di Gerard Kerr Olivier e Agnes Louise Crookenden, sua madre mor\u00ec quando aveva 13 anni. Era l'ultimo di tre fratelli; i suoi fratelli erano Sybille e Gerard (quest'ultimo morto nel 1958 a 54 anni).\nFrequent\u00f2 la \"Royal Central School of Speech and Drama\" (Scuola centrale di recitazione e drammaturgia). Come lo stesso Olivier narra nella sua autobiografia, fu suo padre Gerard, un prelato, a decidere che Kim (il soprannome con cui Laurence veniva chiamato in famiglia) sarebbe diventato un attore. La sua prima interpretazione teatrale di una certa importanza fu in \"Private Lives\" (\"La dolce intimit\u00e0\") di No\u00ebl Coward (1930), a cui segu\u00ec \"Romeo e Giulietta\" di Shakespeare (1935), alternandosi nei ruoli di Romeo e Mercuzio con John Gielgud.\nLa sua prima interpretazione in un film di successo fu con il personaggio di Heathcliff in \"La voce nella tempesta\" (1939), una trasposizione del romanzo \"Cime tempestose\" di Emily Bront\u00eb.\nOlivier fu il primo direttore artistico del \"Royal National Theatre\" in Gran Bretagna e per questo ricevette il titolo di \"baronetto\".\nIl 25 luglio 1930 si spos\u00f2 con Jill Esmond, definita dal biografo di Olivier Donald Spoto come una \"lesbica diffidente\". Dal matrimonio nacque un figlio, Tarquin (1936), ma divorziarono il 29 gennaio 1940. Dal 1938 ebbe un'appassionata relazione con Vivien Leigh che all'epoca era gi\u00e0 sposata. Quando entrambi ebbero ottenuto il divorzio dai rispettivi coniugi, si sposarono il 31 agosto 1940 nel ranch di San Ysidro a Santa Barbara in California; al matrimonio partecip\u00f2 anche Katharine Hepburn come testimone di nozze. I due divorziarono il 2 dicembre 1960. Olivier infine spos\u00f2 Joan Plowright il 17 marzo 1961, e da lei ebbe tre figli: Richard (1961), Tamsin (1963) e Julie Kate (1966).\nLa prima moglie accus\u00f2 la Leigh di essere corresponsabile di adulterio nel suo divorzio. La Leigh, d'altra parte, accus\u00f2 la Plowright di essere corresponsabile di adulterio nel suo divorzio. La Plowright dichiar\u00f2: \"Ho sempre sentito dire che io sarei la rovina famiglie che ha causato il divorzio di Laurence da Vivien Leigh. Danny Kaye era in relazione con Laurence ben prima di me\", riferendosi a quanto riportato dal biografo Donald Spoto a proposito del fatto che Kaye e Olivier fossero amanti. Lo stesso biografo asserisce anche che ci fu una relazione fra Olivier e lo scrittore No\u00ebl Coward.\nNel suo libro \"Melting the Stone: A Journey Around My Father\", Richard Olivier, nato dal matrimonio fra Olivier e la Plowright, descrive il padre come interessato pi\u00f9 al suo lavoro che al suo bambino, e che la mancanza di lavoro lo portava alla depressione. \u00c8 inoltre padrino dell'attrice Victoria Tennant.\nOlivier ottenne dieci candidature agli Oscar (divide questo record con Spencer Tracy). Vinse il premio come miglior attore con \"Amleto\" (1948) e due Oscar alla carriera nel 1947 per \"Enrico V\" e nel 1978. Vinse un BAFTA nel 1955 per la sua interpretazione nel \"Riccardo III\". Fu nominato \"Knight Bachelor\" (\"Cavaliere\") nel 1947 e \"pari del Regno\" nel 1970 (\u00e8 stato il primo attore a ricevere questo riconoscimento) come Barone Olivier di Brighton nella contea del Sussex e fu insignito dell'Order of Merit nel 1981.\nNel 1957 diresse e interpret\u00f2\" Il principe e la ballerina\", tratto da un'opera teatrale di Terence Rattigan, con Marilyn Monroe, che egli aveva fortemente voluto per la parte principale. Nella sua biografia, e anche in quella di Arthur Miller, il drammaturgo all'epoca marito della bionda star, sono rievocati i grossi problemi nella realizzazione del film a causa della dipendenza della Monroe da alcol e psicofarmaci. In quel periodo termin\u00f2 il matrimonio con Vivien Leigh e i due divorziarono nel 1960.\nDopo l'apertura del \"National Theatre\", Olivier temette di non avere abbastanza soldi per la propria famiglia dopo la sua morte. Fu cos\u00ec che fra il 1973 e il 1986, quando la sua salute peggior\u00f2, egli partecip\u00f2 a molti film e speciali televisivi, tra cui \"Amore tra le rovine\" (1975) di George Cukor, \"Re Lear\" (1983) di Michael Elliott e \"Un omicidio programmato\" (1984) di Alvin Rakoff, esclusivamente per denaro, con la sola condizione che non dovesse partecipare alla promozione pubblicitaria di queste opere.\nMor\u00ec a Steyning nel West Sussex in Inghilterra a causa di complicazioni di malattie neuromuscolari e cancro all'et\u00e0 di ottantadue anni.\nLord Olivier \u00e8 sepolto nell'\"angolo dei poeti\" all'interno dell'Abbazia di Westminster a Londra. La \"Society of London Theatre\" (Societ\u00e0 dei teatri Londinesi) fu rinominata \"Laurence Olivier Award\" (Premio Laurence Olivier) in suo onore nel 1984.\nQuindici anni dopo la sua morte, Olivier apparve in un nuovo film. Per mezzo delle tecnologie digitali di grafica computerizzata alcuni filmati realizzati quando era giovane vennero integrati nel film di fantascienza \"Sky Captain and the World of Tomorrow\" (2004).\nRecenti studi e biografie, come quella di Michael Munn (autore anche delle biografie di James Stewart, Gregory Peck, John Wayne e Frank Sinatra), sostengono che durante il secondo conflitto mondiale Olivier sia stato assoldato come spia per conto dei servizi segreti britannici al fine di sensibilizzare l'ambiente cinematografico statunitense sulla necessit\u00e0 di intervenire contro la Germania nazista.\nTeatro.\nAttore.\nWest End di Londra\nBroadway\nFilmografia.\nTelevisione.\nLaurence Olivier prese parte nel 1974, con Oreste Lionello, anche a una serie di \"sketch\" della rubrica pubblicitaria televisiva italiana \"Carosello\", pubblicizzando la macchina fotografica SX70 della Polaroid. Per questa partecipazione Laurence Olivier percep\u00ec un \"cachet\" di 100\u00a0000 dollari, che devolvette interamente in beneficenza a favore dei bambini colpiti da poliomielite."}
{"id": "99952", "revid": "1632387", "url": "https://it.wikipedia.org/wiki?curid=99952", "title": "The Pogues", "text": "The Pogues sono un popolare gruppo folk punk anglo-irlandese attivo negli anni ottanta e anni novanta. Shane MacGowan, il cantante e \"frontman\", descrive lo stile dei Pogues come \"musica irlandese per un giovane pubblico rock\".\nStoria del gruppo.\nLe origini.\nIl primo gruppo di Shane MacGowan \u00e8 fondato in piena epoca punk e prende il nome di Nipple Erectors con MacGowan \"auto ribattezzatosi\" Shane O'Hooligan; presto il nome viene abbreviato in Nips.\nI Pogues vengono fondati a King's Cross, un distretto a Nord di Londra nel 1982 come Pogue Mahone, anglicizzazione dell'irriverente espressione gaelica irlandese \"p\u00f3g mo th\u00f3in\" (\"baciami il sedere\") - creano subito un genere proprio, suonano musica folk irlandese con un approccio decisamente punk rock. Accanto a strumenti usuali quindi del primo genere, come flauto, banjo, mandolino, fiddle e fisarmonica appaiono quindi percussioni e strumenti a corda pi\u00f9 innovativi, che sfociano in canzoni da ritmi molto veloci, tradizionali e brani originali.\nL'idea nasce quando MacGowan, ispirato da una versione di \"Wild Rover\" dei \"Jeep\" che ha visto dal vivo in un pub a West Drayton, canta una versione accelerata di un tradizionale irlandese davanti a Stacy, che ne rimane impressionato.\nI fondatori sono quindi Shane MacGowan (voce e chitarra folk), Jeremy \"Jem\" Finer (banjo), Spider Stacy (flauto), che suonano per un periodo nei pub di Londra, in giro per il Regno Unito, come buskers (suonatori di strada) e anche in Francia.\nSi aggiungono poi James Fearnley (fisarmonica), Andrew Ranken (percussioni), Cait O'Riordan (basso)\nLa scelta del nome e il primo album in studio.\nLa band inizia a incidere brani autoprodotti e presto si fa un nome concludendo con l'apertura dei concerti dei Clash nel tour del 1984.\nIl nome originale viene accorciato in Pogues quando la band firma un contratto con la casa discografica Stiff Records, scelta di origine commerciale in quanto in radio sarebbe difficile far passare brani di una band con un nome cos\u00ec volgare.\nNell'ottobre del 1984 pubblicano il loro primo album \"Red roses for me\" in cui dimostrano gi\u00e0 di saper manipolare la materia folk, dandole nuova vita grazie a una prorompente carica punk.\nSuccesso e decadenza.\nNel 1985 si aggiunge alla band anche Philip Chevron (chitarra) e, sotto la produzione artistica del padre del punk e della new wave Elvis Costello, registrano il secondo album intitolato \"Rum, Sodomy &amp; the Lash\" (rum, sodomia e frusta) da un commento attribuito (forse falsamente) a Winston Churchill riguardante le tradizioni pi\u00f9 radicate della Marina Reale Britannica.\nIn copertina i volti dei naufraghi de \"Il naufragio del Medusa\" di G\u00e9ricault sono sostituiti dai volti dei membri della band.\nMacGowan affina le sue abilit\u00e0 di autore dei testi, dando voce a un insieme di ultimi e sbandati. Il disco contiene inoltre i brani tradizionali \"Dirty Old Town\" di Ewan McColl e la ormai tradizionale ballata antimilitarista australiana \"And The Band Played Waltzing Matilda\" di Eric Bogle.\nNell'anno successivo per\u00f2, i Pogues non sanno approfittare del momento propizio generato dal successo dell'album e rifiutano di pubblicare l'album successivo (pubblicano invece un EP di 4 tracce \"Poguetry in Motion\"), Cait O'Riordan sposa Costello e lascia il gruppo e viene sostituita dal bassista Darryl Hunt, inoltre si aggiunge il polistrumentista Terry Woods, proveniente dagli Steeleye Span.Oltre a questo, sulla band pesa il carattere eccentrico e scorbutico di MacGowan, principale autore dei testi, che va via via peggiorando. Infine nel 1987 la Stiff Records va in fallimento dopo aver pubblicato il singolo \"The Irish Rover\" con The Dubliners.\nIl ritorno.\nNel 1988 la band pubblica \"If I Should Fall from Grace with God\", disco, prodotto da Steve Lillywhite (produttore anche degli U2), in cui compare il pezzo \"Fairytale of New York\", nel quale Shane MacGowan duetta con Kirsty MacColl (moglie di Lillywhite e figlia del cantautore Ewan McColl), che mescola una musica natalizia con un testo decisamente disilluso). \nDopo questo disco, incidono \"Peace and Love\", sulla cui copertina appare un pugile la cui mano destra ha sei dita. In quest'album due pezzi che riassumono il forte legame di amore e odio tra gli irlandesi e l'Inghilterra, \"Misty Morning, Albert Bridge\" e \"London You are a Lady\", e una canzone dedicata a un eroe della ribellione irlandese contro i conquistatori britannici, \"Young Ned of the Hill\", e la ballata \"Lorelei\", nella quale Philip Chevron duetta con Kirsty MacColl.\nPeace and Love viene seguito da \"Hell's Ditch\" che sar\u00e0 l'ultimo album in cui Shane Mc Gowan prester\u00e0 la propria voce e il proprio genio alla band.\nIl gruppo raggiunge l'apice del successo, con ben due dischi nella top five in U.K. al terzo e al quinto posto, ma le divergenze tra il gruppo e MacGowan, sempre meno affidabile anche per i suoi problemi con l'alcol, diventano sempre maggiori, finch\u00e9 questi lascia il gruppo nel 1991.\nLa fine.\nSenza il cantante, nonch\u00e9 maggiore compositore, i Pogues si trovano in una fase di stallo. Per un breve periodo arriva come cantante Joe Strummer, ma poi Stacy diventa definitivamente il nuovo cantante, in alcuni brani sostituito da Terry Woods.\nSeguono due album \"Waiting for Herb\" nel 1993, che contiene \"Tuesday Morning\", il singolo pi\u00f9 venduto dei Pogues, e \"Pogue Mahone\" nel 1995.\nI Pogues si sciolgono nel 1996 per poi riunirsi solamente nel 2001.\nLa reunion.\nI Pogues, con MacGowan alla voce, si riuniscono nel dicembre 2001 per un breve tour natalizio e nel 2004 per 9 date nel Regno Unito. Nel 2002 la rivista \"Q\" nomina i Pogues come una delle \"50 bands da vedere prima di morire\". Nel 2005 si seguono una serie di date live: al Guilfest festival in Guildford, un mini tour in Giappone, dove nel 1991 i Pogues avevano suonato dal vivo per l'ultima volta insieme con MacGowan, in Spagna. Appaiono in alcune trasmissioni televisive sulla BBC, e suonano nel Regno Unito con i Dropkick Murphys a fare da gruppo spalla. Nel 2006 seguono un tour negli Stati Uniti e un altro in UK. Nonostante le voci insistenti di un nuovo album, per il momento, ancora non ci sono novit\u00e0, ma non \u00e8 escluso che in futuro i Pogues tornino con un nuovo disco.\nNel luglio 2007 uno dei componenti storici della band, Philip Chevron, abbandona temporaneamente la band dopo per un cancro alla gola tornando per\u00f2 attivamente nel 2008. Il 4 ottobre del 2007 la band compie 25 anni, festeggiando l'evento con un tour natalizio nel Regno Unito e in Irlanda. Nel maggio 2008 esce un box set dal titolo \"Just Look Them in the Eye and Say...POGUE MAHONE!!\". Nel cofanetto sono presenti 5\u00a0cd con brani inediti. Dal 2009 i Pogues acquisiscono cos\u00ec la possibilit\u00e0 di entrare nella Rock and Roll Hall of Fame. Il 13 giugno 2009 i Pogues partecipano al Rock in Idro a Milano, insieme a Social Distortion, Flogging Molly, Babyshambles e Gogol Bordello.\nNel 2012 i Pogues festeggiano i 30 anni di carriera con un doppio concerto filmato all'Olympia di Parigi nei giorni 11 e 12 settembre. Appena due mesi dopo il gruppo commercializza in formato audio e video la registrazione del concerto con il titolo \"\". Nel dicembre del 2013, per festeggiare i 25 anni di \"Fairytale of New York\", viene distribuita una speciale edizione limitata in vinile del brano. Il 15 maggio del 2013 sul sito ufficiale della band viene annunciato che Philip Chevron ha contratto nuovamente il cancro in una forma, questa volta, inoperabile. L'8 ottobre, a pochi giorni dall'annuncio di un tour nel Regno Unito interamente dedicato all'album \"Rum, Sodomy, and the Lash\", il gruppo subisce un grave lutto con la morte di Philip Chevron."}
{"id": "99954", "revid": "599013", "url": "https://it.wikipedia.org/wiki?curid=99954", "title": "Sete Gibernau", "text": "Carriera.\nNipote di Francisco Bult\u00f3, fondatore di Montesa e Bultaco, dopo aver vinto nel 1991 il campionato spagnolo juniores classe 125 con una Cagiva, dal 1992 al 1995 \u00e8 stato collaudatore nella classe 250, prima con la Yamaha (dal '92 al '94) e poi con la Honda nel '95, correndo in ogni anno un Gran Premio, ma senza ottenere punti. Il suo primo anno a tempo pieno nel motomondiale fu nel 1996, sempre nella \"quarto di litro\", con una Honda RS250R del team AXO San Patrignano. In quella stagione ottenne 20 punti in classifica, giungendo 22\u00ba nella classifica finale; il suo miglior risultato \u00e8 stato un ottavo posto al GP del Brasile. Nel finale di stagione pass\u00f2 alla Yamaha YZR 250 nel team di Wayne Rainey.\nNel 1997, sempre con il team Rainey Yamaha, pass\u00f2 alla classe 500, terminando la stagione 13\u00ba con 56 punti e ottenendo come miglior risultato un sesto posto in Australia. Nel 1998 pass\u00f2 al team Repsol Honda, che gli affid\u00f2 la NSR 500 V2 bicilindrica, e si piazz\u00f2 11\u00ba con 72 punti, ottenendo un terzo posto al GP di Madrid.\nL'anno successivo inizia la stagione con la NSR 500 V2, ma, complice anche l'infortunio di Doohan, la Honda decise di affidare a Gibernau la NSR 500, i risultati stagionali furono: 4 podi (secondo al GP del Sudafrica e terzo al GP di Spagna, di Catalogna e d'Olanda) e 165 punti, che gli fruttarono il quinto posto finale. In questa stagione \u00e8 stato costretto a saltare il GP di Gran Bretagna a causa di un infortunio.\nNel 2000, confermato sulla Honda NSR 500, ottiene una pole position in Sudafrica e come miglior risultato in gara un sesto posto al GP della Repubblica Ceca; termina la stagione 15\u00ba con 72 punti.\nNel 2001 viene ingaggiato dal team Telefonica Movistar Suzuki, con compagno di squadra Kenny Roberts Jr. Con la Suzuki RGV \u0393 500 ottenne la sua prima vittoria in un Gran Premio (al GP della Comunit\u00e0 Valenciana), riuscendo ad accumulare 119 punti e terminando la stagione 9\u00ba. Il primo anno nella MotoGP, il 2002, termin\u00f2 la stagione 16\u00ba con 51 punti e come miglior risultato in gara ottenne un quarto posto in Repubblica Ceca.\nA partire dalla stagione 2003 passa al team Honda Gresini di Fausto Gresini, in questa annata, dopo la morte del compagno di squadra Daijir\u014d Kat\u014d, ebbe la possibilit\u00e0 di guidare la RC211V ufficiale, con cui conquist\u00f2 quattro vittorie (Sudafrica, Francia, Paesi Bassi e Germania), cinque secondi posti (Gran Bretagna, Repubblica Ceca, Brasile, Malesia e Comunit\u00e0 Valenciana), un terzo posto in Catalogna, una pole position in Sudafrica ed il secondo posto finale con 277 punti.\nNel 2004 il risultato finale fu lo stesso della stagione precedente: secondo posto finale, frutto di quattro vittorie (Spagna, Francia, Repubblica Ceca e Qatar), quattro secondi posti (Italia, Catalogna, Paesi Bassi e Australia), due terzi posti (Sudafrica e Gran Bretagna), cinque pole position (Francia, Italia, Catalogna, Repubblica Ceca e Australia) e 257 punti totali. In questa stagione il suo compagno di squadra \u00e8 stato Colin Edwards.\nIl 2005, pur rimanendo nel team Gresini, la Honda decise di affidargli lo sviluppo della moto ufficiale. Nella prima gara della stagione, il GP di Spagna sul circuito di Jerez, mentre era in testa, viene sorpassato da Valentino Rossi all'ultima curva, finendo fuori pista a causa del contatto tra i due. Riesce a rientrare in pista ed a terminare la gara comunque al secondo posto. Al GP della Repubblica Ceca finisce la benzina all'ultimo giro mentre era in seconda posizione. Finisce la stagione senza vincere nessuna gara, con 150 punti ed il 7\u00ba posto finale. Ha ottenuto altri tre secondi posti (Francia, Catalogna e Germania) e cinque pole position (Cina, Catalogna, Repubblica Ceca, Turchia e Comunit\u00e0 Valenciana). In questa stagione il suo compagno di squadra \u00e8 stato Marco Melandri.\nNel 2006 passa alla Ducati Desmosedici del team Ducati Marlboro, con compagno di squadra Loris Capirossi, ottiene come miglior risultato tre quarti posti (Qatar, Australia e Giappone) e una pole position in Italia. Nel Gran Premio di Catalogna il pilota si infortuna gravemente dopo un incidente con alcuni piloti. Salta le successive due gare, ma anche dopo il rientro il suo rendimento \u00e8 condizionato dai postumi dell'infortunio, tanto che salta anche il GP di Repubblica Ceca, dopo essere tornato a correre. Un altro infortunio nel GP di Portogallo gli impedisce di disputare la successiva gara a Valencia. Termina la stagione 13\u00ba con 95 punti. L'8 novembre 2006 in una conferenza stampa a Montmel\u00f3 annuncia l'addio alle corse, nonostante la Kawasaki gli avesse offerto un contratto per la stagione 2007.\nNel 2009 torna a gareggiare nel motomondiale come pilota titolare, in sella alla Ducati Desmosedici del team Grupo Francisco Hernando, ma dopo il GP degli USA, in seguito al ritiro dello sponsor principale della squadra, \u00e8 costretto ad abbandonare in anticipo il campionato. In questa stagione \u00e8 stato costretto a saltare i GP di Francia e d'Italia, a causa di un infortunio (sempre alla clavicola) nelle prove libere di Francia. Avendo disputato solo sei gare, termina la stagione 19\u00ba con 12 punti e ha ottenuto come miglior risultato un undicesimo posto in Spagna.\nNella stagione 2017 \u00e8 analista tecnico per il team Repsol Honda di Daniel Pedrosa.\nNel novembre 2018, \u00e8 stato ufficializzato che Gibernau torna a gareggiare nel motomondiale nella stagione 2019 in MotoE; alla guida dell'Energica del team Join Contract Pons 40. Ottiene, come miglior risultato in gara, un sesto posto in Austria e chiude la stagione all'undicesimo posto in classifica piloti con 38 punti."}
{"id": "99956", "revid": "123376098", "url": "https://it.wikipedia.org/wiki?curid=99956", "title": "Anni 1000 a.C.", "text": ""}
{"id": "99957", "revid": "125150618", "url": "https://it.wikipedia.org/wiki?curid=99957", "title": "Festival di Sanremo 1970", "text": "Il ventesimo Festival di Sanremo si svolse al Salone delle feste del Casin\u00f2 di Sanremo dal 26 al 28 febbraio 1970 e fu condotto da Nuccio Costa, alla sua seconda conduzione consecutiva, affiancato dagli attori Enrico Maria Salerno ed Ira von F\u00fcrstenberg.\nLa gestione dell'evento fu direttamente in capo al Comune di Sanremo che ne affid\u00f2 l'organizzazione alla coppia Gianni Ravera e Ezio Radaelli. Vincitrice dell'edizione fu la canzone \"Chi non lavora non fa l'amore\" interpretata da Adriano Celentano e Claudia Mori. Sul palco Celentano si rese protagonista di un curioso episodio: dimentic\u00f2 (o, secondo alcuni, finse di dimenticare) pi\u00f9 volte le parole del testo. Sergio Endrigo, forse memore delle critiche di Celentano alla sua vittoria di due anni prima, \"ricambi\u00f2\" la cortesia dichiarando pubblicamente di non avere apprezzato n\u00e9 la canzone n\u00e9 l'interpretazione del \"Molleggiato\".\nIl maggiore successo di vendite spett\u00f2 proprio alla coppia Celentano-Mori con il brano vincitore ed a Nicola Di Bari ed i Ricchi e Poveri, giunti secondi con \"La prima cosa bella\", scritta da Di Bari per la nascita della sua primogenita Ketty.\nGrande successo anche per il brano terzo classificato \"L'arca di No\u00e8\", scritto e interpretato da Sergio Endrigo in abbinamento con Iva Zanicchi, per il quarto classificato \"Eternit\u00e0\" interpretato da I Camaleonti e da Ornella Vanoni e per il quinto classificato \"La spada nel cuore\", interpretato da Little Tony e Patty Pravo. Tra questi ultimi non corse buon sangue: ciascuno dei due, infatti, si attribu\u00ec il merito esclusivo del successo della canzone, sminuendo l'interpretazione dell'altro.\nAl 7\u00ba posto, con la canzone \"Pa' diglielo a ma\"', si classificarono i due sedicenni Nada, alla sua seconda apparizione sanremese, e Rosalino Cellamare, in seguito divenuto maggiormente noto come Ron, nome d'arte con cui vinse la rassegna nel 1996, a ventisei anni dal debutto.\nSebbene la classifica del festival non li privilegi\u00f2, ebbero ottimi riscontri commerciali anche i brani \"Tipitipit\u00ec\", eseguito da Orietta Berti e Mario Tessuto, ed \"Io mi fermo qui\", cantato dai Dik Dik e Donatello.\nFuori concorso si segnal\u00f2 altres\u00ec \"Tanto pe' cant\u00e0\", storico brano di Ettore Petrolini, proposto da Nino Manfredi (primo ospite a cantare fuori gara nella storia della manifestazione), che registr\u00f2 un notevole successo di vendite.\nDa notare che Pietruccio Montalbetti, gi\u00e0 cantante dei Dik Dik, si esib\u00ec nella stessa edizione anche con Il Supergruppo, rendendolo di fatto, dopo lo stop alle interpretazioni \"multiple\" del 1967, l'ultimo partecipante alla manifestazione a cantare pi\u00f9 di una canzone fino al 2013.\nRegolamento.\nDue interpretazioni per brano, 14 brani qualificati per la serata finale.\nScaletta.\nPrima serata.\n1 - Rossano / Occhi a mandorla\n2 - Tony Del Monaco / Serenata\n3 - Michele / L'addio\n4 - Dori Ghezzi / Occhi a mandorla\n5 - Claudio Villa / Serenata\n6 - Lucia Rizzi L'addio\n7 - Gens / La stagione di un fiore\n8 - Patty Pravo / La spada nel cuore\n9 - Renato Rascel / Nevicava a Roma\n10 - Emiliana Perina / La stagione di un fiore\n11 - Little Tony / La spada nel cuore\n12 - Pio / Nevicava a Roma\n13 - Mario Tessuto / Tipitipit\u00ec\n14 - Camaleonti / Eternit\u00e0\n15 - Antoine / Taxi\n16 - Orietta Berti / Tipitipit\u00ec\n17 - Ornella Vanoni / Eternit\u00e0\n18 - Anna Identici / Taxi\n19 - Adriano Celentano / Chi non lavora non fa l'amore\n20 - Sergio Leonardi / Canzone blu\n21 - Gigliola Cinquetti / Romantico blues\n22 - Pino Donaggio / Che effetto mi fa\n23 - Claudia Mori / Chi non lavora non fa l'amore\n24 - Tony Renis / Canzone blu\n25 - Bobby Solo / Romantico blues\n26 - Sandie Shaw / Che effetto mi fa\nCanzoni classificate per la serata finale (in ordine alfabetico)\n\"Canzone blu\"\n\"Chi non lavora non fa l'amore\"\n\"Eternit\u00e0\"\n\"La spada nel cuore\"\n\"Romantico blues\"\n\"Taxi\"\n\"Tipitipit\u00ec\"\nSeconda serata.\n1 - Marisa Sannia / L'amore \u00e8 una colomba\n2 - Valeria Mongardini / Ahi ahi ragazzo!\n3 - Donatello / Io mi fermo qui\n4 - Gianni Nazzaro / L'amore \u00e8 una colomba\n5 - Rita Pavone / Ahi ahi ragazzo!\n6 - Dik Dik / Io mi fermo qui\n7 - Ragazzi della via Gluck / Ahi! Che male che mi fai\n8 - Nicola Di Bari / La prima cosa bella\n9 - I Domodossola / Ciao anni verdi\n10 - Paolo Mengoli / Ahi! Che male che mi fai\n11 - Ricchi e Poveri / La prima cosa bella\n12 - Rosanna Fratello / Ciao anni verdi\n13 - Luciano Tajoli / Sole pioggia e vento\n14 - Rosalino Cellamare / Pa' diglielo a ma'\n15 - Il Supergruppo / Accidenti\n16 - Mal / Sole pioggia e vento\n17 - Nada / Pa' diglielo a ma'\n18 - Rocky Roberts / Accidenti\n19 - Fausto Leali / Hippy\n20 - Caterina Caselli / Re di cuori\n21 - Francesco Banti / Ora vivo\n22 - Sergio Endrigo / L'arca di No\u00e8\n23 - Carmen Villani / Hippy\n24 - Nino Ferrer / Re di cuori\n25 - Dino Drusiani / Ora vivo\n26 - Iva Zanicchi / L'arca di No\u00e8\nCanzoni classificate per la serata finale (in ordine alfabetico)\n\"Hippy\"\n\"La prima cosa bella\"\n\"L'amore \u00e8 una colomba\"\n\"L'arca di No\u00e8\"\n\"Pa' diglielo a ma\"'\n\"Re di cuori\"\n\"Sole pioggia e vento\"\nTerza serata - Finale.\n1 - Marisa Sannia / L'amore \u00e8 una colomba\n2 - Sergio Endrigo / L'arca di No\u00e8\n3 - Tony Renis / Canzone blu\n4 - Luciano Tajoli / Sole pioggia e vento\n5 - Little Tony / La spada nel cuore\n6 - Caterina Caselli / Re di cuori\n7 - Ornella Vanoni / Eternit\u00e0\n8 - Orietta Berti / Tipitipit\u00ec\n9 - Nicola Di Bari / La prima cosa bella\n10 - Anna Identici / Taxi\n11 - Fausto Leali / Hippy\n12 - Gigliola Cinquetti / Romantico blues\n13 - Nada / Pa' diglielo a ma'\n14 - Adriano Celentano / Chi non lavora non fa l'amore\n15 - Gianni Nazzaro / L'amore \u00e8 una colomba\n16 - Iva Zanicchi / L'arca di No\u00e8\n17 - Sergio Leonardi / Canzone blu\n18 - Mal / Sole pioggia e vento\n19 - Patty Pravo / La spada nel cuore\n20 - Nino Ferrer / Re di cuori\n21 - Camaleonti / Eternit\u00e0\n22 - Mario Tessuto / Tipitipit\u00ec\n23 - Ricchi e Poveri / La prima cosa bella\n24 - Antoine / Taxi\n25 - Carmen Villani / Hippy\n26 - Bobby Solo / Romantico blues\n27 - Rosalino Cellamare / Pa' diglielo a ma'\n28 - Claudia Mori / Chi non lavora non fa l'amore\nOrchestra.\nOrchestra diretta dai maestri: Renato Angiolini, Alberto Baldan Bembo, Willy Brezza, Mario Capuano, Carmelo Carucci, Franco Cassano, Giancarlo Chiaramello, Ruggero Cini, Maurizio De Angelis, Nando De Luca, Tony De Vita, Pierre Dutour, Luis Bacalov, Claudio Fabi, Gianfranco Intra, Ezio Leoni, Gianni Marchetti, Detto Mariano, Augusto Martelli, Natale Massara, Pino Massara, Marcello Minerbi, Gianfranco Monaldi, Roberto Negri, Piero Pintucci, Gian Franco Reverberi, Renato Serio, Vince Tempera, Vito Tommaso."}
{"id": "99958", "revid": "228587", "url": "https://it.wikipedia.org/wiki?curid=99958", "title": "Warchalking", "text": "Il Warchalking \u00e8 una usanza che consiste nel disegnare simboli in luoghi pubblici per segnalare una rete Wi-Fi aperta, cio\u00e8 che non richiede chiavi d'accesso.\nI simboli warchalking sono stati concepiti da un gruppo di amici nel giugno 2002 e pubblicati da Matt Jones. Essi sono legati al \"Wardriving\", l'attivit\u00e0 che consiste nell'intercettare reti Wi-Fi, in automobile o a piedi con un laptop.\nQuando una rete Wi-Fi viene intercettata, il warchalker disegna un simbolo speciale su qualunque oggetto vicino all'intercettazione come un muro o sulla pavimentazione della strada. \nI simboli possono essere differenti, in relazione al tipo di rete (aperta o chiusa) o al tipo di crittografia (WEP, WPA)."}
{"id": "99960", "revid": "486946", "url": "https://it.wikipedia.org/wiki?curid=99960", "title": "Strage di san Bartolomeo", "text": ""}
{"id": "99963", "revid": "6923", "url": "https://it.wikipedia.org/wiki?curid=99963", "title": "Michael Doohan", "text": "Anche suo fratello, Scott Doohan, ha corso come pilota professionista, mentre il figlio, Jack Doohan, \u00e8 pilota automobilistico.\nCarriera.\nDopo aver gareggiato e vinto nei campionati australiani, si fa conoscere al pubblico internazionale nel campionato mondiale Formula TT dove nel 1987 ottiene subito un podio nella gara giapponese sul circuito di Sugo dove gareggia come wildcard, per poi passare al campionato mondiale Superbike, dove nel 1988 vince una gara in Giappone ed entrambe quelle in Australia. Dopo ha sempre gareggiato nella classe 500 riuscendo a vincere numerosissime corse e ben cinque titoli mondiali consecutivi: le 54 vittorie conseguite nella 500 consentono a Doohan di essere tra i migliori piloti di sempre per numero di vittorie nella classe regina.\nOriginario della Gold Coast, vicino a Brisbane, ha debuttato nel motomondiale nel 1989 con una Honda NSR 500. Dopo aver gareggiato con successo nel corso dei primi anni novanta, raggiungendo il 3\u00ba posto in classifica nel motomondiale 1990 e il 2\u00ba l'anno successivo, ha rischiato l'amputazione di una gamba a causa di un serio incidente, occorsogli nel GP d'Olanda sul circuito di Assen nel 1992, incidente che ha comunque provocato dei danni permanenti e l'assenza in alcuni gran premi; durante la prima parte della stagione aveva accumulato un vantaggio tale che al termine dell'anno \u00e8 comunque riuscito ugualmente a riconfermare il secondo posto dell'anno precedente, perdendo solo all'ultima gara il titolo mondiale a favore di Wayne Rainey. Dopo un duro periodo di rieducazione e grazie all'aiuto di medici come Claudio Costa, \u00e8 ritornato a correre, vincendo per ben cinque volte consecutive il Campionato Mondiale della classe 500 tra il 1994 ed il 1998.\nUn tratto peculiare del modo di guidare di Doohan nel periodo successivo all'incidente era quello di azionare il freno posteriore anzich\u00e9 tramite il normale pedale di destra (per l'impossibilit\u00e0 di modulare la forza necessaria a causa della gamba ferita) mediante un comando a mano (una leva addizionale \"a spinta\" posta sulla sinistra del manubrio). Alcuni commentatori hanno sostenuto che tale tecnica di guida costituiva per Doohan un vantaggio nel controllo del freno posteriore, sebbene nulla vietasse agli altri corridori di provare tale soluzione (ed alcuni in effetti la tentarono).\nNel 1997 ha ottenuto il record di 12 vittorie in una sola stagione nella classe regina, che \u00e8 durato fino al Gran Premio di Valencia del 2014, quando Marc M\u00e1rquez ha conquistato la tredicesima vittoria in una stagione. Tuttavia le gare in calendario nel motomondiale 1997 erano 15, contro le 18 gare previste per il 2014. \nNel 1999 ha subito un nuovo sfortunato incidente che, a causa della nuova rottura della gamba, ne ha causato il forzato ritiro. Dopo il ritiro dalle corse ha lavorato come consulente per il reparto corse della Honda, tale rapporto si \u00e8 concluso al termine della stagione 2004.\nNel suo palmar\u00e8s vi \u00e8 anche una vittoria nella 8 Ore di Suzuka del 1991, corsa in coppia con il connazionale Wayne Gardner."}
{"id": "99968", "revid": "123341939", "url": "https://it.wikipedia.org/wiki?curid=99968", "title": "Bianchetti", "text": "Bianchetti \u00e8 il nome commerciale attribuito al \"novellame\" del pesce azzurro (ma non solo), pescato nel Mar Mediterraneo (in particolare sardine e acciughe), mentre pi\u00f9 rare sono quelle del cicerello e di altre specie come il pagello (rosastra).\nGli adulti della specie \"Aphia minuta\", spesso venduti in luogo dei gianchetti, hanno il nome commerciale di \"rossetti\".\nTale tipo di pesce viene pescato con speciali reti, chiamate nel gergo ligure \"sciabegottu\" (simili alla rete a sciabica, ma con dimensioni pi\u00f9 piccole), nei primi mesi dell'anno.\nLegislazione.\nIn Italia la pesca commerciale \u00e8 stata regolamentata da appositi decreti ministeriali, in particolare il D.M. del 1\u00ba dicembre 1989 e il successivo D.M. del 3 ottobre 1994, i quali hanno permesso una sola raccolta annuale dal 1\u00ba dicembre al 30 aprile per un periodo non superiore ai due mesi consecutivi. La pesca in ambito professionale \u00e8 stata invece permessa, anch'essa annualmente, in un periodo tra il 15 gennaio e il 15 marzo.\nDall'entrata in vigore del Regolamento Europeo CE n. 1967/2006 relativo alle misure di gestione per lo sfruttamento sostenibile delle risorse della pesca nel Mar Mediterraneo, in base all'art. 15 (taglie minime degli organismi marini) ne \u00e8 vietata la pesca, la tenuta a bordo, lo sbarco, il trasferimento, l'immagazzinamento e la vendita.\nIl citato articolo 15 prevede la possibilit\u00e0 di una deroga per il novellame di sardine sbarcato ai fini del consumo umano, a condizione che tale novellame sia catturato esclusivamente con sciabiche da natante o da spiaggia e che le relative attivit\u00e0 di pesca siano regolate nell'ambito di un Piano di gestione nazionale approvato dalla UE.\nSuccessivamente tramite l'articolo 39 della Legge 28 luglio 2016, n.154 (pubblicata in Gazzetta Ufficiale \u2013 Serie Generale, n.186 del 10 agosto 2016) si dispone che la pesca, commercializzazione e somministrazione del novellame sar\u00e0 punita con una sanzione amministrativa pecuniaria compresa tra 1.000 e 75.000 euro mentre, per quanto riguarda la pesca sportiva, ricreativa e subacquea, saranno pi\u00f9 severe le sanzioni nel caso di cattura giornaliera di prodotto eccedente i 5 chilogrammi: i nuovi importi partono da un minimo di 500 fino ad arrivare a un massimo di 50.000 euro. Gli importi effettivi saranno graduati in funzione del quantitativo di pescato illecitamente catturato.\nLa sanzioni sono raddoppiate nel caso in cui la violazione riguardi specie ittiche come tonno rosso e pesce spada.\n\u00c8 altres\u00ec prevista la confisca del pescato e degli attrezzi e strumenti di pesca vietati.\nL'Italia ha presentato un Piano di gestione nel 2010 che la Commissione Europea non ha approvato."}
{"id": "99970", "revid": "128334", "url": "https://it.wikipedia.org/wiki?curid=99970", "title": "Achille Togliani", "text": "Biografia.\nFiglio dell'ingegnere aeronautico Adelmo Togliani, si trasfer\u00ec da bambino con la famiglia a Milano dove, frequentando un istituto di ragioneria, fu compagno di scuola di Walter Chiari. Dopo aver tentato la strada del cinema, prese parte ad alcune riviste, fra cui \"Moulin Rouge\" e \"Febbre azzurra\" di Macario (1947): qui fu notato dal maestro Cinico Angelini che lo volle nel suo organico di \"cantanti della radio\" cio\u00e8 l'Orchestra della Canzone, dove entr\u00f2 nel 1950.\nLa voce calda e armoniosa unita a una figura da divo del cinema (tra le sue fiamme giovanili vi furono Sophia Loren che allora usava lo pseudonimo Sofia Lazzaro, con la quale apparve in numerosi fotoromanzi dell'epoca, e Adele Faccio) ne fecero in breve uno fra i pi\u00f9 apprezzati interpreti della canzone italiana, con un repertorio sostanzialmente melodico che comprendeva rivisitazioni di successi degli anni trenta e quaranta (celebri i rifacimenti di \"Parlami d'amore Mari\u00f9\" e \"Bambina innamorata\") e brani romantici dai versi struggenti come \"Signorinella\", \"La canzone dell'amore\", \"Come pioveva\", \"La signora di trent'anni fa\", \"Addio Signora!\", \"Lasciami cantare una canzone\", \"Non si compra la fortuna\", \"Per l'ultima volta\", \"A luci spente\" e \"Conoscerti\".\nNel 1986 \u00e8 ospite fisso insieme a Carla Boni, Giorgio Consolini e Joe Sentieri nel programma Un fantastico tragico venerd\u00ec per 13 puntate.\nDopo aver partecipato a diverse trasmissioni negli anni sessanta (\"Gran variet\u00e0\"), settanta, ottanta (\"Cari amici vicini e lontani\") e novanta (\"Il caso Sanremo\"), tenne il suo ultimo concerto il 27 luglio 1995 a Treviso in Piazza dei Signori, per poi morire a Roma il 12 agosto dello stesso anno. Le sue spoglie riposano al Cimitero del Verano.\nIl Festival di Sanremo.\nNel 1951 inaugur\u00f2 (con Nilla Pizzi e il Duo Fasano) il Festival di Sanremo, cui partecip\u00f2 in numerose altre edizioni ('52, '53, '54, '59, '60 e '61), mentre nel 1954 con \"Suonno d'ammore\" vinse il Festival di Napoli (dove, con 6 presenze, s'aggiudic\u00f2 il record tra i cantanti non napoletani). Nel 1961 partecipa al Giugno della Canzone Napoletana.\nLa radio.\nVoce di punta dell'orchestra Angelini a partire dal 1945, negli anni cinquanta e sessanta propose le sue canzoni in molti dei pi\u00f9 popolari programmi leggeri della radio: \"Nati per la musica\" (1953), \"Talegalli show\" di Ciorciolini e Talegalli (1958-59), \"Maestro per favore\" condotto da Filogamo (1961), \"Il traguardo degli assi\" (1959), \"Disco magico\" di Verde presentato da Corrado (1961), \"Nate ieri\" di Luigi Silva (1962), \"Gran variet\u00e0\" (1966).\nNonostante il suo nome fosse legato a un genere musicale destinato a inesorabile declino, Togliani seppe conservare a lungo la sua popolarit\u00e0 presso una larga parte del pubblico, legata al ricordo dei suoi successi ma anche alla cura sempre notevole delle sue esecuzioni. A partire dagli anni settanta torn\u00f2 ai microfoni soprattutto per partecipare o condurre trasmissioni di revival, come \"Piccola storia della canzone italiana\" di Gigli (1973), \"Toh chi si risente\" di Loffredo (1978) e \"Una signora di trent'anni fa\", programma di vecchie canzoni che present\u00f2 nel 1979.\n\u00c8 il padre dell'attore Adelmo Togliani."}
{"id": "99973", "revid": "599013", "url": "https://it.wikipedia.org/wiki?curid=99973", "title": "Giacomo Agostini", "text": "\u00c8 il pilota pi\u00f9 titolato nella storia del motomondiale.\nBiografia.\nGli inizi.\nPrimogenito di quattro fratelli (con Gabriele, Mauro e Felice), Giacomo Agostini nacque in un ospedale di Brescia, dove la madre Maria Vittoria era stata prudenzialmente ricoverata in previsione di un parto difficoltoso. Il padre Aurelio svolgeva le funzioni di segretario comunale a Costa Volpino ed era altres\u00ec titolare di una piccola azienda di trasporti con chiatte e rimorchiatori sul Lago d'Iseo. In Val Camonica e precisamente nella frazione Lanico del Comune di Malegno, trascorse i primi anni di vita, fino a quando la famiglia si trasfer\u00ec a Lovere. Giacomo si \u00e8 sempre ritenuto ed \u00e8 sempre stato considerato da tutti, compresa la stampa, come nativo di Lovere, tanto che il dato viene spesso riportato erroneamente anche da alcune biografie.\nSin da bambino venne fortemente attratto dal mondo dei motori, ma fu costretto a limitare i suoi primi impegni agonistici a gare clandestinamente organizzate da ragazzini, in sella all'\"Aquilotto\" di famiglia, sulle strade sterrate e tortuose che costeggiavano il Lago d'Iseo, oppure nelle locali gare di gincana, a causa della ferma contrariet\u00e0 del padre verso l'insicura, in tutti i sensi, carriera di pilota. Il primo contatto con la moto l'aveva avuto a nove anni, quando decise di \"rubare\" il \"Galletto\" di pap\u00e0 per compiere qualche giro in paese. Giunto nella piazza, cadde rovinosamente a terra appena dopo aver fermato il veicolo, non avendo prevista l'impossibilit\u00e0 di toccare terra con i piedi, determinata dall'ancora insufficiente statura. Con l'\"Aquilotto\", per\u00f2, era un vero \"mago\" e riusciva regolarmente a battere gli specialisti della provincia nelle gincane organizzate in occasione delle sagre paesane. Riusc\u00ec anche a farsi regalare una Parilla da fuoristrada, ma il neo-istituito Trofeo Nazionale Gincane, riservato agli iscritti FIM, gli precluse la partecipazione alle competizioni pi\u00f9 importanti.\nCompiuti i 18 anni, et\u00e0 minima allora prevista in Italia per l'iscrizione, previa autorizzazione paterna, alle gare ufficiali, l'insistenza di Giacomo cominci\u00f2 a farsi pressante. Il padre, forse temendo d'essere troppo severo, si consult\u00f2 con l'anziano notaio di famiglia, per sentirne il parere in merito al proprio timore che la motocicletta fosse troppo pericolosa o potesse distrarre il figlio dallo studio. L'austero notaio, che era notoriamente saggio, ma anche discretamente sordo, intese \"bicicletta\" al posto di \"motocicletta\", e sentenzi\u00f2: \u00abDai Aurelio, firma. Fagli fare dello sport. Lo sport fa bene, soprattutto ai giovani. Li tiene lontani da altre distrazioni, altri pericoli.\u00bb\nFu grazie a questa piccola \"commedia degli equivoci\" che Giacomo Agostini, nel 1961, riusc\u00ec ad avere la moto dei sogni suoi e di buona parte dei suoi coetanei: una Moto Morini 175 Settebello.\nAnche l'acquisto della moto, per\u00f2, non fu privo di ostacoli. In primo luogo per il fatto che il padre gli diede il permesso di acquistarla, ma non il denaro per farlo. Inizialmente Giacomo aveva scelto la MotoBi 175, ordinandola direttamente alla Casa pesarese, in quanto veniva fornita, su richiesta, gi\u00e0 dotata di freni, gomme, cambio e carburatore adatti alle competizioni. Ma le settimane e i mesi passavano senza che la moto venisse consegnata e, nel timore di perdere l'inizio della stagione sportiva, Giacomo si rec\u00f2 presso la concessionaria Rovaris di Bergamo, acquistando un \"Settebello\" da strada, al prezzo di , da pagarsi in 30 rate mensili.\nLa scelta della cilindrata era determinata dal fatto che la classe 175 era la maggiore prevista nei Campionati juniores di velocit\u00e0 dell'epoca. Le rate della moto vennero onorate con i premi gara e, soprattutto, con le scommesse vinte nelle sfide motociclistiche sulla costiera del Lago d'Iseo.\nAlcuni biografi ipotizzano che, se Agostini avesse iniziato prima a gareggiare, per poi debuttare nel Motomondiale a diciassette anni, come \u00c1ngel Nieto, avrebbe potuto raggiungere risultati ancora maggiori. Altri, all'opposto, sostengono che l'approccio pi\u00f9 maturo al mondo delle corse consent\u00ec al pilota di unire il grande talento di guida ad una razionale concretezza tattica, costituendo cos\u00ec il necessario presupposto per gli strabilianti risultati ottenuti.\nL'esordio sportivo da privato.\nLa prima gara ufficiale, a cui partecip\u00f2 con la fiammante \"Settebello\" portando i colori del \"Moto Club Costa Volpino\", fu la gara in salita \"Trento-Bondone\" del 18 luglio 1961, nella quale si classific\u00f2 secondo, alle spalle del celebre \"Scoiattolo della montagna\", al secolo Attilio Damiani, campione italiano in carica e considerato imbattibile nelle cronoscalate. Seguirono altre gare con buoni piazzamenti e qualche caduta che, fortunatamente, non danneggi\u00f2 seriamente la moto.\nNell'inverno il \"Settebello\" venne dotato di freno anteriore Oldani a doppia camma e il motore fu inviato alla casa madre per la necessaria elaborazione.\nIl primo contatto tra Agostini e la squadra corse della Moto Morini avvenne in una gara della Temporada Romagnola a Cesenatico, il 1\u00ba maggio 1962, e non fu dei migliori. Dopo aver ottenuto il miglior tempo nelle prove, la moto di Giacomo venne sabotata nottetempo, nel parco chiuso, da ignoti che tranciarono il congegno dell'acceleratore, rendendo impossibile la partecipazione alla gara.\nNel tentativo di trovare un pezzo di ricambio, Giacomo si precipit\u00f2 nei box della Moto Morini, dove il direttore sportivo Dante Lambertini, privo del ricambio richiesto e dispiaciuto per l'atto antisportivo, a titolo consolatorio propose a Giacomo di effettuare qualche giro di pista con il muletto ufficiale, durante le prove libere del mattino. Dopo un solo giro di riscaldamento, il muletto guidato da Agostini abbass\u00f2 ulteriormente il tempo di qualifica e, nel giro successivo, segn\u00f2 il record della pista. Tanto bast\u00f2 a Lambertini per affidare il muletto al giovane pilota affinch\u00e9 potesse disputare la gara. Inizialmente Agostini domin\u00f2 la gara, ma dovette ritornare ai box per aver piegato la leva del cambio in una caduta, finendo al terzo posto.\nIl 27 maggio, alla Bologna-San Luca, Agostini partecip\u00f2 con la sua \"Settebello\" di serie e vinse a tempo di record, conquistando il primo posto assoluto. Tra gli spettatori era presente Alfonso Morini, al quale non sfugg\u00ec il significato di quella vittoria, soprattutto in rapporto alla scarsit\u00e0 di mezzi con cui era stata realizzata. Il commendatore si present\u00f2 la sera stessa nella pensione dov'era alloggiato Giacomo, offrendogli una moto ufficiale e un ingaggio per la Squadra Corse. Totalmente inattesa, la proposta superava ogni pi\u00f9 rosea speranza di Agostini e ricevette subito l'entusiastico assenso del pilota, ma doveva anche essere approvata formalmente dal padre, stante la sua minore et\u00e0.\nLa Moto Morini.\nSuperato il problema di far firmare il contratto d'ingaggio al sempre pi\u00f9 preoccupato genitore, la carriera sportiva di Giacomo Agostini inizi\u00f2 ad assumere caratteristiche professionali. Ora disponeva di una \"Settebello Aste Corte\", preparata per lui dal reparto corse Moto Morini, e di un meccanico per l'assistenza in pista. L'unico dubbio che gli restava era il tipo di specialit\u00e0 a cui iscriversi. Nelle corse sui tracciati montani, dove conta molto pi\u00f9 l'abilit\u00e0 del pilota che la potenza del motore, aveva sempre ottenuto ottimi risultati, ma con la moto ufficiale avrebbe potuto ben figurare anche nelle gare in circuito. Non sapendosi risolvere, decise di partecipare sia al Campionato Italiano della Montagna, che al Campionato Italiano di Velocit\u00e0 Juniores, conquistandoli entrambi e aggiudicandosi tutte le gare della stagione 1963, all'infuori di due gare del campionato juniores, nelle quali arriv\u00f2 secondo.\nUn tale sfoggio di talento e agonismo, congiuntamente al burrascoso abbandono di Tarquinio Provini per passare alla Benelli, convinse la Moto Morini a promuovere \"Ago\" come prima guida del reparto corse, schierandolo nel campionato Seniores e nelle \"partecipazioni dimostrative\" al Motomondiale, in sella alla \"250 Bialbero\".\nAnche il campionato italiano 250 si aggiunse al suo \"palmar\u00e8s\" e inoltre egli si comport\u00f2 egregiamente nelle sue prime esperienze nel campionato mondiale: dopo aver debuttato al GP delle Nazioni 1963, ritirandosi per la rottura del collettore dello scarico, fece il suo esordio all'estero sul circuito di Solitude (Stoccarda), il 19 luglio 1964, nel GP di Germania Ovest e, successivamente, partecipando al GP delle Nazioni sul circuito di Monza, conquistando il 4\u00ba posto in entrambe le gare.\nLa prima gara internazionale, vinta da Agostini, fu nella classe 250 della prestigiosa Coppa d'oro Shell, svoltasi il 19 aprile 1964 sul Circuito di Imola, dove si misur\u00f2 con l'ex compagno di squadra Provini e la sua Benelli quadricilindrica. Dopo una gara molto combattuta, vinse Agostini, segnando tempi di gara e sul giro addirittura inferiori a quelli fatti registrare da Jim Redman su Honda, vincitore della \"350\".\nIl ristretto budget destinato dalla Moto Morini al reparto corse, che gi\u00e0 era stato causa della mancata vittoria di Provini nella classe 250 per la stagione 1963, non poteva consentire una competitiva partecipazione al campionato mondiale del pilota bergamasco, sul quale molti team avevano ormai messo gli occhi.\nLa MV Agusta.\nNonostante il forte legame con la Moto Morini, attraverso l'opera mediatrice del conterraneo campione Carlo Ubbiali che lo segnal\u00f2 al conte Domenico Agusta, Agostini approd\u00f2 alla MV Agusta, inizialmente con l'incarico di sviluppare la nuova \"tre cilindri\" e poi come seconda guida nel motomondiale 1965, dove pot\u00e9 competere nelle classi 350 e 500.\nRaggiunse la seconda posizione nel campionato, in entrambe le classi; alle spalle del compagno di squadra Mike Hailwood in \"500\" e alle spalle di Jim Redman e della sua Honda in \"350\", dopo aver perso l'ultima e decisiva gara in Giappone, a causa dell'improvviso distaccarsi dal condensatore di un filo elettrico male saldato che determin\u00f2 il ritiro del pilota. L'aver mancato la sua prima conquista mondiale per colpa di un guasto tanto banale e prevedibile, acu\u00ec a dismisura l'attenzione di Agostini nei confronti dei particolari tecnici, originandone la leggendaria pignoleria che, per tutta la carriera, gli fece controllare e ricontrollare personalmente ogni minimo dettaglio.\nAl termine del campionato Hailwood abbandon\u00f2 la MV Agusta per la Honda e le successive stagioni furono caratterizzate da una serie di duelli epici tra i due piloti, ex compagni di squadra. Nel 1966 Agostini conquist\u00f2 la vittoria nella classe 500, davanti all'inglese, ed Hailwood si aggiudic\u00f2 la classe 350, davanti all'italiano. L'epilogo del campionato, conclusosi a Monza l'11 settembre, risult\u00f2 entusiasmante. Hailwood decise di non partecipare alla gara delle \"350\", avendo gi\u00e0 un notevole vantaggio, e di concentrarsi sulla gara delle \"500\". Agostini, invece, partecip\u00f2 alla \"350\", pur non avendo alcuna speranza per la classifica finale, e la vinse, anche doppiando il secondo arrivato, Renzo Pasolini. Nella \"500\" Agostini part\u00ec male, ma recuper\u00f2 giro dopo giro, fino a riprendere e superare Hailwood, aggiudicandosi la gara e il titolo iridato.\nL'anno successivo, davanti al pubblico strabocchevole che riempiva i circuiti, richiamato da questo forte dualismo, si svolse un'altra stagione dai titoli iridati contesi fino all'ultima gara e che vide rinnovarsi la situazione precedente, con Agostini 1\u00ba in \"500\" e 2\u00ba in \"350\" e Hailwood 1\u00ba in \"350\" e 2\u00ba in \"500\". Curiosamente, nella classe 500 i due ottennero gli stessi punti (46 a testa, al netto degli scarti), con eguale numero di vittorie (cinque), ma il titolo fu assegnato ad Agostini in virt\u00f9 del maggior numero di secondi posti conquistati nelle dieci gare disputate: tre contro i due dell'inglese (contando anche gli scarti). Al riguardo, bisogna sfatare una diffusa leggenda, spacciata per vera in molte biografie, che per la prima e unica volta nella storia del motociclismo, fosse stata applicata la \"regola del pi\u00f9 giovane\" e che il titolo fosse stato assegnato ad Agostini in quanto pilota di et\u00e0 inferiore, avendo due anni meno di Hailwood.\nAl termine della stagione 1967, la Honda annunci\u00f2 il suo momentaneo ritiro, dichiarandosi per\u00f2 disposta a sborsare ugualmente l'ingaggio di Hailwood, purch\u00e9 non cambiasse squadra. La proposta venne accettata dal pilota inglese che decise di prendersi un anno sabbatico e rifiut\u00f2 le molte offerte ricevute. Il ritiro della Honda non fu cos\u00ec \"momentaneo\" (ritorner\u00e0 a competere nel motomondiale 1979) e, comunque, Hailwood decise di tentare l'avventura in Formula 1, riapparendo nelle competizioni motociclistiche in saltuarie occasioni. Fu cos\u00ec che, in modo del tutto inatteso, Agostini e la MV Agusta rimasero orfani degli avversari pi\u00f9 temibili e, nel quinquennio sportivo dal 1968 al 1972, collezionarono una serie impressionante di vittorie che fruttarono 10 titoli mondiali piloti e 10 titoli mondiali costruttori, nelle classi \"350\" e \"500\".\nGli sforzi tecnici di molti costruttori come Aermacchi, Benelli, Bultaco, Husqvarna, Kawasaki, LinTo, Matchless, Norton, Triumph, Suzuki e Yamaha, non riuscirono minimamente a scalfire il binomio Ago-MV che conquist\u00f2 82 dei 102 gran premi disputati nelle classi \"350\" e \"500\" in quel lustro, dividendo il pubblico tra i sostenitori del prevalente merito di Agostini come pilota e coloro che attribuivano le vittorie alla superiorit\u00e0 tecnica della moto.\nGli attriti con la MV Agusta e il rifiuto del TT.\nL'enorme popolarit\u00e0 e prestigio del pilota risultavano piuttosto fastidiosi per la MV Agusta che, nel tentativo di ridimensionarne la figura, gi\u00e0 nel 1970 aveva affiancato ad Agostini un compagno aggressivo e di alto valore tecnico, come Angelo Bergamonti, anche incaricato di portare avanti lo sviluppo del nuovo motore \"350 sei cilindri\" che Agostini aveva bocciato senza appello. Purtroppo, durante la prova di Riccione della temporada, che precedeva il motomondiale, Bergamonti per\u00ec in un incidente di gara sul circuito cittadino allagato e sotto una pioggia battente. La stagione del 1971 fu davvero trionfale per Ago che riusc\u00ec a conquistare i mondiali della \"350\" e della \"500\" con tre gare d'anticipo sulla chiusura dei campionati e, con i 10 titoli iridati, a scavalcare Hailwood e Ubbiali, raggiungendo la vetta della speciale classifica di piloti per numero di titoli mondiali vinti.\nNel 1972 gli venne affiancato Alberto Pagani che non costitu\u00ec una seria minaccia per la sua \"leadership\". Quest'ultima stagione segn\u00f2 particolarmente il pilota bergamasco per la morte dell'amico Gilberto Parlotti, durante il \"Tourist Trophy\". Al termine della gara, pur essendo quello il suo circuito preferito, nel quale aveva gi\u00e0 trionfato 10 volte, Agostini si fece portavoce del malumore che serpeggiava tra i colleghi, rilasciando pesanti dichiarazioni circa le responsabilit\u00e0 della federazione sportiva nell'utilizzare un tracciato tanto pericoloso e affermando che si sarebbe astenuto dal partecipare alle edizioni successive. Le reazioni della FIM, delle case motociclistiche e della stampa sportiva, che vedevano minacciata la gara pi\u00f9 seguita e con elevati interessi pubblicitari, furono durissime. Agostini, pur pungolato dalla stampa, non entr\u00f2 nella furiosa polemica seguita alle sue dichiarazioni e questo comportamento fu interpretato come ripensamento, ma egli non si present\u00f2 pi\u00f9 al Gran Premio dell'Isola di Man, anche nelle stagioni in cui tale gara avrebbe potuto essere determinante per la classifica del campionato mondiale. Incoraggiati al suo esempio, anno dopo anno, anche altri piloti seguirono la sua decisione, impoverendo la griglia di partenza, finch\u00e9 il \"Tourist Trophy\" non fu cancellato dal motomondiale nel 1977.\nDopo la scomparsa del conte Domenico Agusta, avvenuta nel 1971, per il campionato del 1973 la nuova gestione aziendale decise di reclutare un pilota altamente competitivo da affiancare ad Agostini, scegliendo il pluricampione mondiale Phil Read, al quale venne affidata la \"500\" vincente, mentre ad Agostini fu assegnato un prototipo sperimentale con cilindrata ridotta, derivante da un'evoluzione della \"350\".\nNella seconda parte della stagione '72 la stampa internazionale aveva dato quasi per certo il prossimo passaggio di Ago alla Benelli, dopo la prova delle nuove 4 cilindri 350 e 500 a Pesaro, corroborata dal sostanzioso ingaggio di di lire, offerto da Alejandro de Tomaso. Anche se smentite da Agostini, le ipotesi di un suo abbandono della MV trovavano fondamento e linfa nelle indiscrezioni dell\"entourage\", nell'atteggiamento distaccato dei comunicati aziendali e in alcuni \"segnali\" inviati dal pilota stesso come, ad esempio, la sostituzione della sua \"Dino Coup\u00e9\" con una \"De Tomaso Pantera GTS\", nel settembre 1972. La notizia venne interpretata dalla stampa come una premessa all'accordo per il binomio Benelli-Ago, ma le ipotesi furono smentite dai fatti.\nLa stagione del 1973 - ricordata come l\"'annus horribilis\" nella storia del motociclismo mondiale, a causa della tragedia di Monza dove persero la vita Renzo Pasolini e Jarno Saarinen - fu particolarmente pesante per il pilota bergamasco. La moto sperimentale collezion\u00f2 una tale serie di rotture che Agostini riusc\u00ec a raggiungere il traguardo solo in 4 gare su 11 nel campionato delle 500. I 57 punti racimolati in quelle 4 prove, 3 vittorie e un 2\u00ba posto, gli furono a malapena sufficienti per apparire 3\u00ba nella classifica finale della \"500\", alle spalle del vittorioso compagno di squadra Read e del 2\u00ba classificato Kim Newcombe, alfiere della K\u00f6nig.\nLa Yamaha.\nPer questi attriti e per aver capito l'inevitabile declino del motore a quattro tempi, Agostini decise di prendere in considerazione le offerte d'ingaggio inviategli da Yamaha, Suzuki e Kawasaki. Scelse la Yamaha, della quale aveva rifiutato un'offerta, nel 1971, che si disse principesca.\nIl 4 dicembre 1973, Agostini convoc\u00f2 a Milano la prima conferenza stampa della sua vita, dove a fianco del direttore sportivo Yamaha Rod Gould e davanti a una straripante folla di giornalisti italiani ed esteri, annunci\u00f2 la rottura con la casa italiana e l'accordo con la giapponese. Il pilota bergamasco aveva posto a Gould, quale \"condicio sine qua non\", la possibilit\u00e0 di portare con s\u00e9 Arturo Magni e i suoi meccanici del reparto corse MV. Ma nessuno di loro accett\u00f2 la proposta di seguirlo. Ago firm\u00f2 un contratto per due stagioni con la Yamaha, a fronte di un ingaggio che la stampa specializzata ipotizzava nella cifra, strabiliante per l'epoca, di 150 milioni di lire; in realt\u00e0 si trattava di yen annui, pari a 300 milioni a stagione. Dall'inverno 1973 alla primavera 1974, come da contratto, Agostini si trasfer\u00ec in Giappone per contribuire allo sviluppo della Yamaha YZR500 OW20, facendo apportare numerose migliorie, soprattutto alla ciclistica.\nLa rottura del connubio durato quasi un decennio suscit\u00f2 discussioni giornalistiche a non finire. La stampa generalista poneva l'accento sul \"tradimento\" di Agostini, vendutosi allo \"straniero\", mentre la stampa specialistica esprimeva incertezza sui futuri risultati sportivi, dovuta al fatto che il pilota italiano non aveva esperienza con le moto a due tempi; tipologia che, secondo molti esperti, non si confaceva al suo stile di guida composto e regolare. Tutti attendevano il nuovo binomio Ago-Yamaha alla prova dei fatti.\nAgo-Dago a Daytona.\nL'esordio sportivo con la Yamaha avvenne il 10 marzo 1974 alla 200 miglia di Daytona, una gara prestigiosa e particolarmente combattuta per il grande ritorno d'immagine che la vittoria procurava sul ricco e amb\u00ecto mercato nordamericano. La partecipazione del campione italiano sollev\u00f2 reazioni sgradevoli da parte della stampa statunitense che, in articoli tesi a dimostrare la netta superiorit\u00e0 del piloti locali, apostrofava Agostini con epiteti derisori come \"Ago-Daisy\" (Ago la margherita), riferendosi alla sua fama da \"playboy\", o apertamente xenofobici come \"Ago-Dago\", magnificando invece le funamboliche qualit\u00e0 del campione USA Kenny Roberts, il quale pronostic\u00f2:\nAgostini, come al suo solito, mostr\u00f2 di ignorare le provocazioni e trascorse la settimana di preparazione e prove passeggiando la mattina lungo il percorso in ciabatte e calzoni corti, con aria da innocuo turista. In realt\u00e0 esaminava la pista palmo a palmo, studiando le traiettorie e le staccate dei concorrenti in prova. Nei primi pomeriggi, quando il caldo diventava soffocante, indossava la tuta in pelle e correva per un'ora sotto il sole, allo scopo di acclimatarsi. Il resto del tempo lo passava con i meccanici Yamaha a controllare e ricontrollare ogni collegamento e bullone, mettendo a dura prova con la sua pignoleria la proverbiale precisione giapponese.\nAnche durante le qualifiche mantenne un basso profilo, classificandosi 5\u00ba . Nel giorno della gara, per\u00f2, il pubblico statunitense ebbe modo di conoscere il vero volto del pilota bergamasco, che nulla aveva a che fare con l'immagine inoffensiva e svagata dei giorni precedenti. Agostini impose un ritmo elevatissimo, al limite della tenuta fisica, che mantenne per i 52 giri della gara, costringendo i concorrenti, non dotati della sua regolarit\u00e0 di guida, ad un maggior consumo di carburante, pneumatici e organi meccanici. Ago si aggiudic\u00f2 la vittoria con largo distacco sul compagno di marca Roberts, secondo arrivato, che, dopo aver inutilmente tentato di stargli al passo, dichiar\u00f2:\nFu una prova di resistenza davvero notevole, anche in considerazione dei suoi 32 anni: in quell'occasione la cerimonia della premiazione sub\u00ec un forte ritardo, dovuto al fatto che Ago era disteso sul divano della sala stampa, provvidenzialmente assistito dal dottor Claudio Costa e impossibilitato a muoversi per lo sforzo fisico. Il giorno seguente, gli epiteti \"\"Ago-Dago\" e \"Ago-Daisy\"\" scomparvero dai giornali.\nGli ultimi titoli iridati.\nTornato in Europa, sempre in sella alla Yamaha TZ 750, due settimane pi\u00f9 tardi partecip\u00f2 e vinse la 200 miglia di Imola, riconfermando il suo eccellente stato di forma. Nonostante i buoni auspici, la stagione del 1974 si rivel\u00f2 piuttosto tribolata per Agostini. La classe 500 fu conquistata dalla MV Agusta di Phil Read, anche grazie ad una serie di sfortunate coincidenze occorse ad Ago e alla sua Yamaha.\nLa pi\u00f9 celebre avvenne al Gran Premio delle Nazioni di Imola dove, trovandosi primo con largo margine e incitato dal pubblico in delirio, Agostini inanell\u00f2 una serie impressionante di giri-record nel tentativo di doppiare il rivale Read, in quarta posizione. Non appena iniziato l'ultimo giro, la \"OW20\" di Agostini rimase senza carburante. L'intoppo pi\u00f9 grave, per\u00f2, accadde sul circuito di Anderstorp, durante il Gran Premio di Svezia, nel quale Agostini incorse in una delle pochissime cadute della sua carriera, procurandosi una frattura alla clavicola che compromise la seconda parte del campionato. Il pilota bergamasco si consol\u00f2 con la conquista del titolo mondiale nella classe 350.\nNel campionato del 1975 l'attenzione del pubblico e della stampa fu catalizzata dalla lotta in classe 500 tra la Yamaha di Agostini e la MV Agusta di Read, che si concluse con la conquista del 15\u00ba e ultimo titolo iridato da parte del pilota italiano. La grande novit\u00e0 dell'anno, per\u00f2, erano i giovani piloti, per i quali la Yamaha, con una politica mai vista fino ad allora, mise a disposizione decine di moto competitive, occupando gli spazi lasciati liberi dalle tante case inglesi, tedesche, cecoslovacche e italiane che si erano ritirate dalle gare.\nLe stagioni conclusive in moto.\nPer la stagione del 1976 il campione del mondo e la Yamaha non riuscirono a raggiungere un accordo. Per la casa giapponese, molto impegnata sul fronte delle competizioni statunitensi e troppo sicura delle proprie potenzialit\u00e0, fu un vero disastro; in quell'anno riusc\u00ec a conquistare solamente il titolo costruttori nella classe 350. Agostini rimase indeciso se accettare l'offerta della Suzuki o se tornare a correre con le MV Agusta.\nL'azienda varesina, infatti, aveva deciso di ritirarsi dalle competizioni e il reparto corse richiamava a gran voce Agostini per guidare una sorta di \"ultima stagione autogestita\". L'impresa si mostrava irragionevole, data l'assenza di sviluppo delle MV Agusta e la superiorit\u00e0 tecnologica dei motori a due tempi, ormai incontrovertibile. Tuttavia, l'antica amicizia con Arturo Magni, il significato patriottico e la \"componente romantica\" della sfida, fecero propendere Agostini ad assumere la gestione del vecchio reparto corse, pur accettando, prudenzialmente, la disponibilit\u00e0 di un esemplare di \"XR-14\" dalla Suzuki, che utilizz\u00f2 nei GP d'Italia, Olanda, Belgio, Finlandia e Cecoslovacchia, ottenendo due pole position al Mugello e ad Imatra, ma senza ottenere mai punti con la casa giapponese, poich\u00e9 chiuse tutte e cinque le gare con un ritiro.\nNell'occasione, Agostini mise in luce inaspettate doti manageriali, riuscendo a surrogare il sostegno dell'ormai smantellata MV Agusta con importanti finanziamenti di note aziende multinazionali che diedero modo di creare il \"team\" API-Marlboro, incorporando tutti i meccanici e tecnici del reparto corse MV. I risultati furono deludenti, se si eccettuano le ultime storiche vittorie delle MV Agusta: nella classe 350 ad Assen e nella classe 500 al N\u00fcrburgring. In verit\u00e0, almeno per la classe inferiore, la vecchia \"350 4 cilindri\" era stata ben sviluppata dal reparto corse, ottenendo una moto altamente competitiva.\nLa scarsa qualit\u00e0 delle componenti elettriche ed elettroniche, per\u00f2, fu causa di una continua serie di ritiri, spesso avvenuti quando il pilota italiano era in testa. Durante la stagione successiva, si aggiudic\u00f2 l'ultimo dei suoi 18 titoli nazionali e vinse la sua ultima gara iridata, conquistando il gran premio conclusivo della Formula 750, sul circuito di Hockenheim, in sella alla Yamaha TZ 750, il 25 settembre 1977. Data la situazione, Agostini us\u00f2 il tradizionale messaggio d'auguri natalizio alla stampa per comunicare il ritiro dal motomondiale, contemporaneamente annunciando l'intenzione di dedicarsi alle competizioni automobilistiche.\nLe automobili.\nIl primo contatto con le automobili da competizione avvenne nel periodo di riposo sportivo tra le stagioni motociclistiche 1966 e 1967, quando Enzo Ferrari convoc\u00f2 sulla pista di Modena tre giovani piloti per testare le loro capacit\u00e0 di guida, a bordo di una Ferrari Dino 206 S Berlinetta. Il terzetto era formato da Giacomo Agostini, Andrea De Adamich e Ignazio Giunti. Agostini ottenne i tempi migliori e ricevette una proposta d'ingaggio dal Drake per correre nella sua scuderia, condizionato per\u00f2 al totale abbandono delle corse motociclistiche.\nGiacomo prese tempo per decidere e, quando la stampa dell'epoca gi\u00e0 dava per imminente il suo passaggio alla Ferrari, rinunci\u00f2 all'offerta e prefer\u00ec proseguire con la MV Agusta.\nTerminata la carriera da motociclista, il passaggio alle quattro ruote, probabilmente, fu per Agostini un modo per sfruttare al meglio la sua popolarit\u00e0 sportiva e, contemporaneamente, per rendere meno amaro l'abbandono dell'attivit\u00e0 agonistica. La scomparsa dai circuiti della MV Agusta e delle principali case europee, aveva spostato l'attenzione del pubblico (e degli sponsor) verso le gare automobilistiche che, in quegli anni, vivevano stagioni particolarmente appassionanti e combattute. Inoltre, con i suoi 36 anni, non poteva certo sperare in una carriera automobilistica di alto livello.\nSempre sponsorizzato dalla stessa industria del tabacco che aveva finanziato le ultime due stagioni in moto, per la quale era ormai uno degli uomini-immagine a livello mondiale, Giacomo Agostini partecip\u00f2 al campionato di Formula 2 del 1978, alla guida di una Chevron B42 motorizzata BMW, per passare alla Formula 1 Aurora, nelle due stagioni successive, a bordo della Williams FW06.\nSe i risultati economici furono soddisfacenti, non altrettanto si pu\u00f2 dire di quelli sportivi, che si limitarono a qualche podio. Al termine della stagione 1980, nella quale si classific\u00f2 5\u00ba, Agostini decise di ritirarsi definitivamente dalle competizioni.\nDirettore sportivo.\nIl 1981 fu un anno sabbatico per il pilota bergamasco, nel corso del quale ricevette alcune proposte dagli sponsor che, nell'anno successivo, sfociarono in un ritorno al motomondiale, come direttore sportivo del Team Marlboro-Yamaha.\nNel nuovo incarico di \"team manager\", protrattosi per quattordici stagioni consecutive, Agostini pot\u00e9 mettere a frutto la propria esperienza organizzativa e tattica, oltre alla maniacale attenzione per i particolari importanti, che erano stati alla base dei suoi successi. Nei primi undici anni passati alla Yamaha, il suo team riusc\u00ec a racimolare il consistente bottino di 6 titoli mondiali in classe 500: tre titoli costruttori (1986, 1987 e 1988) e tre titoli piloti (1984, 1986 e 1988), questi ultimi conquistati dal pupillo Eddie Lawson.\nNel 1992 venne chiamato dalla Cagiva, dove rimase per tre anni, fino al ritiro della casa varesina dalle competizioni. Nel 1995 l'ultima stagione nel motomondiale con il pilota Doriano Romboni.\n\u00c8 nella veste mediaticamente pi\u00f9 defilata di \"manager\" che Agostini conosce Maria Ayuso, una ragazza spagnola di El Puerto de Santa Mar\u00eda, con la quale si sposa il 18 giugno 1988.\nPalmar\u00e8s.\nNella storia del Campionato Mondiale di Velocit\u00e0, \u00e8 il pilota che ha conquistato il maggior numero di titoli iridati, vincendo 123 Gran Premi e salendo sul il podio in 163 delle 190 gare valide per il titolo mondiale. Nella classe 500 ha ottenuto 8 titoli mondiali con 68 vittorie nei GP e, nella \"350\", 7 mondiali e 54 vittorie nei GP. In \"750\" ha vinto un solo GP.\nTra i grandi della storia del motociclismo, \u00e8 l'unico ad aver vinto un numero di titoli (15) superiore al numero delle stagioni disputate (13).\nIl suo \"palmar\u00e8s\" si fregia anche di 18 titoli nazionali (16 nel campionato Italiano Velocit\u00e0, 1 nel campionato Italiano Velocit\u00e0 in Salita e uno juniores) e di un totale di 311 vittorie in gare ufficiali.\nOltre le competizioni.\nAgostini fu il primo sportivo italiano a gestire la propria immagine a livello manageriale. Sfruttando la grande popolarit\u00e0 e aiutato dalla sua naturale fotogenia, divenne un personaggio anche in campi diversi da quello motociclistico.\nGi\u00e0 dalla fine degli anni sessanta fu un abituale protagonista del \"gossip\" nei rotocalchi rosa, che gli attribuirono decine di \"flirt\" con attrici, modelle e \"star\" dello spettacolo. Interpret\u00f2 poi fotoromanzi e film e fece da \"testimonial\" per importanti aziende, riempiendo la tuta di etichette degli \"sponsor\" e prestando il volto a numerose campagne pubblicitarie.\nIn campo cinematografico nel 1971 ricevette un'offerta da Pietro Germi come protagonista. Nonostante l'occasione fosse allettante per il sostanzioso \"cachet\" e per il prestigio del regista, Agostini rifiut\u00f2 quando seppe che il lungo periodo di lavorazione avrebbe interferito con la sua attivit\u00e0 sportiva.\nDal 1971 al 1973 \u00e8 stato \"testimonial\" dell'Anonima Petroli Italiani (API) per la rubrica pubblicitaria televisiva \"Carosello\", nelle prime due serie delle tre cui partecip\u00f2 intervistava campioni sportivi quali Eddy Ottoz, Omar S\u00edvori e Nicola Pietrangeli.\nTelevisione.\nDal 1971 al 1973 partecipa nel ruolo di intervistatore di altri campioni sportivi alla rubrica pubblicitaria televisiva \"Carosello\", pubblicizzando l'olio Apilube e la benzina dell'Api - Anonima Petroli Italiani. \nRisultati nel campionato del mondo.\nDal 1963 al 1968 i punti venivano assegnati secondo lo schema:\nDal 1969 il nuovo schema prevedeva:"}
{"id": "99974", "revid": "125577018", "url": "https://it.wikipedia.org/wiki?curid=99974", "title": "Duo Fasano", "text": "Il Duo Fasano fu un duo vocale italiano attivo prevalentemente negli anni cinquanta, formato dalle sorelle gemelle torinesi Secondina Piera Angela Fasano detta Dina (\u2020 24 novembre 1996) e Terzina Fasano detta Delfina (\u2020 16 dicembre 2004), nate a Torino il 21 settembre 1924.\nStoria.\nNate nel 1924 da padre rappresentante di stoffe e madre proprietaria di una libreria del centro di Torino, loro citt\u00e0 natale, le due sorelle frequentarono l'Istituto Magistrale. Vennero notate nel 1941 dal maestro Carlo Prato, quando erano ancora studentesse alle magistrali; al provino eseguirono \"Pippo non lo sa\", e il maestro Prato rimase cos\u00ec colpito da loro da chiamare i colleghi Pippo Barzizza, Tito Petralia e Cinico Angelini per farle ascoltare da loro. Iniziarono quindi a lavorare in radio e, nell'immediato dopoguerra, a esibirsi nei pi\u00f9 noti locali cittadini come il \"Punto Interrogativo\" in via San Donato; nel 1948 entrarono a far parte dell'organico del maestro Angelini, insieme a Nilla Pizzi e Luciano Benevene.\nParteciparono alla prima edizione del Festival di Sanremo 1951 con sette brani tra cui \"Sotto il mandorlo\" e \"Sorrentinella\", e nel 1952, pur non entrando tra le canzoni finaliste nell'edizione sanremese, vinsero il prestigioso premio \"Maschera d'Argento\". Nel 1954 si aggiudicarono il terzo posto, sempre al festival canoro ligure, accompagnando Gino Latilla nell'esecuzione di \"E la barca torn\u00f2 sola\". Nel 1957 vinsero in coppia con Vittoria Mongardi, il Festival della Canzone Italiana di Toronto con \"Casetta in Canad\u00e0\".\nNei primi anni sessanta lasciarono l'Italia e continuarono a esibirsi in Sud America e in Australia. Tornate a Torino, collaborarono con Paolo Conte nel 1974 e nel 1975, durante le registrazioni dei primi due album del cantautore. Nel 1983 registrarono per la Drums quello che fu il loro ultimo 45 giri, contenente due canzoni scritte per loro dal cantautore Toni Asquino (con la collaborazione ai testi di Dina), \"Noi\" e \"Io verr\u00f2 con te\".\nRenzo Arbore nel 1984 le chiam\u00f2 per la sua trasmissione televisiva \"Cari amici vicini e lontani\", dedicata alla storia della radio in Italia, in quella che fu la loro ultima apparizione televisiva insieme (Delfina ha partecipato nel 2000 a \"Ci vediamo in tiv\u00f9\" di Paolo Limiti).\nNel 1986 furono premiate dal Presidente della Repubblica Francesco Cossiga come benemerite della cultura musicale e canora italiana; due anni dopo si ritirarono dall'attivit\u00e0.\nDina \u00e8 morta nel 1996, mentre Delfina nel 2004.\nTra i loro successi: \"Due gattini\", \"Casetta in Canad\u00e0\", \"Cirillino ci\", \"Aveva un bavero\", \"Raggio nella nebbia\", \"Nozze d'oro\", \"Fragole e cappellini\", \"Le trote blu\", \"I ragazzi dello swing\", \"Vecchio tram\"."}
{"id": "99975", "revid": "486946", "url": "https://it.wikipedia.org/wiki?curid=99975", "title": "Massacro di San Bartolomeo", "text": ""}
{"id": "99984", "revid": "92875594", "url": "https://it.wikipedia.org/wiki?curid=99984", "title": "Svedese", "text": ""}
{"id": "99985", "revid": "287204", "url": "https://it.wikipedia.org/wiki?curid=99985", "title": "Benito Juarez", "text": ""}
{"id": "99986", "revid": "1073227", "url": "https://it.wikipedia.org/wiki?curid=99986", "title": "Festival di Sanremo 1969", "text": "Il diciannovesimo Festival di Sanremo si svolse al Salone delle feste del Casin\u00f2 di Sanremo dal 30 gennaio al 1\u00ba febbraio 1969 e fu condotto da Nuccio Costa affiancato da Gabriella Farinon.\nLe serate di gioved\u00ec e venerd\u00ec furono trasmesse in radio dal Secondo programma e in televisione dal Secondo canale mentre la finale and\u00f2 in onda in radio sul Primo programma e in televisione sul Programma Nazionale.\nFu un'edizione che risentiva del clima sessantottino: infatti, a parte minacciate manifestazioni, pi\u00f9 che altro sporadiche dimostrazioni, vi fu uno sciopero della fame da parte di tre studenti che usarono la pubblicit\u00e0 del Festival per richiamare l'attenzione sui quartieri cittadini poveri da riqualificare e un \"Controfestival\" organizzato da Dario Fo e Franca Rame che si tenne nei giardini di Villa Ormond e che fu contestato da sinistra perch\u00e9 considerato borghese e salottiero. La contromanifestazione, organizzata anche con il supporto del Partito Comunista Italiano, non ebbe particolare successo a causa della disorganizzazione, ma inizialmente impensier\u00ec non poco gli organizzatori del Festival, i quali, per evitare incidenti in diretta ripresi dalle telecamere, ipotizzarono di tenere la gara canora nel pomeriggio e di mandare in serata in tv le immagini registrate. Tra i primi ad aderire all'invito di Fo e Rame vi fu Sergio Endrigo, che venne per\u00f2 fermato dall'organizzatore Ezio Radaelli in quanto, come partecipante alla gara ufficiale, gli era vietato per regolamento di prendere parte a spettacoli di qualsiasi tipo.\nVincitori del Festival furono Bobby Solo e Iva Zanicchi con la canzone \"Zingara\", divenuta poi un'evergreen della musica italiana, specialmente nella versione di quest'ultima.\nDopo due partecipazioni consecutive come autore (\"Non prego per te\" nel 1967 e \"La farfalla impazzita\" nel 1968), Lucio Battisti esord\u00ec come interprete in quella che fu la sua prima e unica apparizione in gara al Festival, con la canzone \"Un'avventura\", eseguita in abbinamento con Wilson Pickett. \nTra gli esordienti Rosanna Fratello, chiamata dalla casa discografica a sostituire Anna Identici che aveva dato \"forfait\" pochi giorni prima della manifestazione.\nRegolamento.\nLe canzoni scelte dalla Commissione Speciale furono 24 su una base di centinaia di canzoni. I brani furono ascoltati e suddivisi in 12 per le prime due serate. Vennero selezionate sette canzoni la prima e sette la seconda serata che andarono in finale. Le 14 canzoni, poi furono esaminate da 21 giurie composte da 25 persone. I giurati si formarono grazie alla collaborazione dei quotidiani Italiani, i quali, attraverso un tagliando pubblicato sorteggiarono i lettori che avevano aderito e spedito il bigliettino pubblicato dai giornali giorni prima.\nFurono inviati per conto delle case discografiche dei \"visitatori\" nelle sedi delle giurie, per semplici controlli, col beneplacito del Patron del Festival, Ezio Radaelli.\nOrchestra.\nOrchestra diretta dai maestri: Renato Angiolini, Willy Brezza, Mario Capuano, Franco Cassano, Giancarlo Chiaramello, Ruggero Cini, John Fiddy, Angelo Giacomazzi, Gianfranco Intra, Gene Kee, Guido Lamorgese, Ezio Leoni, Mario Magenta, Detto Mariano, Natale Massara, Gianfranco Monaldi, Iller Pattacini, Piero Pintucci, Gian Piero Reverberi, Piero Soffici, Vito Tommaso, Hall Winn.\nSigla.\nPer la prima volta viene utilizzata una colonna sonora al Festival ed \u00e8 \"La canzone portafortuna\" di Tony Renis e Lara Saint Paul.\nScaletta.\nPrima serata.\n1 - Lucio Battisti / \"Un'avventura\"\n2 - Riccardo Del Turco / \"Cosa hai messo nel caff\u00e8?\"\n3 - The Showmen / \"Tu sei bella come sei\"\n4 - Wilson Pickett / \"Un'avventura\"\n5 - Antoine / \"Cosa hai messo nel caff\u00e8?\"\n6 - Mal / \"Tu sei bella come sei\"\n7 - Mino Reitano / \"Meglio una sera (piangere da solo)\"\n8 - Dik Dik / \"Zucchero\"\n9 - Checco / \"Il sole \u00e8 tramontato\"\n10 - Claudio Villa / \"Meglio una sera (piangere da solo)\"\n11 - Rita Pavone / \"Zucchero\"\n12 - Elio Gandolfi / \"Il sole \u00e8 tramontato\"\n13 - Don Backy / \"Un sorriso\"\n14 - Nada / \"Ma che freddo fa\"\n15 - Junior Magli / \"Alla fine della strada\"\n16 - Milva / \"Un sorriso\"\n17 - The Rokes / \"Ma che freddo fa\"\n18 - The Casuals / \"Alla fine della strada\"\n19 - New Trolls / \"Io che ho te\"\n20 - Robertino / \"Le belle donne\"\n21 - Gigliola Cinquetti / \"La pioggia\"\n22 - Leonardo / \"Io che ho te\"\n23 - Rocky Roberts / \"Le belle donne\"\n24 - France Gall / \"La pioggia\"\nCanzoni classificate per la serata finale (in ordine alfabetico)\n\"Cosa hai messo nel caff\u00e8?\"\n\"La pioggia\"\n\"Ma che freddo fa\"\n\"Tu sei bella come sei\"\n\"Un'avventura\"\n\"Un sorriso\"\n\"Zucchero\"\nSeconda serata.\n1 - Wilma Goich/ \"Baci baci baci\"\n2 - Memo Remigi / \"Una\" \"famiglia\"\n3 - Gabriella Ferri / \"Se tu ragazzo mio\"\n4 - The Sweet Inspirations / \"Baci baci baci\"\n5 - Isabella Iannetti / \"Una famiglia\"\n6 - Stevie Wonder / \"Se tu ragazzo mio\"\n7 - Fausto Leali / \"Un'ora fa\"\n8 - Sonia / \"Non c'\u00e8 che lei\"\n9 - Bobby Solo / \"Zingara\"\n10 - Tony Del Monaco / \"Un'ora fa\"\n11 - Armando Salvini / \"Non c'\u00e8 che lei\"\n12 - Iva Zanicchi / \"Zingara\"\n13 - Carmen Villani / \"Piccola piccola\"\n14 - Rosanna Fratello / \"Il treno\"\n15 - Sergio Endrigo / \"Lontano dagli occhi\"\n16 - Alessandra Casaccia / \"Piccola piccola\"\n17 - Brenton Wood / \"Il treno\"\n18 - Mary Hopkin / \"Lontano dagli occhi\"\n19 - Caterina Caselli / \"Il gioco dell'amore\"\n20 - Orietta Berti / \"Quando l'amore diventa poesia\"\n21 - Little Tony / \"Bada bambina\"\n22 - Johnny Dorelli / \"Il gioco dell'amore\"\n23 - Massimo Ranieri / \"Quando l'amore diventa poesia\"\n24 - Mario Zelinotti / \"Bada bambina\"\nCanzoni classificate per la serata finale (in ordine alfabetico)\n\"Bada bambina\"\n\"Il gioco dell'amore\"\n\"Lontano dagli occhi\"\n\"Piccola piccola\"\n\"Quando l'amore diventa poesia\"\n\"Un'ora fa\"\n\"Zingara\"\nTerza serata - Finale.\n1 - Little Tony / \"Bada bambina\"\n2 - Bobby Solo / \"Zingara\"\n3 - Don Backy / \"Un sorriso\"\n4 - Orietta Berti / \"Quando l'amore diventa poesia\"\n5 - Nada / \"Ma che freddo fa\"\n6 - Gigliola Cinquetti / \"La pioggia\"\n7 - Caterina Caselli / \"Il gioco dell'amore\"\n8 - Rita Pavone / \"Zucchero\"\n9 - Fausto Leali / \"Un'ora fa\"\n10 - Lucio Battisti / \"Un'avventura\"\n11 - Riccardo Del Turco / \"Cosa hai messo nel caff\u00e8?\"\n12 - Sergio Endrigo / \"Lontano dagli occhi\"\n13 - Carmen Villani / \"Piccola piccola\"\n14 - The Showmen / \"Tu sei bella come sei\"\n15 - Mario Zelinotti / \"Bada bambina\"\n16 - Iva Zanicchi / \"Zingara\"\n17 - Milva / \"Un sorriso\"\n18 - Massimo Ranieri / \"Quando l'amore diventa poesia\"\n19 - The Rokes / \"Ma che freddo fa\"\n20 - France Gall / \"La pioggia\"\n21 - Johnny Dorelli / \"Il gioco dell'amore\"\n22 - Dik Dik / \"Zucchero\"\n23 - Tony Del Monaco / \"Un'ora fa\"\n24 - Wilson Pickett / \"Un'avventura\"\n25 - Antoine / \"Cosa hai messo nel caff\u00e8?\"\n26 - Mary Hopkin / \"Lontano dagli occhi\"\n27 - Alessandra Casaccia / \"Piccola piccola\"\n28 - Mal / \"Tu sei bella come sei\"\nOrganizzazione e direzione artistica.\nEzio Radaelli"}
{"id": "99988", "revid": "1543377", "url": "https://it.wikipedia.org/wiki?curid=99988", "title": "Modello di unit\u00e0 di membrana", "text": "Il modello di unit\u00e0 di membrana (o modello di Davson-Danielli) \u00e8 un'ipotesi descrittiva della membrana cellulare.\nLa prima indicazione che i lipidi delle membrane biologiche sono organizzati in un doppio strato risale al 1925, quando Garter e Grendel dimostrarono che i lipidi estratti con acetone dalla membrana plasmatica dei globuli rossi (l'unica membrana presente negli eritrociti) occupavano una superficie doppia rispetto a quella dell'intera cellula.\nIl modello di membrana cellulare proposto da Danielli e Davson del 1935, poi ripreso da Robertson nel 1959, \u00e8 conosciuto come \"modello di unit\u00e0 di membrana\". Secondo questo modello la membrana cellulare avrebbe una struttura trilaminare di circa 75 \u00c5 di spessore, con due strati esterni di natura proteica con configurazione beta ed uno strato intermedio lipidico, come risultava dalle caratteristiche immagini \"a binario ferroviario\" osservate al microscopio elettronico.\nQuesto aspetto trilaminare, dovuto alla fissazione con tetrossido di osmio o permanganato di potassio, consisteva infatti in due strati periferici densi agli elettroni di 15 \u00c5 e uno strato intermedio di 40 \u00c5 trasparente agli elettroni."}
{"id": "99989", "revid": "785863", "url": "https://it.wikipedia.org/wiki?curid=99989", "title": "L'uomo nel mirino", "text": "L'uomo nel mirino (\"The Gauntlet\") \u00e8 un film del 1977 diretto e interpretato da Clint Eastwood.\nTrama.\nPhoenix, Arizona, l'agente Ben Shockley riceve dal capo della polizia Blakelock l'incarico, apparentemente semplice, di recarsi a Las Vegas allo scopo di trasferire un testimone \"non importante\" di un processo \"senza importanza\" in citt\u00e0; all'arrivo in Nevada, scopre che il testimone \u00e8 una ragazza, Gus Mally, giovane prostituta che lo avverte che c'\u00e8 chi far\u00e0 di tutto per evitare che lei arrivi a Phoenix e, prima che i documenti per l'estradizione siano pronti, lo invita a recarsi in una delle tante sale per le scommesse della citt\u00e0 al fine di conoscere la quota a cui viene data nella sesta corsa di Santa Anita la cavalla \"Mally No Show\" (Mally non comparir\u00e0).\nBen per pura curiosit\u00e0 si informa e viene a sapere che Mally No Show \u00e8 data 50 a 1 e dall'apertura del mattino non ha fatto altro che salire ma, non prestando attenzione alla cosa, si reca all'aeroporto insieme alla ragazza dove subiscono un attentato al quale scampano fortunosamente. I due scappano e si recano a casa di Gus e Ben telefona al capo della polizia chiedendo una scorta ma dopo poco un grande numero di poliziotti circonda la casa demolendola a fucilate e ancora una volta i due scampano alla morte, questa volta fuggendo attraverso il canale di scolo dell'abitazione che sfocia al di l\u00e0 dell'accerchiamento delle forze dell'ordine.\nL'agente inizia a sospettare sia della natura del procedimento nel quale la ragazza deve comparire che di una possibile fuga di notizie e decide, minacciandolo con la pistola, di sequestrare un poliziotto per recarsi al confine utilizzandone la macchina; durante la marcia si ferma a una cabina telefonica e chiama nuovamente il capo della polizia chiedendo una pattuglia che lo riceva appena arrivato in Arizona ma viene messo in allarme da Gus, la quale solleva l'ipotesi che la persona a cui telefona sia implicata negli attentati che stanno subendo; Ben si dimostra scettico ma decide di lasciare l'auto e nascondersi per verificare \"l'accoglienza\" dei colleghi provenienti da Phoenix e purtroppo i sospetti di Gus si dimostrano fondati quando l'auto viene colpita.\nDurante la notte passata in una grotta, Ben riesce finalmente a sapere che il processo in cui Gus deve testimoniare \u00e8 un procedimento che vede collusa la mafia con la polizia e che lei \u00e8 coinvolta proprio perch\u00e9 ha avuto un rapporto sessuale con Blakelock; al mattino, i due \"rubano\" una moto a una banda di bikers ma vengono inseguiti da un elicottero da dove un uomo tenta di colpirli con un fucile. Ancora una volta i due scampano al pericolo e salgono su un treno, dove per\u00f2 trovano i bikers a cui avevano rubato la moto e Ben viene violentemente picchiato ma, grazie all'aiuto di Gus che \"distrae\" gli uomini, riesce a liberarsi e a gettare i tre (due uomini e una donna) fuori dal vagone.\nArrivati a una cittadina a met\u00e0 strada da Phoenix si recano in un motel e scoprono di essersi innamorati; Gus chiama un suo amico bookmaker e viene a sapere che la quota per Mally No Show \u00e8 arrivata a 100 a 1 e gli chiede di puntarci sopra 5.000 dollari, tutti i suoi risparmi, mentre Ben chiama il suo amico e collega Josephson e lo informa che arriver\u00e0 alla sede del Tribunale insieme al testimone su un autobus, fornendogli il percorso e dicendogli che lo dovr\u00e0 comunicare al procuratore Feyderspiel, anche lui colluso con Blakelock, al fine di evitare che nella probabile sparatoria qualche passante venga colpito.\nBen e Gus rinforzano l'autobus con delle piastre di acciaio e si dirigono verso la citt\u00e0 dove le forze dell'ordine sono gi\u00e0 state messe in allarme e dislocate lungo il percorso; Josephson va incontro all'amico e gli chiede di rinunciare ma un cecchino lo colpisce uccidendolo mentre Ben viene ferito a una gamba. La marcia riprende e l'autobus, lungo la strada, viene colpito da ogni parte da decine di poliziotti fino a terminare la sua corsa, ormai semi distrutto, sulle scale del Palazzo di Giustizia dove per\u00f2, una volta che i due sono scesi, i poliziotti si rifiutano di sparare al collega vedendo che non costituiscono una reale minaccia. Blakelock, ormai fuori controllo, scende in strada sparando a Ben ferendolo nuovamente, venendo per\u00f2 ucciso da Gus e a quel punto i due riescono a dirigersi all'interno del Palazzo per permettere la deposizione della testimone."}
{"id": "99991", "revid": "237256", "url": "https://it.wikipedia.org/wiki?curid=99991", "title": "Modest Mussorgskij", "text": ""}
{"id": "99992", "revid": "287204", "url": "https://it.wikipedia.org/wiki?curid=99992", "title": "Modest Petrovic Musorgskij", "text": ""}
{"id": "99993", "revid": "237256", "url": "https://it.wikipedia.org/wiki?curid=99993", "title": "Modest Moussorgsky", "text": ""}
{"id": "99998", "revid": "439868", "url": "https://it.wikipedia.org/wiki?curid=99998", "title": "Distretto di San Gallo", "text": "Il distretto di San Gallo (\"Wahlkreis St. Gallen\" in tedesco) \u00e8 un distretto del Canton San Gallo, in Svizzera. Confina con i distretti di Rorschach a est e di Wil a ovest, con il Canton Turgovia (distretto di Arbon) a nord e con il Canton Appenzello Esterno a sud. Il capoluogo \u00e8 San Gallo.\nComuni.\nAmministrativamente \u00e8 diviso in 9 comuni:"}
{"id": "100003", "revid": "36426", "url": "https://it.wikipedia.org/wiki?curid=100003", "title": "Albero di decisione", "text": "Nella teoria delle decisioni (per esempio nella gestione dei rischi), un albero di decisione \u00e8 un grafo di decisioni e delle loro possibili conseguenze, (incluso i relativi costi, risorse e rischi) utilizzato per creare un 'piano di azioni' (\"plan\") mirato ad uno scopo (\"goal\"). Un albero di decisione \u00e8 costruito al fine di supportare l'azione decisionale (\"decision making\").\nNel machine learning un albero di decisione \u00e8 un modello predittivo, dove ogni nodo interno rappresenta una variabile, un arco verso un nodo figlio rappresenta un possibile valore per quella propriet\u00e0 e una foglia il valore predetto per la variabile obiettivo a partire dai valori delle altre propriet\u00e0, che nell'albero \u00e8 rappresentato dal cammino (\"path\") dal nodo radice (\"root\") al nodo foglia.\nNormalmente un albero di decisione viene costruito utilizzando tecniche di apprendimento a partire dall'insieme dei dati iniziali (\"data set\"), il quale pu\u00f2 essere diviso in due sottoinsiemi: il \"training set\" sulla base del quale si crea la struttura dell'albero e il \"test set\" che viene utilizzato per testare l'accuratezza del modello predittivo cos\u00ec creato.\nNel data mining un albero di decisione viene utilizzato per classificare le istanze di grandi quantit\u00e0 di dati (per questo viene anche chiamato albero di classificazione). In questo ambito un albero di decisione descrive una struttura ad albero dove i nodi foglia rappresentano le classificazioni e le ramificazioni l'insieme delle propriet\u00e0 che portano a quelle classificazioni. Di conseguenza ogni nodo interno risulta essere una macro-classe costituita dall'unione delle classi associate ai suoi nodi figli.\nIl predicato che si associa ad ogni nodo interno (sulla base del quale avviene la ripartizione dei dati) \u00e8 chiamato \"condizione di split\".\nIn molte situazioni \u00e8 utile definire un criterio di arresto (\"halting\"), o anche \"criterio di potatura\" (\"pruning\") al fine di determinarne la profondit\u00e0 massima. Questo perch\u00e9 il crescere della profondit\u00e0 di un albero (ovvero della sua dimensione) non influisce direttamente sulla bont\u00e0 del modello. Infatti, una crescita eccessiva della dimensione dell'albero potrebbe portare solo ad aumento sproporzionato della complessit\u00e0 computazionale rispetto ai benefici riguardanti l'accuratezza delle previsioni/classificazioni.\nUna sua evoluzione \u00e8 la tecnica della foresta casuale (\"random forest\").\nParametri di \"split\" e \"pruning\".\nI parametri pi\u00f9 largamente usati per le condizioni di split sono:\nformula_1\nL'indice di Gini raggiunge il suo minimo (zero) quando il nodo appartiene ad una singola categoria. \nformula_2\nIn entrambe le formule \"f\" rappresenta la frequenza del valore \"j\" nel nodo \"i\".\nL'indice di Gini e la variazione di entropia sono i parametri che vengono usualmente utilizzati per guidare la costruzione dell'albero, mentre la valutazione del tasso di errore nella classificazione viene utilizzato per effettuare una ottimizzazione dell'albero nota come processo di \"pruning\" (\"potatura\" dei nodi superflui). Poich\u00e9, in generale, in un buon albero di decisione i nodi foglia dovrebbero essere il pi\u00f9 possibile \"puri\" (ovvero contenere solo istanze di dati che appartengono ad una sola classe), un'ottimizzazione dell'albero consiste nel cercare di minimizzare il livello di entropia man mano che si scende dalla radice verso le foglie. In tal senso, la valutazione dell'entropia determina quali sono, fra le varie scelte a disposizione, le condizioni di split ottimali per l'albero di classificazione."}
{"id": "100004", "revid": "1762097", "url": "https://it.wikipedia.org/wiki?curid=100004", "title": "2011", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "100006", "revid": "1297", "url": "https://it.wikipedia.org/wiki?curid=100006", "title": "Potature", "text": ""}
{"id": "100007", "revid": "834", "url": "https://it.wikipedia.org/wiki?curid=100007", "title": "Dina Fasano", "text": ""}
{"id": "100008", "revid": "834", "url": "https://it.wikipedia.org/wiki?curid=100008", "title": "Delfina Fasano", "text": ""}
{"id": "100009", "revid": "834", "url": "https://it.wikipedia.org/wiki?curid=100009", "title": "Serondina Fasano", "text": ""}
{"id": "100010", "revid": "834", "url": "https://it.wikipedia.org/wiki?curid=100010", "title": "Terzina Fasano", "text": ""}
{"id": "100013", "revid": "486946", "url": "https://it.wikipedia.org/wiki?curid=100013", "title": "Massacro del giorno di San Bartolomeo", "text": ""}
{"id": "100017", "revid": "767487", "url": "https://it.wikipedia.org/wiki?curid=100017", "title": "Il vagabondo (film 1916)", "text": "Il vagabondo (\"The Vagabond\") \u00e8 un film interpretato, diretto e prodotto da Charlie Chaplin; fu proiettato la prima volta il 10 luglio 1916. Il film non \u00e8 da confondere con \"Charlot vagabondo\", del 1915.\nLa vena romantica e sentimentale e al tempo stesso drammatica, che appare in questo film, che rimane un film comico, testimoniano la maturit\u00e0 raggiunta da Chaplin e l'originalit\u00e0 e lo spessore psicologico della sua comicit\u00e0 ben oltre lo standard dell'epoca.\nDiversi sono i finali attribuiti al film. Il film finiva con Charlot affranto per la partenza della ragazza, poi fu aggiunto il finale attuale, ma si narra di un altro finale in cui Charlot, disperato dopo la partenza di lei, si getta in un canale colmo d'acqua e sia tratto in salvo da una donna di passaggio, ma una volta avuto modo di vedere le fattezze della sua salvatrice si getterebbe nuovamente nel canale scegliendo il destino meno tragico.\nTrama.\nIl vagabondo si guadagna da vivere suonando il violino. Appostato all'entrata del bar, esegue con trasporto il proprio repertorio, ma contemporaneamente un'orchestrina si apposta davanti all'altro ingresso del locale ed inizia la propria esibizione ignara del collega gi\u00e0 in attivit\u00e0. Questi terminata la propria esibizione entra a riscuotere l'obolo dagli avventori che generosamente lo ripagano pensandolo un suonatore dell'orchestrina; quando il direttore di questa, a sua volta, passa tra gli avventori col cappello in mano per riscuotere, si sente rispondere che gi\u00e0 gli \u00e8 stato dato e individuato in Charlot il rivale usurpatore non esita ad aggredirlo estendendo ben presto la rissa a tutto il locale.\nFuggito dalla spiacevole situazione, vagabondando in aperta campagna, Charlot si imbatte in un accampamento di zingari, il cui capo ed una vecchia megera sono intenti a picchiare una povera ragazza (da loro rapita in tenera et\u00e0 e tenuta in schiavit\u00f9); i due malvagi si allontanano e la ragazza scoppia a piangere, quando sopraggiunge Charlot che, sfoderato il suo violino, si produce nella sua esibizione, aspettandosi una ricompensa dalla ragazza; al suo diniego per\u00f2, sta per allontanarsi, quando questa lo trattiene invitandolo a esibirsi per lei regalandole un attimo di gioia. Il trasporto dell'esecuzione lo far\u00e0 cadere pi\u00f9 volte nella tinozza dove la sfortunata stava lavando alcuni stracci, inzuppandosi ma portando a termine il suo spettacolo. Sopraggiungono il capo e la vecchia strattonando la ragazza e colpendola con un bastone scatenando la reazione del vagabondo che con l'astuzia riesce ad avere la meglio sull'intero gruppo di zingari fuggendo con la ragazza a bordo di uno dei loro carri. Fermatisi a distanza di sicurezza, tra i due si stabilisce un castissimo rapporto di mutuo soccorso, lui le insegna come raccogliersi i capelli e l'aiuta a riscoprire la sua dignit\u00e0 di fanciulla nello splendore della sua giovinezza e bellezza, lei cuciner\u00e0 per lui.\nAllontanandosi per riempire il secchio d'acqua, la ragazza si imbatte in un giovane sconsolato pittore in cerca dell'ispirazione che non trova, folgorato per\u00f2 dalla sua apparizione le strappa un sorriso immortalandolo in un magnifico ritratto. Esposto in una galleria cittadina, una nobildonna riconoscer\u00e0 nel viso ritratto la propria bambina rapitale dagli zingari. Accompagnata con l'automobile sul luogo dell'incontro dal pittore, la nobildonna si presenta alla ragazza intenzionata a riprenderla con s\u00e9, offrendo del denaro come risarcimento al vagabondo che sdegnosamente, per\u00f2 rifiuter\u00e0, benedicendo la ragazza e affidandola al pittore consapevole dei sentimenti affettuosi dei due giovani. L'automobile si allontana lasciando uno sconfortato e triste Charlot che prova a darsi una bella scrollata per scuotersi e approntarsi ad affrontare nuovamente le avversit\u00e0 della giornata, ma la tristezza lo vince abbandonandosi al pianto.\nMa ecco l'automobile invertire la marcia e tornare dal vagabondo: la ragazza vuole che egli la segua e con decisione se lo trascina a bordo del veicolo."}
{"id": "100018", "revid": "1652635", "url": "https://it.wikipedia.org/wiki?curid=100018", "title": "Scala Fujita", "text": "La scala Fujita \u00e8 una misura empirica dell'intensit\u00e0 di un tornado in funzione dei danni inflitti alle strutture costruite dall'uomo. L'origine della scala di misurazione \u00e8 insolita; l'esplosione atomica di Hiroshima ebbe tra i suoi effetti anche lo sviluppo di numerosi tornado. L'allora giovane ricercatore Tetsuya Theodore Fujita giunse sul luogo appositamente per studiare il fenomeno. I suoi studi culminarono nel 1971 con l'ideazione e la pubblicazione della scala di misura in collaborazione con Allan Pearson, responsabile del Centro di previsione meteorologica di Kansas City, in Missouri.\nLa scala di misurazione Fujita \u00e8 applicabile solo dopo il passaggio di un tornado, e non durante, anche se a volte \u00e8 possibile formulare un'ipotesi sulla sua intensit\u00e0 applicando la scala F. \u00c8 comunque applicabile solo dopo che gli scienziati abbiano determinato tracce radar, intervistato i testimoni, e valutato i danni provocati.\nLa scala Fujita, in ordine di intensit\u00e0:\nAffidabilit\u00e0 delle misurazioni.\nLa velocit\u00e0 del vento viene empiricamente calcolata in funzione dei danni causati, ed \u00e8 approssimata, ma abbastanza precisa, e viene calcolata mediante l'utilizzo di un radar ad effetto Doppler ad alta risoluzione, meglio conosciuto come NEXRAD. I tornado con un'intensit\u00e0 superiore a F5 sono di solito registrati comunque come F5. Questo \u00e8 dovuto al fatto che il massimo potenziale teorico delle variabili atmosferiche non pu\u00f2 superare il valore F5. Per fare un esempio ad un ipotetico tornado di classe F12, corrisponderebbe una velocit\u00e0 del vento di Mach 1, ossia la velocit\u00e0 del suono, pari a circa 1235\u00a0km/h."}
{"id": "100019", "revid": "1610933", "url": "https://it.wikipedia.org/wiki?curid=100019", "title": "Chiru", "text": ""}
{"id": "100021", "revid": "1610933", "url": "https://it.wikipedia.org/wiki?curid=100021", "title": "Antilope tibetana", "text": ""}
{"id": "100023", "revid": "1632387", "url": "https://it.wikipedia.org/wiki?curid=100023", "title": "Sgt. Pepper's Lonely Hearts Club Band", "text": "Sgt. Pepper's Lonely Hearts Club Band \u00e8 l'ottavo album del gruppo musicale britannico The Beatles, pubblicato nel 1967 e prodotto da George Martin; venne messo in commercio nel Regno Unito il 1\u00ba giugno 1967, arrivando 1\u00ba negli USA nella classifica Billboard 200 il 1\u00ba luglio 1967, dopo un mese dalla sua uscita. \u00c8 considerato uno dei capolavori dei Beatles nonch\u00e9 uno tra i dischi pi\u00f9 importanti della musica rock: la rivista \"Rolling Stone\" lo ha inserito al primo posto della lista dei 500 migliori album mentre la rivista \"NME\" lo posiziona all'87\u00ba posto della sua analoga classifica dei migliori 500 album; compare anche nel volume \"1001 Albums You Must Hear Before You Die\". \u00c8 fra i pi\u00f9 famosi della storia del rock e uno dei primi \"concept album\" della musica rock. Ne sono state vendute undici milioni di copie negli Stati Uniti e trentadue milioni in tutto il mondo; ha inoltre vinto quattro premi Grammy nel 1967.\nDescrizione.\nGenesi.\nL'idea di creare un \"concept album\" di ricordi adolescenziali dei Beatles nella nativa Liverpool risale alla fine del 1966, quando l'unitariet\u00e0 prevista era confermata dal fatto che i primi tre motivi incisi dal gruppo per il nuovo album erano \"When I'm Sixty-Four\" e le evocative \"Strawberry Fields Forever\" e \"Penny Lane\", \u00abuna piccola serie di gioielli\u00bb come le aveva definite il produttore George Martin. Ma la EMI aveva bisogno di un singolo a 45 giri e cos\u00ec le ultime due composizioni vennero usate per quest'ultimo, compromettendo per\u00f2 cos\u00ec l'idea originaria. Tuttavia i Beatles non vollero rinunciare al progetto di un album unitario e cercarono altre strade.\nNella tarda estate del 1966 Paul McCartney aveva fatto un lungo giro per i paesini della Francia, gustando l'anonimato camuffato dietro una strana pettinatura e un pizzetto posticcio. A fine ottobre fu raggiunto a Bordeaux da Mal Evans e insieme volarono in Kenya. Durante queste settimane McCartney elabor\u00f2 un'idea perch\u00e9 i Beatles continuassero la carriera musicale dopo avere deciso di interrompere definitivamente le tourn\u00e9e. Durante il volo di ritorno che li riportava in patria, spieg\u00f2 a Evans di voler comporre un album eseguito da un immaginario gruppo di musicisti, una banda di ottoni d'epoca vittoriana chiamata appunto \u201cSgt. Pepper's Lonely Hearts Club Band\u201d, ovvero \u201cla Banda del Club dei Cuori Solitari del Sergente Pepper\u201d. La complessit\u00e0 del nome gli fu suggerita dai gruppi musicali californiani di quel periodo che si nascondevano dietro nomi astrusi per esplorare vie innovative, e il nome stesso pare sia disceso dai contenitori di sale e pepe con cui i due giocherellavano durante il pasto in aereo. Un'altra versione ricorda che al concerto tenuto dai Beatles a Toronto il 17 agosto 1965 uno degli agenti canadesi di scorta al gruppo era un sergente di cognome Pepper. \nRegistrazione.\nAl termine della composizione del brano di apertura dallo stesso titolo dell'album, Paul sottopose agli altri Beatles e a Martin la proposta di scrivere e interpretare dei brani musicali come se fossero eseguiti dall'orchestrina del \"Sergente Pepper\", seguendo la nuova moda del \"concept album\" resa famosa oltreoceano dall'album \"Freak Out!\" targato Mothers of Invention. John Lennon e George Harrison inizialmente non accolsero favorevolmente l'idea; opposta fu invece la reazione di Ringo Starr che si offr\u00ec di cantare una canzone scritta da McCartney e Lennon, \"With a Little Help from My Friends\", unico suo contributo come voce solista all'album (in realt\u00e0 questo brano, e la cosiddetta \"Reprise\", due dei \"segni\" pi\u00f9 evidenti della volont\u00e0 di fare del disco un \"concept album\", sono le ultime tracce a essere registrate). Lennon insistette affinch\u00e9 tutte le sue canzoni gi\u00e0 scritte facessero parte dell'album, e di fronte a una simile resistenza si giunse a un compromesso: la sostanza dell'album sarebbe stata semplicemente la raccolta di canzoni complete fino a quel momento, ma la copertina avrebbe dovuto indicare un'opera unica, una costruzione omogenea. Per questo motivo George Martin si trov\u00f2 costretto a inventare innovative soluzioni tecniche pur di dare il segno di organicit\u00e0 tematica. Una di queste fu l'espediente di montare i brani senza soluzione di continuit\u00e0, scelta che John condivise\u00a0\u2013 al contrario di Brian Epstein\u00a0\u2013 motivandola con l'esigenza di fornire \u00abuno spettacolo continuo [\u2026] tutto in un'unica sequenza, che \u00e8 equilibrata come il programma di un concerto\u00bb.\nI brani contenuti hanno comportato 129 giorni e quasi 700 ore di registrazione, effettuata quasi interamente nello Studio Due della EMI, per una spesa di circa sterline. L'ingegnere del suono fu Geoff Emerick assistito da Richard Lush, le macchine di registrazione erano una coppia di Studer a 4 tracce J37, primi registratori multi-traccia con nastro da 1 pollice, uno dei quali fu conservato come pezzo storico nell'ex museo Studer, dismesso ormai da molti anni; i microfoni erano Neumann U47 a valvole.\nLa copertina.\nLa copertina di \"Sgt. Pepper's\", realizzata su suggerimento di Paul McCartney da Jann Haworth e da Peter Blake e vincitrice nel 1968 del premio Grammy per la miglior copertina, costituisce uno dei prodotti pi\u00f9 popolari mai creati dalla pop art, e fu in seguito parodiata da altri artisti tra i quali Frank Zappa nel suo \"We're Only in It for the Money\", nonch\u00e9 da societ\u00e0 operanti nel settore dell'intrattenimento audiovisivo, quali ESPN, Warner Bros. e Geffen Records. Nel \"collage\" da cui essa \u00e8 formata, i Beatles mettono insieme i loro personaggi simbolo, con l'idea di radunare il pubblico davanti a cui avrebbero preferito esibirsi: Albert Einstein, Marlon Brando, Karl Marx, Edgar Allan Poe, Sonny Liston, Lenny Bruce, Paramahansa Yogananda, Aleister Crowley, Stanlio e Ollio, Lewis Carroll e molti altri. Tra i soggetti messi in lista da Lennon \u2013 poi scartati \u2013 anche Ges\u00f9, Adolf Hitler e Gandhi.\nOvviamente si present\u00f2 il problema del copyright. Per questa ragione i responsabili della EMI\u00a0\u2013 Sir Joseph Lockwood in testa\u00a0\u2013 bocciarono il progetto senz'appello. Ma viste le insistenze dei quattro Beatles, la EMI decise di non ostacolare l'idea, declinando allo stesso tempo qualsiasi responsabilit\u00e0 giudiziaria o finanziaria e comunque ponendo il veto assoluto su Gandhi e Hitler. Tutti i personaggi furono contattati e, nonostante i timori, gli interpellati rilasciarono il loro consenso, dichiarando di essere ben contenti di apparire e di non voler alcun compenso economico. Il solo Leo Gorcey richiese 500 dollari in cambio, e perci\u00f2 fu estromesso dalla lista. Altra questione si pose per Mae West, che in prima battuta neg\u00f2 l'autorizzazione rifiutandosi di stare in un \u201cClub per cuori solitari\u201d. I Beatles le scrissero personalmente dichiarandosi grandi ammiratori della star americana, e la West si convinse ad accettare.\nNella copertina, che per la prima volta si apriva a libro, anche il retro ha un suo significato. Nella facciata posteriore erano infatti stampati i testi delle canzoni, come mai era avvenuto in precedenza. Inoltre il fatto che dei quattro solo Paul fosse fotografato di spalle fu una delle fantomatiche \"prove\" della teoria Paul is dead. Secondo alcuni fan, la persona ripresa di spalle non sarebbe stato Paul ma un sostituto\u00a0\u2013 c'\u00e8 chi ipotizza che potesse trattarsi di un amico e collaboratore dei Beatles, Mal Evans. Questa teoria viene per\u00f2 contestata, fra gli altri, da Bill Harry, che smentisce senza esitazione affermando che tutte le altre immagini scattate durante lo stesso servizio fotografico dimostrano inequivocabilmente la presenza di Paul McCartney al provino.\nL'idea iniziale, inoltre, era quella di includere vari gadget insieme con l'album. Baffi finti, toppe di stoffa come quelle presenti sugli abiti dei Beatles in copertina. I costi previsti per un'iniziativa del genere erano per\u00f2 troppo alti, cos\u00ec si decise semplicemente di stampare gli oggetti che si volevano includere (baffi, gradi da sergente, il logo della Sgt Pepper's Lonely Hearts Club Band) su una pagina della copertina, che i fan avrebbero potuto in seguito ritagliare. Ma anche con questo ripiego a cui si fece ricorso per contenere le spese, i costi finali ammontarono a sterline, una cifra per quei tempi sbalorditiva considerato che normalmente i prezzi per la realizzazione di una copertina erano cento volte inferiori.\nNel 2011 un sondaggio della rivista \"Rolling Stone\" promosso fra i suoi lettori ha eletto la copertina come la pi\u00f9 bella della storia del rock, davanti a quelle di \"The Dark Side of the Moon\" dei Pink Floyd e di \"Nevermind\" dei Nirvana.\nPersonaggi e oggetti in copertina.\nPartendo dalla fila pi\u00f9 alta, da sinistra, sono presenti: 1 Sri Yukteswar Giri (guru), 2 Aleister Crowley (occultista), 3 Mae West (attrice), 4 Lenny Bruce (comico), 5 Karlheinz Stockhausen (compositore), 6 W. C. Fields (comico), 7 Carl Gustav Jung (psicoanalista), 8 Edgar Allan Poe (scrittore), 9 Fred Astaire (attore), 10 Richard Merkin (artista), 11 The Varga Girl (opera del pittore Alberto Vargas), 12 Leo Gorcey (attore, immagine cancellata poich\u00e9 Gorcey richiese un compenso), 13 Huntz Hall (attore), 14 Simon Rodia (architetto), 15 Bob Dylan (musicista), 16 Aubrey Beardsley (illustratore), 17 Robert Peel (politico), 18 Aldous Huxley (scrittore), 19 Dylan Thomas (poeta), 20 Terry Southern (scrittore), 21 Dion DiMucci (musicista), 22 Tony Curtis (attore), 23 Wallace Berman (artista), 24 Tommy Handley (comico), 25 Marilyn Monroe (attrice), 26 William Burroughs (scrittore), 27 Sri Mahavatara Babaji (guru), 28 Stan Laurel (attore), 29 Richard Lindner (pittore), 30 Oliver Hardy (attore), 31 Karl Marx (filosofo), 32 H. G. Wells (scrittore), 33 Sri Paramahansa Yogananda (guru), 34 Anonimo (in realt\u00e0 un manichino), 35 Stuart Sutcliffe, 36 Anonimo (in realt\u00e0 un manichino), 37 Max Miller (comico), 38 The Petty Girl (opera dell\u2019artista George Petty), 39 Marlon Brando (attore), 40 Tom Mix (attore), 41 Oscar Wilde (scrittore), 42 Tyrone Power (attore), 43 Larry Bell (artista), 44 David Livingstone (esploratore), 45 Johnny Weissmuller (attore), 46 Stephen Crane (scrittore), 47 Issy Bonn (comico), 48 George Bernard Shaw (scrittore e commediografo), 49 H. C. Westermann (scultore), 50 Albert Stubbins (calciatore), 51 Sri Lahiri Mahasaya (guru), 52 Lewis Carroll (scrittore), 53 T. E. Lawrence (soldato), 54 Sonny Liston (pugile), 55 The Petty Girl (opera dell\u2019artista George Petty), 56 Statua di cera di George Harrison, 57 Statua di cera di John Lennon, 58 Shirley Temple (attrice), 59 Statua di cera di Ringo Starr, 60 Statua di cera di Paul McCartney, 61 Albert Einstein (fisico), 62 John Lennon con un corno francese, 63 Ringo Starr con una tromba, 64 Paul McCartney con un corno inglese, 65 George Harrison con un flauto, 66 Bobby Breen (attore), 67 Marlene Dietrich (attrice), 68 Gandhi (cancellato su richiesta della EMI), 69 Legionario dell\u2019Ordine dei Bufali, 70 Diana Dors (attrice). Alcuni personaggi che erano stati scelti all'inizio non apparvero nel collage finale. Fra essi Brigitte Bardot, Ren\u00e9 Magritte, il Marchese de Sade, Alfred Jarry, Friedrich Nietzsche, Ges\u00f9 Cristo e Adolf Hitler, gli ultimi due depennati per paura di provocare controversie.\nNella copertina sono rappresentati anche alcuni oggetti: una bambola di pezza (opera di Jann Haworth), un'altra bambola di pezza (appartenente ad Adam Cooper, figlio del fotografo Michael Cooper) raffigurante Shirley Temple che indossa una maglietta con la scritta \"Welcome The Rolling Stones\" e un'automobilina bianca sul grembo, un candeliere messicano di ceramica noto come Albero della Vita di Metepec, un televisore, due figure in pietra, una statua proveniente dalla casa di John Lennon, un trofeo, una bambola indiana raffigurante la divinit\u00e0 Lakshmi, la pelle di tamburo disegnata da Joe Ephgrave, un hookah (o narghil\u00e8, pipa ad acqua), un serpente di velluto, una figura in pietra giapponese, una statuetta di Biancaneve, un apparecchio televisivo portatile, un nano da giardino, un flicorno. Sfuggite al controllo dei dirigenti della EMI, nel clima culturale dell'epoca le frasche alla base del tamburo furono identificate dai fan come piantine di marijuana. Si trattava invece di piante di peperoncino.\nI brani.\nL'album comincia con un brusio di sottofondo, apparentemente in un teatro, con voci di spettatori che attendono un'orchestra che accorda gli strumenti. Questo preludio introduce la \"title-track\", che ha il ruolo di presentare la Banda dei cuori solitari a un'immaginaria platea. Il \"concept\" della banda del sergente Pepper permise ai Beatles di rompere i tradizionali schemi di composizione e di immagine e, come riconobbe George Martin, di avere l'opportunit\u00e0 di percorrere itinerari inesplorati.\nSegue \"With a Little Help from My Friends\", la traccia che, come solitamente accadeva per ogni album, viene riservata alla performance di Ringo Starr in qualit\u00e0 di \"vocalist\", brano successivamente reinterpretato da Joe Cocker a Woodstock.\n\"Lucy in the Sky with Diamonds\" diventer\u00e0 famosa per una presunta allusione all'LSD. Scritta da Lennon prendendo a ispirazione una sezione di \"Attraverso lo specchio\" di Lewis Carroll, sar\u00e0 una delle canzoni censurate dalla BBC. Lennon sostenne in seguito che il titolo del brano (le cui iniziali sono appunto \"LSD\") fosse ispirato da un disegno di suo figlio Julian, che aveva ritratto la sua compagna di classe (Lucy) nel cielo con dei diamanti. Anche a causa del suo presunto significato allusivo, \"Lucy\" venne in seguito citato dai Pink Floyd in \"A Saucerful of Secrets\".\nLa quarta canzone \u00e8 \"Getting Better\", il cui titolo nasce da un modo di dire di Jimmy Nicol, batterista che sostitu\u00ec Ringo Starr nel 1964. \"Fixing a Hole\", quinta canzone, a causa del titolo e di alcune liriche fu interpretata come un riferimento all'eroina.\n\"She's Leaving Home\" prende spunto da un episodio realmente accaduto che era spia di un'inquietudine giovanile diffusa non solo in Gran Bretagna ma anche negli USA; gli arrangiamenti strumentali sono di Mike Leander, ingaggiato da Paul McCartney impaziente di attendere George Martin, impegnato in un'altra registrazione.\n\"Being For the Benefit of Mr. Kite!\" nacque dal tentativo scherzoso da parte di Lennon di trasformare in canzone un manifesto circense di et\u00e0 vittoriana che gli era capitato di acquistare durante il periodo delle riprese del videoclip \"Strawberry Fields Forever/Penny Lane\".\n\"Within You Without You\" \u00e8 il secondo brano scritto da George Harrison ispirato alla musica indiana, dopo \"Love You To\" nell'album \"Revolver\".\nLa nona canzone, \"When I'm Sixty-Four\", \u00e8 un garbato esercizio vagamente dixieland di un McCartney ancora ventiquattrenne, la cui voce \u00e8 ringiovanita con effetti speciali. Per la canzone McCartney si ispir\u00f2 al padre\u00a0\u2013 sessantaquattrenne all'epoca dell'uscita del disco \u2013 che in giovent\u00f9 ebbe un complessino specializzato proprio in dixieland.\n\"Lovely Rita\" \u00e8 stata composta da McCartney dopo uno scontro-incontro con una vigilessa. Secondo i sostenitori della leggenda della morte di Paul McCartney, Rita sarebbe l'autostoppista a cui Paul diede un passaggio quel fatidico 9 novembre del 1966.\n\"Good Morning Good Morning\", di Lennon, fu uno dei brani dell'album meno apprezzati dalla critica, e lo stesso autore in seguito ammise di non amarla; eppure ha un ruolo importante nell'introdurre il gran finale, lasciando poi spazio al brano che molti ritengono il capolavoro dell'album e il punto pi\u00f9 alto della collaborazione Lennon-McCartney, ovvero \"A Day in the Life\", il cui \"working title\" era \"In the Life of...\". Anche in questo brano molti lessero riferimenti alla droga: in particolare, molto noti sono i versi\nIn seguito Lennon ammise che entr\u00f2 in studio quel giorno con la strofa incompleta. Non sapeva che verbo mettere nella riga finale, e solo poco prima di registrare la parte vocale si decise, consigliato dall'amico Terry Doran, per \"to fill\" (riempire).\n\"Sgt. Pepper's Lonely Hearts Club Band\".\n\u00c8 la prima canzone dell'album e ha la funzione di introdurre l'ascoltatore nel territorio immaginario costruito dai Beatles. La banda dei cuori solitari del Sergente Pepe, dietro la quale si cela il gruppo di Liverpool, vuole essere il mix fra un'orchestrina di epoca edoardiana e una band californiana della fine degli anni sessanta. Perci\u00f2 la trama musicale del brano, accattivante ma non fra le migliori produzioni dei Beatles, cede il passo al testo che \u00e8 un invito a presenziare allo spettacolo, e un ruolo chiave hanno le sovraincisioni di ottoni\u00a0\u2013 quattro corni francesi\u00a0\u2013 e ancora di pi\u00f9 gli effetti sonori, in particolare quelli posti in testa al pezzo con lo scopo di creare l'atmosfera appropriata. I nastri di questi effetti, sovraincisi il 6 marzo 1967\u00a0\u2013 quando cio\u00e8 cominciava a prendere forma il progetto di un album unitario \u2013, appartenevano alla collezione del tecnico di studio Stuart Eltham, che da pi\u00f9 di dieci anni raccoglieva i suoni e i rumori pi\u00f9 vari e disparati e a cui i Beatles avrebbero fatto ricorso in pi\u00f9 occasioni. In sequenza furono montati i suoni di un'orchestra che prima di iniziare accorda gli strumenti (si trattava dell'orchestra utilizzata il precedente 10 febbraio in \"A Day in the Life\", ma si fa notare che, se non in termini di una nota scherzosa, l\u2019accordatura di strumenti ad arco mal si concilia con una banda di ottoni), il rumore del pubblico che parlotta e prende posto, poi applausi dopo la prima strofa cantata, una risata collettiva a seguire, altri applausi qua e l\u00e0; e in coda, mentre il motivo sfuma nel pezzo seguente, le urla dei fan al concerto che i Beatles avevano tenuto alla Hollywood Bowl e la presentazione corale di Ringo introdotto come \u201cBilly Shears\u201d.\nTre giorni dopo l'uscita del disco, al Saville Theatre di Londra Jimi Hendrix apr\u00ec il proprio concerto suonando una sua versione di \"Sgt Pepper's Lonely Hearts Club Band\". Tra il pubblico erano presenti anche degli increduli George Harrison e Paul McCartney.\n\"With a Little Help from My Friends\".\nLa composizione, originariamente intitolata \"Bad Finger Boogie\", \u00e8 frutto dell'impegno comune di John e Paul, che la elaborarono al pianoforte nella residenza di quest'ultimo in Cavendish Avenue. Fu di Lennon l'idea di iniziare ciascuna coppia di versi con una domanda, e il brano venne fuori da uno scambio continuo di battute che, ritoccate via via, andarono a formare il testo della canzone. La voce solista sarebbe stata quella di Ringo, perci\u00f2 il pezzo risult\u00f2 orecchiabile e adatto per essere accompagnato da cori, e non richiese che due sedute in studio di registrazione n\u00e9 particolari soluzioni strumentali\u00a0\u2013 fatta eccezione per un campanaccio suonato da John.\nMusicalmente rappresenta una novit\u00e0 per la presenza della ripetuta progressione armonica finale. La doppia cadenza plagale (la sequenza \u266dVII-IV-I grado) avrebbe in seguito caratterizzato anche la coda di \"Hey Jude\" e un'innumerevole quantit\u00e0 di brani pop rock, fra i quali \"Tuesday Afternoon\" dei Moody Blues, \"Volunteers\" dei Jefferson Airplane, \"You Can All Join In\" dei Traffic e \"Sympathy for the Devil\" dei Rolling Stones.\nJoe Cocker si esib\u00ec in una storica reinterpretazione del brano al festival di Woodstock.\n\"Lucy in the Sky with Diamonds\".\n\"Lucy in the Sky with Diamonds\" fu da molti considerata un inno all'acido lisergico, tanto da essere bandita da diverse emittenti radio. Le iniziali delle parole del titolo\u00a0\u2013 LSD\u00a0\u2013 e le atmosfere psichedeliche del brano concorrevano a quell'interpretazione, e invano Paul e pi\u00f9 ancora il suo autore John si affannarono a pi\u00f9 riprese a smentirla. In realt\u00e0, tutto era nato da un disegno che Julian, il figlio di tre anni di John Lennon, aveva eseguito a scuola, e che raffigurava la compagna di banco di Julian, Lucy O'Donnell, che il bimbo aveva rappresentato contornata di stelle. Secondo i ricordi di Paul, era incluso nel ritratto perfino il titolo, tracciato con grafia infantile probabilmente dal maestro di Julian. Portato a casa, il disegno aveva stimolato la fantasia di John che, per il testo, si era ispirato a \"Dietro lo Specchio\" di Lewis Carroll, in particolare al capitolo \u201cLana e acqua\u201d.\nIl 28 febbraio i Beatles provarono in studio il pezzo e il seguente 1\u00ba marzo furono incise le parti strumentali fra cui l'organo, suonato da Paul, adattato a sembrare una celesta che funge da apertura del brano, completato il giorno successivo con altre sovraincisioni.\nNon tutti apprezzarono il brusco passaggio segnato dalla batteria di Ringo dalle sognanti atmosfere psichedeliche in 3/4 alla parte centrale di rock in 4/4.\nIl 24 novembre 1974, ad Afar, Etiopia, un gruppo di paleoantropologi guidati da Donald Johanson e Tom Gray rinvenne i resti di un esemplare di femmina adulta di \"Australopithecus afarensis\", battezzata col nome di Lucy in onore di \"Lucy in the Sky with Diamonds\" che andava in onda alla radio proprio durante gli scavi.\n\"Getting Better\".\n\"It's getting better\" era un'espressione usata frequentemente da Jimmy Nicol\u00a0\u2013 il batterista che nel giugno del 1964 aveva temporaneamente sostituito l'ammalato Ringo Starr nelle tourn\u00e9e del gruppo in Danimarca e Australia\u00a0\u2013 che cos\u00ec laconicamente rispondeva quando i tre Beatles, alla fine di ogni concerto, gli chiedevano come fosse andata.\nLa frase torn\u00f2 alla mente di McCartney un giorno in cui, mentre passeggiava per Primrose Hill assieme all'amico Hunter Davis, vide il sole farsi largo fra le nuvole. Sulla scorta del titolo, Paul disegn\u00f2 l'architrave melodico, poi lui e John costruirono una canzone carica di ottimismo con i testi che rievocavano i loro giorni da studenti, gli insegnanti chiusi e oppressivi e in generale la loro adolescenza travagliata, inserendo deliberatamente degli errori ortografici (\u201cMe hiding me head in the sand\u201d).\nLa prima seduta di registrazione, il 9 marzo, vide l'incisione delle parti strumentali, con George Martin che al piano percuote direttamente le corde dello strumento. Successivamente furono effettuate altre sovraincisioni, fino alla seduta conclusiva nella quale fu registrata nuovamente la voce solista di Paul e vennero sovraincisi i bonghi di Ringo.\n\"Fixing a Hole\".\nSecondo la leggenda che si era subito diffusa, titolo e testo di \"Fixing a Hole\" alludevano obliquamente all'eroina. In alternativa, interpretando i versi letteralmente, si ritenne che la canzone parlasse di McCartney intento a riparare il tetto della sua fattoria in Scozia. Quest'ultima interpretazione \u00e8 per\u00f2 smentita dallo stesso Paul, secondo cui l'intervento edilizio avvenne in seguito. Ma Paul stesso dar\u00e0 del significato del brano altre due spiegazioni diverse\u00a0\u2013 almeno in apparenza. Intervistato a proposito da Alan Aldridge, dichiar\u00f2 ambiguamente: \u00abVolevo dire che se c'\u00e8 una crepa nel soffitto, o la stanza \u00e8 troppo cupa, allora bisogna trovare un rimedio\u00bb. In seguito defin\u00ec il brano \u00abun'ode all'erba\u00bb, che egli consumava in quel periodo per sfuggire alla routine e per andare alla libera esplorazione di spazi aperti.\nLa registrazione avvenne in due giorni e in due luoghi diversi. Il 9 febbraio, al Regent Sound Studio, furono incisi tre nastri che includevano fra l'altro la parte vocale e il basso ad opera di Paul, la chitarra solista di George Harrison e un clavicembalo suonato da George Martin oppure da Paul McCartney (su questo punto i pareri degli esperti divergono). I nastri risultarono di eccellente fattura, sicch\u00e9 il 21 febbraio, di nuovo nel consueto Studio Due di Abbey Road, si tratt\u00f2 solo di fare qualche sovraincisione che ultim\u00f2 il pezzo.\n\"She's Leaving Home\".\nLa fuga degli adolescenti era un fenomeno in crescita nel Regno Unito di quel periodo, e si era gi\u00e0 manifestato in modo preoccupante nella societ\u00e0 statunitense come segnale di malessere giovanile anche sull'onda delle predicazioni di Timothy Leary, tanto che nel corso del 1967 l'FBI avrebbe denunciato la scomparsa negli USA di decine di migliaia di giovani.\nIl 27 febbraio del 1967 il \"Daily Mirror\" aveva pubblicato la notizia di una diciassettenne, Melanie Coe, in procinto di sostenere gli esami finali, che era fuggita dopo aver abbandonato l'auto. L'incredulo padre della ragazza aveva candidamente dichiarato alla stampa: \u00abNon capisco perch\u00e9 sarebbe dovuta scappare. Ha tutto qui. Le piacciono molto i vestiti, ma li ha lasciati tutti qui, perfino la sua pelliccia\u00bb.\nPaul e John, le cui composizioni si ispiravano spesso alla cronaca, presero spunto da questa notizia per scrivere la canzone. McCartney cominci\u00f2 a comporre il brano e fu Lennon a creare il controcanto che, riprendendo la dichiarazione del padre della giovane scomparsa, intendeva esporre le ragioni dei genitori.\n\u00c8 il terzo esperimento nel quale viene accantonata la strumentazione classica, come gi\u00e0 accaduto con il quartetto d'archi di \"Yesterday\" e con l\u2019ottetto di \"Eleanor Rigby\". Il primo giorno in studio fu dedicato alla registrazione della partitura per archi (composta da Mike Leander) che vide l'esecuzione di quattro violini, due viole, due violoncelli, un contrabbasso e un'arpa diretti da George Martin. Il nastro 1, giudicato il migliore, fu leggermente ridotto e ricevette dopo tre giorni la sovraincisione della voce solista di Paul, assieme a quella di John che nel ritornello impersona il padre della ragazza fuggita.\n\"Being for the Benefit of Mr Kite!\".\nSu una parete della casa di John Lennon campeggiava l'originale di un manifesto che pubblicizzava uno spettacolo circense in programma il 14 febbraio 1843 a Rochdale, nel Lancashire. Fu un gioco da ragazzi per John comporre i testi di una canzone ispirata al cartellone. Ricorda Paul: E dove non \u201csi scrisse da sola\u201d per ragioni metriche o di rima, provvide la fantasia compositiva dei due a sostituire un toponimo (Bishopsgate anzich\u00e9 Rochdale) e ad alterare qualche dettaglio.\nMa la composizione era solo a met\u00e0. Per rendere l'atmosfera da circo, a Lennon venne infatti in mente di dare istruzioni al produttore George Martin affinch\u00e9 il pezzo finale esalasse \u201cl'odore della segatura per terra\u201d. Grande esperto in effetti speciali, Martin accett\u00f2 la non semplice sfida e il suo contributo al pezzo fu di levatura eccellente. Con l'aiuto prezioso del tecnico di studio Geoff Emerick, tagli\u00f2, mescol\u00f2 e ricuc\u00ec dei nastri di calliope cos\u00ec da ottenere il suono di ormai introvabili organi a vapore, aggiunse le armoniche a bocca suonate da Mal Evans e Neil Aspinall, registr\u00f2 una turbinante parte d'organo, inser\u00ec qualche frammento di armonium che aveva suonato per ore fino allo sfinimento pur di catturare l'aroma di fiera paesana e per concludere sovraincise il suono metallico di un glockenspiel e un altro organo. John rimase deliziato nel sentire quell'affresco sonoro che rispondeva ai propri desideri. Su di esso, supportato da uno Starr in evidenza, Lennon incise la parte vocale completando la trasposizione musicale del manifesto. Il brano \u00e8 l'ultimo del primo lato del disco, e le atmosfere edoardiane chiudono il cerchio rimandando alla traccia d'apertura.\n\"Within You Without You\".\nGeorge Harrison era, dei quattro Beatles, il pi\u00f9 coinvolto nelle filosofie orientali e quello che con maggior convinzione avrebbe seguito il corso di meditazione trascendentale che i Beatles avrebbero frequentato in India nel periodo febbraio-aprile 1968. Essendo un musicista, si interessava anche della musica indiana e dei tipici strumenti necessari per eseguirla.\nIl chitarrista aveva gi\u00e0 composto\u00a0\u2013 e inciso il 13 febbraio \u2013 una propria canzone dal titolo \"Only a Northern Song\" per l'album in preparazione, ma il pezzo era risultato poco convincente e pertanto era stato deciso di tenerlo fuori dal disco. Harrison viveva la frustrazione di sentirsi sottovalutato come compositore rispetto a John e Paul.\nUna sera si trovava con la moglie Pattie a casa di Klaus Voormann, anch'egli musicista, conosciuto ad Amburgo nei primi anni sessanta e disegnatore di gran talento tanto da essere l'autore della copertina dell'album \"Revolver\". Secondo Tony King\u00a0\u2013 anch'egli presente quella sera\u00a0\u2013 a un certo punto George abbandon\u00f2 le profonde riflessioni cosmiche in cui erano immersi i presenti e si assent\u00f2 andandosi a sedere all'armonium a pedale di Voormann. King ricorda i primi goffi tentativi di Harrison fino a che, verso la fine, dallo strumento prese forma una melodia con delle sonorit\u00e0 rintracciabili nella versione definitiva del pezzo.\nLa prima seduta di registrazione vide George Harrison con una serie di strumentisti indiani che suonavano dilruba (una specie di sitar suonato con l'archetto), tabla, swordmandel e tambura, quest'ultimo suonato anche da George e da Neil Aspinall; e dopo una settimana furono aggiunte altre parti di dilruba.\nFin qui il pezzo aveva sonorit\u00e0 e armonie classiche della musica indiana. Fu a questo punto che George ebbe l'intuizione creativa di una mescolanza fra musiche orientali e occidentali, e per questa ragione chiese a George Martin di scrivere e dirigere una partitura per archi da poter amalgamare alle sonorit\u00e0 indiane. Il successivo 3 aprile, nello Studio Uno di Abbey Road (che era decisamente pi\u00f9 grande dello Studio Due dove abitualmente si ritrovavano i Beatles), Martin diresse l'esecuzione di tre violoncelli e otto violini che fu registrata e sovraincisa\u00a0\u2013 e questa forma di contaminazione rappresenta uno dei tratti pi\u00f9 significativi del brano. La seduta termin\u00f2 con la registrazione di qualche nota di chitarra e una linea di sitar, entrambi suonati da Harrison, mentre il giorno seguente fu dedicato al trattamento del nastro con ADT e all'aggiunta, in coda, di frammenti di risate che si percepiscono sullo sfondo mentre il pezzo sfuma. Tale appendice, vista da alcuni come una derisione nei confronti della musica indianeggiante dell'autore, fu invece voluta proprio da Harrison con lo scopo di introdurre un tocco di leggerezza dopo cinque minuti di musica di non facile fruizione, stacco che peraltro ben si adattava all'atmosfera dell'album.\nCome sostiene Geoff Emerick, dal punto di vista tecnico destarono grande stupore i risultati della registrazione degli strumenti a percussione. Nessuno degli altri Beatles partecip\u00f2 attivamente ad alcuna fase dell'elaborazione ed esecuzione di \"Within You Without You\".\n\"When I'm Sixty-Four\".\nPaul McCartney aveva composto la canzone a Liverpool, all'et\u00e0 di 16 anni, e il pezzo veniva gi\u00e0 eseguito dal gruppo al Cavern durante le interruzioni tecniche dei concerti.\nIn cerca di materiale per l'album, Paul decise di rispolverare il motivo. Decisamente diverso dalla produzione corrente del gruppo, il pezzo si rifaceva agli stili musicali degli anni venti e costituiva un omaggio al padre Jim McCartney, che da giovane aveva interpretato quella musica. Inoltre, si inquadrava nel recupero del filone musicale dal sapore di \"vaudeville\" e dalle sonorit\u00e0 da \"music hall\" che a met\u00e0 degli anni sessanta in Gran Bretagna veniva ripreso con discreto successo da gruppi come la New Vaudeville Band (\"Winchester Cathedral\" \u00e8 un loro celebre successo del 1966), i Temperance Seven, la Bob Kerr's Whoopee Band e la Bonzo Dog Doo-Dah Band.\nIndice della poliedricit\u00e0 del gruppo, \"When I'm Sixty-Four\" fu registrato nelle pause di lavorazione di \"Strawberry Fields Forever\", con cui \u00e8 in radicale contrasto quanto a sonorit\u00e0, ritmo, ricchezze armoniche e complessit\u00e0 tecniche. La prima seduta di registrazione risale al 6 dicembre 1966. Il nastro ricevette la base ritmica con Paul al piano e al basso, a cui fu aggiunta la linea vocale dell'autore due giorni dopo. Successivamente Ringo incise le percussioni fra le quali delle campane, John una parte di chitarra e dei cori assieme a George e l'ultimo giorno di lavorazione, seguendo una partitura di George Martin, tre clarinetti concorsero ad arricchire l'atmosfera. Durante i mixaggi del 30 dicembre, Paul volle accelerare il nastro in modo da innalzare l'originale Do a Re bemolle allo scopo di ringiovanire la propria voce. La canzone era pronta, e quando fu l'ora si incastr\u00f2 con facilit\u00e0 nella trama musicale di \"Sgt Pepper\".\n\"Lovely Rita\".\nGli automobilisti inglesi della met\u00e0 degli anni sessanta videro pian piano comparire per le strade urbane i parchimetri, oggetto al tempo stesso di curiosit\u00e0 e di astio. E assieme a questa novit\u00e0 videro anche sbucare le \"meter maids\", le vigilesse addette al loro controllo.\nUna sera Paul passeggiava nei pressi della casa del fratello, vicino a Liverpool, e ispirato dalla storia dei parchimetri butt\u00f2 gi\u00f9 un testo intrigante e beffardo in cui, con linguaggio ironicamente ricercato, si faceva la corte stringente a una \"meter maid\" chiamata Rita\u00a0\u2013 nome scelto perch\u00e9 era quello pi\u00f9 assonante con \"meter\". Rita era un personaggio di fantasia, e tuttavia spunt\u00f2 fuori una Rita che afferm\u00f2 di essere la fonte dell'ispirazione di Paul. Un'altra versione vuole invece che la vigilessa Meta Davis, un'addetta al controllo, avesse multato Paul per divieto di sosta; ed \u00e8 probabile che il collegamento Meta-Rita-\"meter\" abbia risvegliato una qualche associazione creativa nella mente dell'autore.\nVolendo richiamarsi allo stile dei Beach Boys, McCartney richiese a George Martin un arrangiamento vocale che si rifacesse alle sonorit\u00e0 del gruppo californiano. Anche per questa ragione, la melodia della canzone risult\u00f2 un motivo orecchiabile\u00a0\u2013 e perci\u00f2 considerata con sussiego da John che ne critic\u00f2 anche il testo. Il quale comunque in sala di registrazione si impegn\u00f2 con fervore nel guidare i cori e aggiungere i gemiti e i sospiri che si odono verso la fine del brano. Rimangono nel nastro finale il rumore sul canale destro di pettini avvolti nella carta igienica e cos\u00ec suonati\u00a0\u2013 altra eccentrica idea lennoniana\u00a0\u2013 e, in bella evidenza nelle battute centrali, una parte di pianoforte di George Martin, con dei rudimentali accorgimenti tecnici applicati alla macchina dell'eco che diedero al piano un sapore tipicamente \"honky tonk\".\n\"Good Morning Good Morning\".\nL'esistenza ritirata e monotona che John conduceva in quel periodo era scandita dalle pubblicit\u00e0 trasmesse dalla televisione sempre accesa in sottofondo. Fu da un messaggio pubblicitario che Lennon trasse ispirazione per il brano che parla della noia della vita casalinga. La Kellogg's reclamizzava i fiocchi d'avena con un \"jingle\" che esordiva con \u201cGood morning, good morning/the best for you each morning\u201d (\"Buon giorno, buon giorno/ogni mattina il meglio per voi\"), e attorno a questa filastrocca l'autore costru\u00ec una canzone di cui egli stesso non rimase particolarmente soddisfatto tanto da definirla in seguito \"spazzatura\". La strofa: \u00abIt's time for tea and meet the wife\u00bb si riferisce a una sitcom trasmessa all'epoca dalla BBC, intitolata, appunto, \"Meet the Wife\".\nLe prime due sessioni di incisione di febbraio videro nascere la base del motivo. Dopo quasi un mese, Lennon prov\u00f2 a vivacizzare la base aggiungendo dei fiati. Per questo vennero arruolati alcuni musicisti del \"Sounds Inc.\"\u00a0\u2013 originariamente chiamato \"Sounds Incorporated\" \u2013, un valente e collaudato gruppo strumentale inglese, e il 13 marzo furono registrati e sovraincisi tre sassofoni, due tromboni e un corno francese. A fine marzo la canzone fu arricchita dall'aggiunta di effetti sonori, secondo la richiesta di John. Si tratta in larga parte di versi animali, tratti dalla preziosa collezione che Stuart Eltham conservava negli studi di Abbey Road. All'ascolto, i versi danno l'idea di tramestio e casualit\u00e0. Il tecnico Geoff Emerick ricorda invece che John \u00abvoleva suoni che rappresentassero animali in fuga e che ogni animale avrebbe dovuto essere in grado di spaventare o divorare quello che lo precedeva! Per cui non sono effetti messi a caso, c'era stato a pensarci un bel po'.\u00bb Conseguentemente, oltre al canto di un gallo in apertura del brano, si susseguono nel climax lennoniano che chiude il pezzo il pigolio di uccelli, il miagolio di un gatto, il latrato di un cane, il nitrito di cavalli, il belato di pecore, il ruggito di leoni, il barrito di elefanti fino all'apogeo costituito dal galoppo di cavalli in una caccia alla volpe in cui si distingue anche il corno, e infine galline che chiocciano. Lo smagliante assolo di chitarra\u00a0\u2013 che ricorda quello di \"Taxman\"\u00a0\u2013 \u00e8 di Paul. Il metro musicale del brano \u00e8 complesso, esulando nelle strofe dalle classiche quattro battute che invece tornano nel refrain, e questa irregolarit\u00e0 caus\u00f2 qualche difficolt\u00e0 a Ringo Starr.\n\"Sgt. Pepper's Lonely Hearts Club Band (Reprise)\".\nEra giunto il momento di trovare una conclusione all'opera, dato che il sigillo finale \"A Day in the Life\", per la complessit\u00e0 nell'elaborazione, l'originalit\u00e0 delle soluzioni compositive e la profondit\u00e0 del messaggio, era inadatto a entrare nella tessitura di \"Sgt Pepper\", e quindi i Beatles avevano bisogno di dismettere i multicolori costumi bandistici per calarsi in un'altra dimensione e trovare un diverso rapporto con gli ascoltatori. Perci\u00f2, considerato il progetto della \"Lonely Hearts Club Band\", Neil Aspinall, storico \"road manager\" del gruppo, raccogliendo il consenso entusiasta di tutti fuorch\u00e9 di Lennon propose di chiudere con un pezzo speculare a quello introduttivo, espediente che avrebbe concorso a creare l'illusione che \"Sgt Pepper\" fosse un \"concept album\". In questo brano di chiusura la banda del Sergente Pepper si accomiatava dalla \"lovely audience\" ringraziandola e augurandosi di averla intrattenuta con una \"performance\" divertente e piacevole.\nA differenza del brano iniziale, le sonorit\u00e0 sono qui decisamente pi\u00f9 vibranti ed energiche anche grazie alla velocit\u00e0 del tempo aumentata del 20% rispetto al brano d'apertura e a una volitiva linea di chitarra. Attraverso le dissolvenze incrociate, il pezzo si aggancia a quello precedente con le due note iniziali di chitarra che Harrison suon\u00f2 in modo da farle sembrare il verso di una chioccia. A creare le aspettative per un pezzo vigoroso concorrono il conteggio che prelude a un rock grintoso e l'attacco determinato della batteria di Ringo. L'entusiasmo dei Beatles permise di completare il brano nell'unica sessione del 1\u00ba aprile che termin\u00f2 alle sei di mattina del giorno successivo.\n\"A Day in the Life\".\n\"A Day in the Life\" \u00e8 unanimemente riconosciuta come una delle vette compositive pi\u00f9 alte dei Beatles, e non a caso risale a una fase in cui il gruppo attraversava un felicissimo momento creativo\u00a0\u2013 lo stesso in cui germogliarono \"Penny Lane\" e \"Strawberry Fields Forever\". Il brano, creazione di Lennon e di McCartney che vi lavorarono fianco a fianco, vuole essere una metafora della limitatezza di una visione \u201coggettiva\u201d della realt\u00e0 in contrapposizione alla percezione del mondo attraverso l'ampliamento sensoriale prodotto dall'assunzione dell'LSD.\nCome d'abitudine, Lennon trasse l'ispirazione dall'esperienza che lo circondava. Il \"Daily Mail\" del 17 gennaio 1967 riportava in evidenza la cronaca dell'incidente automobilistico in cui era morto Tara Browne, ricco rampollo della famiglia Guinness, grande amico di Paul e frequentatore della scena underground londinese. La prima strofa del pezzo descriveva lo scontro ritraendo anche una folla smarrita \u2013 bench\u00e9 Paul e George Martin in parte avrebbero smentito questa versione. La seconda strofa riguardava l'esperienza di John come attore nel film \"How I Won the War\". Infine, sempre sullo stesso quotidiano, a pagina 7 c'era la notizia della riunione del Consiglio comunale di Blackburn in cui si denunciava lo stato di degrado nel quale versavano le strade rese insicure da tantissime buche. John e Paul scelsero di mettere in fila i primi due quadri, poi nella registrazione si decise in un primo tempo di lasciare delle battute vuote che l'aiutante dei Beatles Mal Evans provvide a contare ad alta voce da 1 a 24 e che terminano al trillo di una sveglia che Evans aveva puntato per indicare la fine dell'ultima battuta, trillo chiaramente udibile nella versione finale. A seguire, McCartney lasci\u00f2 sul nastro un motivo incompiuto di sapore \"vaudeville\" anni trenta ispirato dal verso d'apertura di \"On the Sunny Side of the Street\" (\u201cGrab your coat and get your hat\u201d), e al termine John inser\u00ec l'ultima strofa su Blackburn, Lancashire. Paul contribu\u00ec anche col verso \u201cI'd love to turn you on\u201d, che aveva in testa da un po' di tempo e che, con l'apprezzamento di Lennon per il passaggio, trov\u00f2 posto in chiusura del secondo e del terzo quadro.\nEra per\u00f2 necessario un elemento di congiunzione fra le parti di Lennon e quella di McCartney perch\u00e9 erano in tonalit\u00e0 differenti \u2013 rispettivamente Sol e Mi. I due compositori lanciarono l'idea di riempire le 24 battute vuote con un'orchestra di 90 elementi, ma George Martin si oppose fermamente per questioni finanziarie. Si giunse allora al compromesso di convocare una quarantina di strumentisti il giorno 10 febbraio presso lo Studio Uno di Abbey Road. I musicisti si trovarono immersi in un'atmosfera psichedelica: palloncini svolazzavano per la sala, gli invitati vestivano costumi colorati e in quell'occasione erano ospiti dello studio Brian Jones, Keith Richards, Mick Jagger, Marianne Faithfull, Graham Nash, Donovan e altri celebri personaggi della scena musicale della \"swinging London\". Paul, condividendo l'immagine surreale di Lennon secondo il quale il finale del pezzo doveva essere \u00abun suono che parte dal nulla e arriva alla fine del mondo\u00bb, concep\u00ec l'idea che l'orchestra si producesse in un \"crescendo\"; un'ispirazione che McCartney aveva tratto dai compositori di musica avant-garde, in particolare Karlheinz Stockhausen, di cui subiva il fascino. Per questo Martin indic\u00f2 a ciascun musicista di partire a volume ovattato dalla tonalit\u00e0 pi\u00f9 bassa del proprio strumento innalzando progressivamente l'intensit\u00e0 e il tono fino a raggiungere quello pi\u00f9 alto che si avvicinasse a una nota di Mi e procedendo in maniera dissonante, ognuno per conto proprio senza curarsi di come stesse progredendo chi gli stava a fianco; l'unico intervento di Martin consistette nell'indicare nello spartito il progressivo scorrere delle battute e il tono in cui ogni strumento pressappoco si doveva trovare in ciascuna di esse. Per dei professionisti provenienti in gran parte dalla London Symphony Orchestra e dalla Royal Philharmonic Orchestra, le istruzioni ricevute risultavano fortemente anomale, tuttavia i musicisti eseguirono il compito e con la sapienza tecnica di Geoff Emerick si raggiunse un risultato sorprendente del quale lo stesso Martin, in genere austero ed esigente con s\u00e9 stesso, si compiacque vivamente. L'atmosfera di quella caotica seduta fu catturata da sette telecamere a mano coordinate da Tony Bramwell per conto della NEMS Enterprise.\nAltri tre particolari ultimarono il brano. Alla fine del secondo \"crescendo\" occorreva un punto fermo e forte che lo chiudesse. Cos\u00ec il 22 febbraio, utilizzando tre pianoforti con il pedale destro di risonanza abbassato, John, Paul, Ringo e Mal Evans eseguirono con forza simultaneamente un accordo di Mi maggiore che, con l'aiuto dei cursori della consolle innalzati progressivamente man mano che il suono si attenuava, fu catturato su nastro fino all'ultimo impercettibile dettaglio sonoro, creando un effetto che qualche critico non ha esitato a considerare apocalittico. L'impressione fu cos\u00ec intensa che George Martin volle incidere e aggiungere anche il proprio armonium. Il 21 aprile, un altro dettaglio venne aggiunto in coda al pezzo dopo lo sfumare dell'accordo finale: cos\u00ec come non erano stati lasciati spazi fra i brani, si decise di saturare anche il solco d'uscita del disco, il cosiddetto \"inner groove\". Ricorda il produttore che i quattro musicisti, entusiasti dell'idea, in studio si abbandonarono a frasi sconnesse urlate che vennero registrate per una trentina di secondi, e poi fu tagliato un segmento di nastro corrispondente a quattro secondi e cucito in forma di \"loop\" in cui si sente ripetere \u201cNever could be any other way\u201d (\u201cNon c'era altra maniera\u201d), riproduzione che in assenza di intervento manuale si sarebbe ripetuta senza fine a meno che non si stesse utilizzando un giradischi col ritorno automatico del braccio. Infine, su proposta di John, in fase di stampa venne inserito, dopo il \"fade out\" dell'accordo di piano, il sibilo di un fischietto per cani usato dalla polizia\u00a0\u2013 e perci\u00f2 non udibile da orecchio umano perch\u00e9 di frequenza troppo alta.\nAccoglienza e successo commerciale.\nGi\u00e0 pochi anni dopo l'uscita del disco, il critico letterario Guy Aston, dopo aver affermato che grazie a tale album \u00abi Beatles sono riusciti a fare della musica pop qualcosa che si ascolta seriamente, e che si potrebbe trattare come qualsiasi altro tipo di espressione artistica\u00bb, osserva che \u00abl'influenza di \"Sergeant Pepper\" sul pop \u00e8 stata enorme\u00bb, in quanto questo disco avrebbe dato ispirazione a tutta una serie di album di altri musicisti, che ambiscono a proporsi come \u00abdiscorsi definitivi sulla condizione umana\u00bb, quali ad esempio \"Their Satanic Majesties Request\" dei Rolling Stones, \"After Bathing at Baxter's\" dei Jefferson Airplane e \"Tommy\" degli Who. Secondo questa lettura, \"Sergeant Pepper's Lonely Hearts Club Band\" sarebbe un album particolarmente ambizioso. \u00abI Beatles erano sempre stati l'espressione di un mondo di adolescenti [...]: qui essi assumono volontariamente il ruolo che in un primo tempo era stato loro imposto dalla stampa, quello di capi spirituali. Sergeant Pepper \u00e8 per molti aspetti un disco didattico per il pubblico; i Beatles hanno scoperto la \"liberazione spirituale\" e vogliono estenderla al mondo. Sulla copertina sono vestiti in modo da ricordare una banda dell'Esercito della Salvezza [...] e sono circondati da visionari del passato e del presente\u00bb. Nelle canzoni che compongono l'album, i Beatles cercherebbero di insegnare una via per \u00abmigliorare la vita\u00bb e \u00abdiminuire la solitudine [...] attraverso vari atti di liberazione psicologica, imparando ad avere visioni, ad amare\u00bb. Solo l'ultima canzone, \"A Day in the Life\", turberebbe, secondo questo critico, l'atmosfera ottimista dell'album, in quanto tale canzone, nel descrivere alcune esperienze di vita quotidiana di un individuo mentalmente liberato, le rappresenta come \u00abfondamentalmente tragiche\u00bb e caratterizzate da un persistente e non eliminabile senso di solitudine e di alienazione.\nIl critico musicale Ian MacDonald, a proposito dell'accoglienza riservata all'album, rileva che \u00abquando Sergeant Pepper fu pubblicato [...] fu un grande evento culturale. [...] L'album era circondato da un timore riverente, quasi religioso\u00bb. MacDonald sostiene inoltre che \u00abil suono dell'album\u00a0\u2013 in particolare il suo impiego di varie forme di eco e di riverbero\u00a0\u2013 rimane la pi\u00f9 genuina simulazione acustica mai creata dell'esperienza psichedelica\u00bb. Per questo critico, l'ultima traccia dell'album, \"A Day in the Life\", \u00e8 la migliore canzone dei Beatles in assoluto; pur non condividendolo, MacDonald riporta inoltre (senza indicarne l'autore) un significativo giudizio formulato su tale canzone: \u00abLa terra desolata della musica pop\u00bb.\nNel panorama di valutazioni quasi concordemente lusinghiere che accolsero l'uscita dell'album si registra anche qualche voce discordante. Richard Goldstein, critico musicale del \"New York Times\", in una recensione corrosiva che salva solo la traccia finale bolla l'LP dei Beatles come \u00aboberato, modaiolo e confusionario\u00bb e lo giudica \u00abun disco di effetti speciali, abbaglianti ma fondamentalmente fraudolenti\u00bb. Goldstein, fra l'altro, si scaglia proprio su uno degli elementi (la produzione) pi\u00f9 innovativi di questo album, che da esso trae buona parte della sua unitariet\u00e0. Anche il \"Daily Mail\" fu mal disposto: \u00abCosa \u00e8 successo ai Beatles? [...] Dall'inizio del 1963 sono cambiati completamente. [...] Erano come i vicini di casa, i ragazzi in cui tutti si sarebbero potuti identificare. Adesso, dopo quattro anni, si sono isolati personalmente e musicalmente. Sono diventati meditativi, introversi, esclusivi ed esclusi.\u00bb\nTracce.\nLato A\nLato B\nCronologia di registrazione.\nNelle sessioni di registrazione iniziate nel novembre del 1966 e terminate nell\u2019aprile 1967 furono registrate sedici canzoni. L'ingegnere di registrazione era Geoff Emerick assistito da Richard Lush. Tranne dove indicato, le incisioni ebbero luogo negli studi di Abbey Road.\nNella cultura di massa.\nL'album ispir\u00f2 anche una produzione cinematografica. Nel 1978, a pi\u00f9 di dieci anni dalla pubblicazione del disco, usc\u00ec il film \"Sgt. Pepper's Lonely Hearts Club Band\" al quale parteciparono artisti come i Bee Gees e Peter Frampton.\nNel 2007, in occasione del 40\u00ba anniversario della pubblicazione dell'album, si sono riuniti negli studi di Abbey Road alcuni musicisti della generazione successiva a quella dei Beatles\u00a0\u2013 fra di essi Bryan Adams, i Travis, gli Zutons e gli Oasis\u00a0\u2013 per procedere, sotto la supervisione di Geoff Emerick, alla registrazione di dodici dei brani contenuti in \"Sgt Pepper's\". La seduta d'incisione \u00e8 stata affiancata dalle spiegazioni fornite da Emerick sulle tecniche di registrazione con le attrezzature e gli accorgimenti disponibili quarant'anni prima.\nNel 2017, dal 30 maggio al 2 giugno, \u00e8 stato proiettato nei cinema un film-documentario per i cinquant'anni dell'album."}
{"id": "100026", "revid": "1959755", "url": "https://it.wikipedia.org/wiki?curid=100026", "title": "Dittico", "text": "Il dittico (dal greco \u03b4\u03af\u03c0\u03c4\u03c5\u03c7\u03bf\u03bd, \"Dis-\", \"due\" + \"ptych\u0113\", \"piega\") era una tavoletta formata di due assicelle riunite a libro da un lato, con una cerniera o un legaccio di cuoio.\nStoria e tipologie.\nI primi dittici, cosiddetti tali, erano usati dai Romani per scrivervi, con lo stilo, sulle due facce interne in legno semplice spalmate di cera come in un taccuino. Ve ne erano di piccolissimi che stavano nel pugno \"(pugillares)\".\nIl dittico consolare, per lo pi\u00f9 in avorio od osso, costituito da due tavole con iscrizioni, decorazioni e immagini, viene usato dal III secolo per celebrare le elezioni dei consoli i quali usavano regalarne agli amici in occasione della nomina.\nDal medioevo in poi il termine \"dittico\" \u00e8 invece attribuito a dipinti su tavola costituiti da due parti unite con una cerniera, che in genere potevano aprirsi e chiudersi oppure essere fissi, completati da cornici. Analogamente, se l'opera aveva tre pannelli dipinti si parla di trittico, altrimenti, in generale, si parla di polittico.\nEsempi di dittico.\nDittici romani.\nTra i dittici consolari romani sono da ricordare:"}
{"id": "100027", "revid": "289247", "url": "https://it.wikipedia.org/wiki?curid=100027", "title": "San Severo vescovo", "text": ""}
{"id": "100028", "revid": "7", "url": "https://it.wikipedia.org/wiki?curid=100028", "title": "Matteo Maria Bandello", "text": ""}
{"id": "100029", "revid": "1516566", "url": "https://it.wikipedia.org/wiki?curid=100029", "title": "Gildone", "text": ""}
{"id": "100030", "revid": "599013", "url": "https://it.wikipedia.org/wiki?curid=100030", "title": "Anton Geesink", "text": "Ben presto abbandon\u00f2 gli studi per dedicarsi al lavoro. Nel tempo libero praticava nuoto e calcio. A quattordici anni durante l'intervallo di una partita gli capit\u00f2 di assistere ad una dimostrazione di judo e fu il colpo di fulmine.\nLavorava come operaio in un cantiere di giorno mentre la sera si allenava sul tatami. A 22 anni era cos\u00ec forte che saltati gli europei di Judo a Vienna per l'invasione sovietica in Ungheria partecip\u00f2 e vinse i Campionati olandesi di Lotta Greco-Romana.\nFu il primo judoka europeo a infrangere il mito della supremazia giapponese vincendo nel 1961 il Campionato del mondo di Parigi dove, battuti Kaminaga e Koga, detronizz\u00f2 in finale Sone, campione in carica dal 1958. Tre anni dopo, nella prima Olimpiade della storia del judo (Olimpiadi del 1964) nella categoria open (senza distinzione di peso) sconfisse Aiko Kaminaga fra la costernazione del pubblico e dei tecnici nipponici.\nNel 1967 vinse il terzo Campionato Europeo a Roma e poi si ritir\u00f2 dall'attivit\u00e0 agonistica rimanendo imbattuto.\nWrestling.\nDal 1973 al 1978, quando ormai si era ritirato dalle gare, lott\u00f2 come wrestler in Giappone divenendo molto popolare.\nMaestro di Judo.\nSuccessivamente si dedic\u00f2 all'insegnamento del judo cercando di formare un'alternativa al metodo classico giapponese basato sulla progressione detta Go kyo (5 classi). Egli distinse e riclassific\u00f2 le tecniche di judo in base alle azioni che potevano compiere le gambe e le braccia del combattente, superando la distinzione classica di mano-anca-gamba fatta dal Maestro fondatore. Vennero da lui chiamate tecniche con \"braccio d'azione\" quelle in cui cambiare la presa all'avversario, e con \"braccio di lavoro\" quelle in cui era necessario un controllo della presa costante. Inoltre differenzi\u00f2 in \"gamba d'azione\" quelle tecniche in cui ci si serviva delle gambe per proiettare l'avversario e in \"gamba di lavoro\" quelle in cui la dinamica della tecnica era fornita dallo spostamento. Lo sforzo fatto da Geesink appare inutile poich\u00e9 a tutt'oggi viene adottato il metodo tradizionale giapponese che non \u00e8 mai cambiato nel corso degli anni. Molti ammettono per\u00f2 che \"the Dutchman\" sia senza dubbio uno dei migliori judoka della storia.\nNe 1987, diventa membro del comitato olimpico olandese, poi membro del CIO Comitato Olimpico Internazionale.\nSuccessi.\nA queste vittorie nel judo, vanno aggiunti 3 primi posti al Campionato olandese di lotta greco-romana."}
{"id": "100031", "revid": "1610933", "url": "https://it.wikipedia.org/wiki?curid=100031", "title": "Addax", "text": ""}
{"id": "100033", "revid": "3082", "url": "https://it.wikipedia.org/wiki?curid=100033", "title": "Gildone (usurpatore)", "text": ""}
{"id": "100034", "revid": "1610933", "url": "https://it.wikipedia.org/wiki?curid=100034", "title": "Iena bruna", "text": ""}
{"id": "100037", "revid": "77358", "url": "https://it.wikipedia.org/wiki?curid=100037", "title": "C.I.A.", "text": ""}
{"id": "100038", "revid": "2006282", "url": "https://it.wikipedia.org/wiki?curid=100038", "title": "Fridtjof Nansen", "text": "Fu Premio Nobel per la pace nel 1922, riconoscimento conferitogli per la sua attivit\u00e0 come Alto Commissario per i Rifugiati (\"United Nations High Commissioner for Refugees\"-UNHCR) della Societ\u00e0 delle Nazioni.\nFu lui a concepire il Passaporto Nansen, destinato a proteggere gli apolidi.\nAl suo nome \u00e8 intitolato il Nansen Refugee Award, un riconoscimento a chi si \u00e8 distinto nel campo dei rifugiati.\nCome esploratore, \u00e8 ricordato, tra l'altro, per il primo attraversamento sugli sci della Groenlandia (nel 1888-1889). A lui si deve anche la Bottiglia di Nansen, strumento per l'indagine chimica oceanografica.\nBiografia.\nFridtjof Nansen nacque il 10 ottobre 1861 nella tenuta di famiglia situata a Store Fr\u00f8en, nei pressi della citt\u00e0 di Christiania, l'attuale Oslo. Figlio di un avvocato, crebbe insieme al fratello Alexander e frequent\u00f2 le scuole a Christiania, interessandosi prevalentemente alle scienze naturali. Da giovane ebbe molteplici interessi sportivi, dedicandosi sia allo sci di fondo che al pattinaggio, ottenendo ottimi successi in entrambi gli sport; all'et\u00e0 di diciotto anni conquist\u00f2 il record mondiale di pattinaggio sul miglio. La sua intenzione era di diventare ufficiale di marina, ma seguendo i consigli paterni scelse di studiare zoologia, attivit\u00e0 che riteneva gli avrebbe permesso di trascorrere molto tempo nella natura. Dal 1880 al 1881 studi\u00f2 presso l'universit\u00e0 di Christiania.\nIl giovane Fridtjof, contagiato dalla stessa passione di un antenato paterno - Hans Nansen, ex-sindaco di Copenaghen, distintosi per l'esplorazione del Mar Bianco - segu\u00ec con entusiasmo i consigli di un suo professore e, nel 1882, si imbarc\u00f2 sulla nave \"Viking\", originariamente dedicata alla pesca delle foche, a bordo della quale trascorse un periodo navigando nel mare di Groenlandia e facendo ricerche sui venti, sulle correnti, sui movimenti dei ghiacci e sulla fauna artica.\nNel 1886 studi\u00f2 nei laboratori della Stazione zoologica Dohrn di Napoli.\nDopo gli studi lavor\u00f2 per un breve periodo presso il museo zoologico di Bergen, nel quale si dedic\u00f2 allo studio del sistema nervoso di alcune specie di invertebrati. Pochi giorni dopo l'ottenimento del dottorato di ricerca, part\u00ec per una spedizione per l'attraversamento della Groenlandia sugli sci.\nLa spedizione, composta da 6 persone, part\u00ec il 9 maggio 1888 e, dopo alcuni ritardi dovuti alle condizioni dei ghiacci sulla costa groenlandese, il 15 agosto inizi\u00f2 l'attraversamento dell'isola partendo dalla baia di Umivik. Il 12 ottobre i sei arrivarono a Godth\u00e5b, sulla costa occidentale. In tutto erano stati percorsi circa 560\u00a0km, giungendo fino a 3.000\u00a0m s.l.m. di quota. I sei tornarono in Norvegia nella primavera del 1889.\nL'osservazione delle correnti durante la navigazione nei mari della Groenlandia ed il ritrovamento di alcuni reperti di un naufragio fecero s\u00ec che Nansen si convincesse dell'esistenza di una corrente artica, che dalla Siberia fluiva verso il Polo Nord e da l\u00ec verso la Groenlandia. Per dimostrarne l'esistenza fece costruire una nave, la \"Fram\", e il 24 giugno 1893 salp\u00f2 da Christiania per raggiungere il Polo Nord dalle isole della Siberia, facendosi sospingere dall'ipotizzata corrente.\nLa nave, attrezzata con viveri per sei anni e carburante per otto, fu appositamente lasciata andare alla deriva fino ad essere imprigionata dai ghiacci. Ben presto divenne per\u00f2 chiaro che il movimento della nave era troppo lento; il 14 marzo 1895 Nansen, accompagnato da Fredrik Hjalmar Johansen, abbandon\u00f2 la nave utilizzando delle slitte trainate da cani e dei kayak e decise di tentare di raggiungere il Polo a piedi.\nDurante la marcia i due incontrarono condizioni meteorologiche pessime e, giunti alla latitudine di 86\u00b014' N, decisero di abbandonare il tentativo e di marciare verso la Terra di Francesco Giuseppe. Fino a quel momento nessun altro uomo era giunto cos\u00ec vicino al Polo Nord. I due furono costretti a trascorrere l'inverno sull'isola, in condizioni difficilissime; nell'estate del 1896 incrociarono fortunosamente una spedizione britannica guidata da Frederick George Jackson, che li rimpatri\u00f2 il 13 agosto dello stesso anno. Una settimana dopo anche la \"Fram\" (sulla quale era rimasto il resto dell'equipaggio mentre Nansen e Joahnsen provavano a raggiungere il Polo via terra) rientr\u00f2 in patria.\nLa carriera accademica.\nNansen fu professore di zoologia, e pi\u00f9 tardi di oceanografia, presso l'universit\u00e0 di Christiania (Oslo) ed effettu\u00f2 ricerche di rilievo nel campo della neurologia e della dinamica dei fluidi.\nFu uno dei primi a teorizzare che le reti neuronali consistano di cellule individuali, che comunicano fra di loro. Nansen effettu\u00f2 inoltre ampie ricerche sull'origine delle correnti oceaniche, utilizzando il materiale raccolto durante la spedizione sulla \"Fram\". Insieme al matematico svedese Walfrid Ekman teorizz\u00f2 che l'origine delle correnti deriva dalla rotazione terrestre e fu coinvolto nell'elaborazione della spirale di Ekman, che spiega il fenomeno.\nLa carriera diplomatica.\nNel 1905 i contrasti fra Svezia e Norvegia si erano fortemente inaspriti. La Norvegia chiedeva l'istituzione di un governo proprio. Ad agosto la popolazione norvegese vot\u00f2 per la separazione dalla Svezia e la tensione aument\u00f2 ulteriormente.\nQuando la Svezia pose delle condizioni inaccettabili per la Norvegia, Nansen fu inviato in missione diplomatica prima a Copenaghen e poi a Londra, dove rimase quasi un mese per convincere i britannici a prendere le parti della causa norvegese. Gradualmente le richieste svedesi furono ridotte ed a met\u00e0 ottobre si giunse ad un trattato che concedeva l'indipendenza alla Norvegia.\nNansen fu personalmente coinvolto nei colloqui che convinsero il principe Carlo di Danimarca a divenire re di Norvegia, con il nome di Haakon VII.\nLa Societ\u00e0 delle Nazioni.\nDopo la prima guerra mondiale Nansen divenne Alto Commissario della Societ\u00e0 delle Nazioni e fu impiegato in diverse iniziative, fra le quali l'organizzazione degli scambi di prigionieri di guerra e l'aiuto ai rifugiati sovietici; nel corso di questa operazione Nansen ide\u00f2 il cosiddetto \"Passaporto Nansen\" per i rifugiati.\nInoltre si occup\u00f2 dell'assistenza alle popolazioni russe in piena carestia dopo otto anni di guerra interna ed esterna.\nGarant\u00ec protezione e sostegno a milioni di esuli greci ed armeni, coinvolti dalle conseguenze di conflitti spinti da forti nazionalismi. In Armenia esistono moltissime vie e piazze dedicate a Nansen\nLa gestione del passaporto fu a cura dell'Ufficio per i Rifugiati della Societ\u00e0 delle Nazioni, attivo fino al 1938 ed intestato alla memoria di Nansen dopo la sua morte (\"Ufficio internazionale Nansen per i rifugiati\").\nPer l'impegno in quest'ambito gli fu conferito il Premio Nobel per la Pace nel 1922.\nMor\u00ec improvvisamente nel 1930 mentre stava preparando una nuova missione nell'Artico.\nL'UNHCR ha dedicato alla sua memoria il Nansen Refugee Award (gi\u00e0 \"Nansen Medal\"), assegnato annualmente a persone o organizzazioni che abbiano dato un contributo rilevante alla causa del sostegno ai rifugiati.\nDal 2013, in occasione della prima Giornata europea dei Giusti, a Nansen sono dedicati un albero e un cippo al Giardino dei Giusti di Milano."}
{"id": "100039", "revid": "1745361", "url": "https://it.wikipedia.org/wiki?curid=100039", "title": "Febe", "text": ""}
{"id": "100040", "revid": "1652635", "url": "https://it.wikipedia.org/wiki?curid=100040", "title": "Tragelaphus strepsiceros", "text": "Il cud\u00f9 (o kudu) maggiore (\"Tragelaphus strepsiceros\") \u00e8 un'antilope che popola le zone boschive dell'Africa orientale e meridionale.\nNome.\nIl nome \"cud\u00f9\" deriva dal nome locale di quest'antilope in lingua nama.\nIl nome scientifico deriva invece dal greco (\"trag-\" = capra, \"elaphos\" = cervo, \"strepho\" = attorcigliare, \"keras\" = corna).\nCaratteristiche.\nIl cud\u00f9 maggiore ha un'altezza al garrese variabile tra 1 e 1,5 metri e un peso che va dai 120 ai 300\u00a0kg, con i maschi di dimensioni maggiori rispetto alle femmine. Il manto pu\u00f2 essere bruno o grigio-blu, con molte sottili strisce bianche verticali. I cud\u00f9 maggiori hanno una sorta di \"ciuffo\" sul collo e sulle spalle e una \"criniera\" lungo la gola. I maschi hanno corna con una, due o tre pieghe che possono essere lunghe fino a mezzo metro.\nI cud\u00f9 maggiori vivono presso le zone boscose e le macchie, dove si nutrono di erba e foglie. Gli esemplari adulti sono attivi sia di giorno che di notte. Solitamente, questi animali formano piccoli branchi composti da una decina di individui dello stesso sesso. I suoi principali predatori sono il leone, il leopardo e la iena maculata.\nRiproduzione.\nDopo una gestazione di circa 7 mesi, la femmina da alla luce un solo piccolo, che raggiunge la maturit\u00e0 entro due anni.\nDistribuzione.\nL'areale del cud\u00f9 maggiore si estende in modo frammentato dal Ciad e dal Sudan fino al Sudafrica, prevalentemente nelle regioni orientali e meridionali dell'Africa, con un areale arcuato che esclude quasi interamente il bacino del Congo.\nSottospecie.\nSono state individuate tre sottospecie di cud\u00f9 maggiore:"}
{"id": "100042", "revid": "508036", "url": "https://it.wikipedia.org/wiki?curid=100042", "title": "Tavolo", "text": "Il tavolo \u00e8 un mobile formato da un piano, spesso rettangolare o quadrato o tondo, di legno, metallo, plastica, di cristallo o altro materiale rigido, sostenuto da una, due, tre, quattro o pi\u00f9 gambe, e che ha forma e dimensioni diverse, a seconda dell'uso cui \u00e8 adibito. Pu\u00f2 anche essere sostenuto da una colonna centrale, in questo caso di solito ha un ripiano piccolo, spesso circolare.\nll piano di appoggio \u00e8 caratterizzato dall\u2019essere piatto (da qui il detto \u201cpiatto come una tavola\u201d).\nLe gambe di sostegno vengono poggiate sul pavimento e, in alcuni casi, possono esservi ancorate , rendendo il tavolo \u201cfisso\u201d.\n\u00c8 comunemente utilizzato per consumare i pasti durante la giornata. Un tavolo pu\u00f2 essere usato in alternativa alla scrivania, in uno studio o in ufficio.\nTipologie e usi.\nA seconda delle varie culture e del suo uso, il tavolo pu\u00f2 cambiare dimensioni e forme. Per esempio, in culture dove si \u00e8 soliti sedersi su tappeti o cuscini le gambe del tavolo devono essere molto corte.\nEsistono diversi tipi di tavolo:\nFigurato:\nDurante la Mostra delle invenzioni, svoltasi nel 1988 nell'isola di Taiwan, fu presentato un tavolo da pranzo con il piano formato da centinaia di fogli di plastica, sovrapposti e aderenti l'uno all'altro: alla fine di ogni pasto era sufficiente rimuovere il foglio in superficie, per avere un piano pulito. Il tavolo per la macchina da scrivere ha subito varie trasformazioni e integrazioni, per adattarsi al computer, ai video e ad altri accessori, indispensabili per lo studio e per il lavoro."}
{"id": "100045", "revid": "486946", "url": "https://it.wikipedia.org/wiki?curid=100045", "title": "Sacre Scritture", "text": ""}
{"id": "100046", "revid": "125628819", "url": "https://it.wikipedia.org/wiki?curid=100046", "title": "Forchetta", "text": "La forchetta \u00e8 una posata da tavola con due o pi\u00f9 punte (generalmente quattro) denominate rebbi e disposte a pettine, usata per infilzare cibi solidi e portarli alla bocca o per tenerli fermi e tagliarli per mezzo di un coltello.\nLa forchetta \u00e8 realizzata principalmente in metallo; pu\u00f2 essere realizzata anche in argento, in ottone, in alpacca o, come avviene pi\u00f9 di recente, in acciaio inossidabile: esistono per\u00f2 anche forchette di legno. Per la ristorazione veloce o per occasioni particolari, dove sarebbe complicato se fossero di metallo, ci sono forchette in plastica (raramente anche in legno) \"usa e getta\", in genere con coltello e cucchiaio anch'essi in plastica e un tovagliolo di carta.\nLa forchetta fu probabilmente inventata intorno al IV secolo d.C. nell'Impero romano d'Oriente (o bizantino).\nStoria.\nL'origine della forchetta non \u00e8 chiara, ma \u00e8 probabilmente serba, bizantina o comunque mediterranea, senza collegamento con gli utensili d'osso trovati in alcune tombe della cultura cinese Qijia (risalenti al 2400 - 1900 a.C.).\nIn ogni caso romani e i greci normalmente facevano uso a tavola, come avviene ancora oggi per alcune pietanze, delle sole mani; spesso nelle famiglie nobili e ricche si utilizzavano invece, con lo scopo di non scottarsi o sporcarsi le dita, dei \"ditali\" d'argento. Oltre ai ditali, si usava anche la forchetta. Numerosi ritrovamenti archeologici di esemplari molto curati con due o tre rebbi di epoca tardoimperiale sono conservati nei musei archeologici di Padova e Torcello.\nCon la caduta dell'Impero romano d'Occidente e la conseguente invasione barbarica, anche la forchetta, oggetto comunque raffinato, scomparve quasi completamente.\nNell'Impero d'Oriente, invece, questo \"oggetto lussuoso\" rimase in uso, per poi essere reintrodotto in Italia dai veneziani.\nLe prime forme di forchetta furono degli spiedi a due punte chiamati \"lingula\" o \"ligula\", utili per infilzare i datteri.\nComunque in Italia le forchette cominciarono a diffondersi gi\u00e0 nel XIV sec. Nel Regno di Napoli, dove all'epoca si consigliava di adoperare un punteruolo di legno (antenato del modello in acciaio) per mangiare nella maniera migliore la pasta appena cotta e scivolosa.\nNel 1003 la forchetta giunse in Occidente grazie alla principessa bizantina Maria Argyropoulaina, nipote di Costantino VIII, che venne data in sposa al diciannovenne Giovanni Orseolo, figlio del doge veneziano Pietro II Orseolo, le cui abitudini, compreso l'uso della forchetta, furono oggetto di critica da parte di Pier Damiani perch\u00e9 considerate esempio di mollezza. &lt;br&gt;La storica e accademica Chiara Frugoni, specialista del Medioevo e di storia della Chiesa, osserva inoltre: \"Gli uomini di Chiesa ritennero la forchetta strumento di mollezza e perversione diabolica. San Pier Damiani (1007-1072) non ebbe alcuna piet\u00e0 per la povera principessa bizantina Teodora, andata sposa al doge Domenico Selvo, che usava la forchetta e si circondava di raffinatezze cercando di ingentilire le maniere dell'Occidente: \u00abNon toccava le pietanze con le mani ma si faceva tagliare il cibo in piccolissimi pezzi dagli eunuchi. Poi li assaggiava appena portandoli alla bocca con forchette d'oro a due rebbi\u00bb; la terribile morte della giovane donna, le cui carni andarono lentamente in gangrena (\u00abcorpus eius computruit\u00bb), \u00e8 vista come una giusta punizione divina per un cos\u00ec grande peccato.\".\nA Firenze era sicuramente in uso nella famiglia Pucci, come testimonia il dipinto di Sandro Botticelli sulle nozze di \"Nastagio degli Onesti\", commissionato come regalo di nozze da Lorenzo il Magnifico nel 1483. In Francia le forchette furono portate dalla corte di Caterina de' Medici, forchette che, tra l'altro, erano state disegnate da Benvenuto Cellini.\nLa sua lenta diffusione in Occidente fu favorita anche dalla corte di Carlo V, il quale ne aveva addirittura una piccola collezione; a Parigi rientrava fra le curiosit\u00e0 locali di una locanda, il \"Tour d'Argent\", dove Enrico III di Valois (1551-1589), figlio di Caterina de' Medici, la adoper\u00f2 per la prima volta (una testimonianza resa per\u00f2 almeno in parte inattendibile dal fatto che non vi sono testimonianze della Tour d'Argent risalenti a prima dell'Ottocento)..\nL'uso della forchetta rimaneva per\u00f2 malaccetto: era considerata segno di eccessiva stravaganza, a tal punto che persino il Re Sole preferiva le dita, e si convinse ad usarla soltanto quando la corte si trasfer\u00ec a Versailles nel 1684.\nLa forchetta incontr\u00f2 difficolt\u00e0 non solo in Francia ma anche negli altri Paesi soprattutto per l'atteggiamento della Chiesa: le superstizioni religiose opposero la pi\u00f9 strenua resistenza all'avanzare del progresso e della forchetta. Solo nel 1700 le autorit\u00e0 ecclesiastiche riconsiderarono la dibattuta questione dell'infernale strumento, che era ancora interdetto fra le mura dei conventi.\nNel 1770, sotto il regno di Ferdinando IV di Borbone, si adotta un modello pi\u00f9 corto a quattro rebbi (quello usato tuttora), ad opera del ciambellano di corte Gennaro Spadaccini (vedi anche alla voce Spaghetti). Il suo nome all'epoca, ancora oggi diffuso in Calabria (broccia), fu probabilmente mutuato dal francese broche (spiedo) o dall'albanese \"verocke\".\nLa forchetta in musica.\nIl termine \"forchetta\" indica anche una particolare posizione delle dita sugli strumenti a fiato, in cui si solleva un dito compreso tra due dita abbassate (ad es., indice ed anulare abbassati sulle chiavi o sui fori, medio sollevato). Questa posizione \u00e8 abbastanza innaturale per l'esecutore ed in pi\u00f9 produce un suono pi\u00f9 povero delle altre, ma si rende necessaria in alcuni strumenti per la produzione di alcune note. Negli strumenti moderni queste posizioni sono quasi completamente evitate grazie all'adozione di opportune chiavi."}
{"id": "100049", "revid": "125859397", "url": "https://it.wikipedia.org/wiki?curid=100049", "title": "Soraya Esfandiary Bakhtiari", "text": "Biografia.\nGiovinezza ed educazione.\nSoraya era figlia di Khalil Esfandiari Bakhtiari (1901-1983), un importante membro della trib\u00f9 dei Bakhtiari (Farsan) e ambasciatore d'Iran nella Repubblica Federale Tedesca. La madre, Eva Karl (1906-1994), era un'ebrea tedesca di origini russe. Soraya aveva anche un fratello, Bijan Esfandiari Bakhtiari (1937-2001). \nSoraya aveva ricevuto un'educazione araba ed europea, tra cui dei prestigiosi collegi svizzeri, e spesso viaggiava per l'Europa o tornava in Iran nella citt\u00e0 originaria del padre, Isfahan. Ad un evento a Londra conosce la sorella gemella dello Sci\u00e0: la principessa Ashraf Pahlavi, che vede subito le potenzialit\u00e0 della ragazza come consorte del fratello. Cos\u00ec la regina madre la invit\u00f2 a cena a Palazzo con tutta la sua famiglia e lei e lo Sci\u00e0, che all'epoca aveva 31 anni, si piacquero subito.\nMatrimonio regale.\nIl 12 febbraio 1951, all'et\u00e0 di 19 anni, Soraya spos\u00f2 lo Sci\u00e0 Mohammad Reza Pahlavi, di cui era innamorata e che la amava a sua volta, a Teheran. Lui arrivava da un matrimonio finito male con la principessa d'Egitto, Fawzia Fuad, che gli aveva dato una figlia femmina e da cui aveva divorziato legalmente pochi anni prima. Poco prima delle nozze Soraya aveva contratto il tifo, e durante la convalescenza lo Sci\u00e0 le faceva recapitare un gioiello al giorno per consolarla; durante le celebrazioni lei era ancora debilitata, ma ci\u00f2 non le imped\u00ec di incantare il Jet Set internazionale. \nSi dice che le nozze furono piene di presagi negativi: la sposa svenne tre volte a causa del pesante abito firmato Dior che pesava venti chili, adornato da oltre seimila diamanti e ventimila piume; lo stesso abito che lo Sci\u00e0 chieder\u00e0 a una cameriera di tagliare per alleggerire la consorte.\nNonostante le nozze combinate fossero sfociate in una grande passione, come ammise la stessa Soraya nell'autobiografia \"Il palazzo della solitudine\" (scritta nel 1991), la sua vita a palazzo era molto difficile e faticosa, a partire dalla lontananza continua del marito, fino alla generale condizione che soffriva in quanto donna. \nLa principessa era vittima di una discriminazione ben lontana dallo stile di vita che aveva vissuto in Europa, dove aveva sognato di fare l'attrice. A complicare la situazione, vi era la notevole pressione che subiva dalla famiglia imperiale, ansiosa di veder assicurato un erede al trono. Nei sette anni successivi al matrimonio Soraya non riusc\u00ec a dare un erede al sovrano, e lo Sci\u00e0 era pronto ad abdicare in favore del fratello, che sarebbe stato l'erede al trono in mancanza di un figlio maschio dello Sci\u00e0, pur di non perdere l'amore della sua vita. Il fratello per\u00f2 perde la vita in un incidente aereo, proprio mentre si sta recando a Teheran per il compleanno dello Sci\u00e0. \nNel frattempo Soraya era curata dai migliori dottori per cercare di rimanere incinta, ci si era rivolti perfino a fattucchiere turche e guaritori popolari, ma non ci fu verso. Sua Altezza croll\u00f2 in una depressione spaventosa, piangeva continuamente e senza motivo, non parlava quasi pi\u00f9 ad alta voce e la sua magrezza si faceva sempre pi\u00f9 preoccupante. \nDivorzio.\nIl matrimonio ebbe fine il 6 aprile 1958, quando il sovrano la ripudi\u00f2 dopo che fu evidente che non avrebbe potuto concepire figli. Lo stesso Sci\u00e0 diede annuncio della separazione pubblicamente, visibilmente affranto. A Soraya, dopo essere stata ripudiata, vennero dati i soprannomi di \"principessa dagli occhi tristi\" e \"principessa triste\", ma conserv\u00f2 il trattamento imperiale anche quando in Iran la monarchia venne abolita. Dopo il divorzio, che le lasci\u00f2 comunque il titolo di \"Sua Altezza Imperiale la Principessa dell'Iran\", si trasfer\u00ec in Francia, desiderosa di riprendere la sua carriera d'attrice. Si vocifera che lo Sci\u00e0 non abbia mai smesso di amarla, e che i due continuassero a vedersi in segreto.\nCarriera cinematografica.\nSoraya torn\u00f2 a Parigi, ma spesso soggiornava in Italia, specialmente a Roma, concedendosi agli eventi mondani e diventando una delle icone della \"Dolce Vita,\" aspettata dai paparazzi e raccontata tra le pagine dei rotocalchi. Recit\u00f2 nel film, girato nel 1965, \"I tre volti\", accanto ad Alberto Sordi, dove conobbe e si innamor\u00f2 del regista italiano Franco Indovina, gi\u00e0 sposato e padre di due figlie. La loro relazione dur\u00f2 circa sette anni, fino alla tragica morte di Indovina, avvenuta nel 1972 nell'incidente aereo di Montagna Longa a Palermo, nel poi diventato celebre incidente del volo Alitalia 112 in cui persero la vita oltre 100 persone. \nUltimi anni e morte.\nSoraya trascorse il resto della sua vita a Parigi, ma con frequenti soggiorni in localit\u00e0 mondane europee e, in incognito, spesso anche a Taormina per partecipare ad alcuni eventi culturali (festival del cinema in particolare). Nonostante fosse ormai una vera protagonista del \"jet-set\", era diventata mestamente nota per la sua depressione, che a partire dalla morte di Indovina andava sempre peggiorando. \nMor\u00ec a Parigi per cause naturali all'et\u00e0 di 69 anni e venne seppellita a Monaco di Baviera nel cimitero di Westfriedhof, accanto ai suoi familiari. Soraya rimase sempre un'icona della moda e del bel mondo, si fece vestire dai maggiori stilisti e frequent\u00f2 le mete pi\u00f9 ambite in compagnia di reali e miliardari. \nI suoi beni furono venduti ad un'asta a Parigi, in quanto il suo unico erede, il fratello Bijan, era morto a distanza di otto giorni da lei. Tra i beni messi all'asta, anche il sontuoso abito da sposa, creato da Christian Dior, valutato 1,2 milioni di dollari. "}
{"id": "100050", "revid": "1610933", "url": "https://it.wikipedia.org/wiki?curid=100050", "title": "Cud\u00f9 maggiore", "text": ""}
{"id": "100052", "revid": "1610933", "url": "https://it.wikipedia.org/wiki?curid=100052", "title": "Kudu maggiore", "text": ""}
{"id": "100053", "revid": "933835", "url": "https://it.wikipedia.org/wiki?curid=100053", "title": "Oliva (disambigua)", "text": ""}
{"id": "100055", "revid": "110157", "url": "https://it.wikipedia.org/wiki?curid=100055", "title": "Brunnadern", "text": "Brunnadern (toponimo tedesco) \u00e8 una frazione di 951 abitanti del comune svizzero di Neckertal, nel Canton San Gallo (distretto del Toggenburgo).\nStoria.\nFino al 31 dicembre 2008 \u00e8 stato un comune autonomo che si estendeva per 6,69\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Mogelsberg e Sankt Peterzell per formare il nuovo comune di Neckertal."}
{"id": "100056", "revid": "1318658", "url": "https://it.wikipedia.org/wiki?curid=100056", "title": "Zacatecas (citt\u00e0)", "text": "Zacatecas \u00e8 una citt\u00e0 del Messico, capitale dell'omonimo stato.\nStoria.\nLa citt\u00e0 fu fondata l'8 settembre 1546 e costruita sopra una ricca vena di argento scoperta da Juan de Tolosa lo stesso anno. Questa ed altre miniere nelle vicinanze attrassero molte persone, facendo di questo luogo uno dei principali centri minerari del Messico.\nL'argento di Zacatecas, assieme a quello di Potos\u00ed in Bolivia, serv\u00ec per fondere i pesos spagnoli che finanziarono in buona misura la politica europea dell'impero spagnolo.\nIl 23 giugno 1914 vi fu combattuta la Battaglia di Zacatecas durante la Rivoluzione messicana tra le truppe rivoluzionarie della Divisi\u00f3n del Norte guidate da Pancho Villa e le truppe federali guidate da Lu\u00eds Medina Barr\u00f3n, risoltasi con la decisiva vittoria Villista. Si tratt\u00f2 della pi\u00f9 sanguinosa battaglia della campagna per rovesciare il presidente Victoriano Huerta.\nEconomia.\nIndustria.\nL'attivit\u00e0 mineraria ha perso la sua importanza nell'economia odierna del paese, ed infatti l'importante miniera \"Mina El Ed\u00e9n\" \u00e8 stata convertita in un'attrazione turistica che comprende anche una discoteca sotterranea. La citt\u00e0 di Zacatecas \u00e8 quindi meta di vacanze non solo per messicani.\nTurismo.\nI turisti visitano Zacatecas soprattutto in settembre per la \"Feria nacional de Zacatecas\" ed in primavera durante la settimana di Pasqua.\nA sovrastare la citt\u00e0 da un'altezza di 150 m c'\u00e8 il \"Cerro de la Bufa\", una conformazione rocciosa coronata da una cappella, luogo popolare per camminate e visite turistiche.\nGeografia.\nSituata in una gola stretta e profonda, 2450 m sul livello del mare, con piccole stradine (\"callejones\" in spagnolo) che salgono sui ripidi versanti, e case dai tetti bianchi e piatti. Il centro coloniale \u00e8 dal 1993 patrimonio dell'UNESCO e presenta palazzi con elaborate decorazioni, strade di ciottoli, e lanterne in ferro battuto. Quartieri pi\u00f9 moderni sono situati lontani dal centro ed hanno zone povere ed alcune comunit\u00e0 chiuse molto ricche.\nIl centro della citt\u00e0 \u00e8 Plaza de Armas, una piccola piazza circondata dalla cattedrale e dal palazzo del governatore. Molte altre piazzette, assieme a parchi (\"jardines\"), costellano la citt\u00e0. Tra questi il \"Jard\u00edn de la Independencia\" ed il minuscolo (19 m\u00b2) \"Jard\u00edn de Ju\u00e1rez\".\nLa cattedrale \u00e8 un edificio di pietra rossa (\"cantera\") molto elaborato, i cui ricchi interni furono oggetto di rapine durante le guerre civili del diciannovesimo e del XX secolo. La citt\u00e0 abbonda di chiese, molte delle quali sono state ora convertite in gallerie d'arte o musei.\nIstruzione.\nZacatecas ospita la Universidad Aut\u00f3noma de Zacatecas (UAZ) e una sede del Instituto Tecnol\u00f3gico y de Estudios Superiores de Monterrey (ITESM)."}
{"id": "100057", "revid": "1573940", "url": "https://it.wikipedia.org/wiki?curid=100057", "title": "Tragelaphus imberbis", "text": "Il kudu minore (\"Tragelaphus imberbis\") \u00e8 un'antilope di boscaglia endemica dell'Africa orientale. L'animale fa parte del genere \"Tragelaphus\", all'interno della famiglia Bovidae. Venne descritto scientificamente per la prima volta dallo zoologo inglese Edward Blyth, nel 1869. Si tratta di un'antilope di medie dimensioni, che in media misura circa 110-140 centimetri (43-55 pollici). I maschi raggiungono un'altezza al garrese di circa 95\u2013105 centimetri (37\u201341 pollici), mentre le femmine possono raggiungere un'altezza di 90\u2013100 centimetri (35\u201339 pollici), per un peso, nei maschi, di 92-108 kg (203-238 libbre), e di 56-70 kg (123-154 libbre) per le femmine. Le femmine e i giovani hanno un mantello bruno-rossastro, mentre i maschi diventano grigio giallastri o pi\u00f9 scuri dopo i 2 anni di vita. Solo i maschi possiedono le corna, che hanno una forma lunga e a spirale, raggiungendo una lunghezza di 50\u201370 centimetri (20\u201328 pollici), arricciandosi generalmente due volte o due volte e mezzo.\nIl kudu minore \u00e8 un erbivoro, che si nutre principalmente del fogliame di cespugli e alberi bassi (germogli, ramoscelli) ed erbe. Nonostante le variazioni stagionali e locali, il fogliame di alberi e arbusti costituiscono il 60-80% della sua dieta durante tutto l'anno. Il kudu minore \u00e8 attivo principalmente nelle ore notturne e durante l'alba, cercando riparo nei fitti boschetti durante le ore diurne. Contrariamente a molte altre specie di antilope il kudu minore non \u00e8 una specie territoriale e le lotte intraspecifiche sono piuttosto rare. Mentre le femmine sono gregarie, i maschi adulti sono perlopi\u00f9 solitari. Questi animali non hanno una stagione riproduttiva fissa; le nascite possono avvenire in qualsiasi momento dell'anno. Il kudu minore abita regioni aride, pianeggianti e ricche di boscaglia.\nIl kudu minore \u00e8 originario di Etiopia, Kenya, Somalia, Sud Sudan, Tanzania e Uganda, ma \u00e8 localmente estinto a Gibuti. Alcuni autori hanno ipotizzato che un tempo l'animale fosse presente anche in Arabia Saudita e nello Yemen fino al 1967, sebbene la sua presenza nella penisola arabica sia ancora controversa. La popolazione totale di kudu minori \u00e8 stata stimata a circa 118.000 esemplari, con una tendenza alla diminuzione delle popolazioni. Un terzo della popolazione totale sopravvive in aree protette. Attualmente, l'Unione Internazionale per la Conservazione della Natura (IUCN) valuta il kudu minore come specie Prossima alla minaccia.\nDescrizione.\nIl kudu minore \u00e8 un'antilope di medie dimensioni dalle corna a spirale. La lunghezza complessiva dell'animale, dalla testa ai quarti posteriori, \u00e8 in genere compresa tra i 110 e i 140 centimetri (43-55 pollici). I maschi raggiungono un'altezza al garrese di circa 95\u2013105 centimetri (37\u201341 pollici), mentre le femmine possono raggiungere un'altezza di 90\u2013100 centimetri (35\u201339 pollici). I maschi hanno un peso medio di 92-108 kg (203-238 libbre), mentre le femmine pesano in media 56-70 kg (123-154 libbre). La coda \u00e8 folta e lunga 25\u201340 centimetri (9,8\u201315,7 pollici), ed \u00e8 ricoperta da un ciuffo di peli bianchi con una punta nera all'estremit\u00e0.\nIl kudu minore mostra uno spiccato dimorfismo sessuale: il maschio \u00e8 notevolmente pi\u00f9 grande della femmina, e quest'ultime, cos\u00ec come i giovani, hanno un mantello rossiccio, mentre i maschi diventano grigio giallastri o pi\u00f9 scuri dopo i 2 anni di vita. Inoltre, solo i maschi hanno le corna mentre le femmine ne sono sprovviste. Le femmine hanno quattro capezzoli. Il maschio presenta una prominente criniera nera sul collo, caratteristica poco sviluppata nella femmina. Lungo la linea mediana del dorso di entrambi i sessi \u00e8 presente una striscia bianca da cui si diramano 11-14 strisce bianche che coprono i fianchi dell'animale. In contrasto, sulla linea mediana del ventre \u00e8 presente una linea nera. Contrariamente ad altre specie del genere \"Tragelaphus\", il kudu minore non presenta alcuna barba sulla gola. Il muso dell'animale \u00e8 pi\u00f9 scuro, e davanti a ciascun occhio \u00e8 presente una piccola barretta bianca. L'area intorno alle labbra \u00e8 bianca, e la gola presenta due grandi macchie bianche, mentre due macchie circolari pi\u00f9 piccole sono presenti su ciascun lato della mandibola. Il ventre \u00e8 completamente bianco, mentre le snelle zampe sono fulve e coperte da macchie bianche e nere. Il kudu minore \u00e8 anche caratterizzato da grandi orecchie arrotondate. La durata media della vita di questi animali \u00e8 di circa 10 anni in natura e 15 anni in cattivit\u00e0.\nSolo i maschi possiedono le corna, che hanno una forma lunga e a spirale, raggiungendo una lunghezza di 50\u201370 centimetri (20\u201328 pollici), arricciandosi generalmente due volte o due volte e mezzo. Le corna sono generalmente di colore marrone scuro e punteggiate di bianco. I giovani maschi iniziano a sviluppare le corna dopo 6-8 mesi di vita, raggiungendo la loro piena lunghezza dopo i 3 anni.\nBiologia.\nIl kudu minore \u00e8 attivo principalmente durante le ore notturne e durante l'alba, cercando riparo nei fitti boschetti durante le ore diurne. Il suo manto gli permette di mimetizzarsi perfettamente con le boscaglie secche in cui vive, a tal punto che solo le orecchie e la coda possono indicarne la presenza. Durante le ore diurne rimangono nascosti nelle zone ombreggiate, riposandosi o ruminando. Il kudu minore trascorre circa il 35% del tempo a nutrirsi, il 36% in piedi e/o sdraiato, e il 29% in movimento. Essendo una delle specie pi\u00f9 snelle di \"Tragelaphus\", il kudu minore pu\u00f2 muoversi con facilit\u00e0 attraverso la fitta vegetazione. Il kudu minore \u00e8 un animale timido e diffidente. Quando allarmato, l'animale resta immobile, confermando l'eventuale pericolo. Se rileva un predatore in avvicinamento, emette un abbaio breve e acuto, simile a quello dell'imbabala, per poi scattare per sfuggire all'aggressore, spiccando salti che possono arrivare fino a 2 metri (6,6 piedi) d'altezza. Se catturato dal predatore, l'animale emette un forte belato.\nIl kudu minore \u00e8 di natura gregaria. All'interno del branco non vi \u00e8 alcun leader o gerarchia; non si osservano nemmeno comportamenti territoriali tra i maschi, pertanto i combattimenti sono piuttosto rari. Durante i combattimenti, i kudu minori si agganciano l'un l'altro con le corna, spingendosi a vicenda finch\u00e9 uno dei due non cede. I branchi non sono particolarmente uniti, e la pulizia reciproca (atto a consolidare l'unione del gruppo) \u00e8 raramente osservata. A differenza della maggior parte dei tragelaphini, le femmine rimangono in gruppo per diversi anni, formando gruppi composti da una a tre femmine, insieme alla loro prole. I maschi giovani lasciano le madri all'et\u00e0 di un anno e mezzo, et\u00e0 a cui possono gi\u00e0 formare un gruppo loro. Tuttavia, all'et\u00e0 di 4-5 anni, i maschi preferiscono vivere uno stile di vita solitario, evitandosi a vicenda, sebbene quattro o cinque maschi possano condividere lo stesso territorio. I kudu minori di solito non formano branchi misti con altri animali, tranne quando si nutrono nella stessa area.\nDieta.\nIl kudu minore \u00e8 un erbivoro, che si nutre principalmente del fogliame di cespugli e alberi (germogli, ramoscelli) ed erbe. Si nutre anche di fiori e frutti, se disponibili, e in parte anche di erba, di solito durante la stagione delle piogge. Nonostante le variazioni stagionali e locali, il fogliame degli alberi e degli arbusti costituisce il 60-80% della sua dieta durante tutto l'anno. Le foglie di piante rampicanti e viti (come \"Thunbergia guerkeana\" e alcune specie di Cucurbitaceae e Convulvulaceae) costituiscono il 15-25% della dieta dell'animale durante la stagione delle piogge. I frutti vengono consumati principalmente durante la stagione secca. Il senso dell'olfatto \u00e8 essenziale per la ricerca di frutti caduti, come \"Melia volkensii\" e \"Acacia tortilis\", mentre i frutti pi\u00f9 piccoli, come le specie di \"Commiphora\", vengono raccolti direttamente dagli alberi. Le dimensioni e la struttura dello stomaco dell'animale suggeriscono anche la sua dipendenza primaria dal brucare.\nIl kudu minore si nutre principalmente al tramonto o all'alba, spesso insieme a gerenuk e impala. Il kudu minore e il gerenuk possono competere per le stesse specie sempreverdi durante la stagione secca. Tuttavia, a differenza del gerenuk, il kudu minore si nutre raramente del fogliame delle \"Acacia\" e, al contrario del gerenuk, non \u00e8 in grado ergersi verticalmente sulle zampe posteriori per raggiungere il fogliame pi\u00f9 alto. Il kudu minore non ha bisogno di grandi quantit\u00e0 d'acqua, e ci\u00f2 li consente di vivere anche negli ambienti pi\u00f9 aridi. Per assumere acqua durante la stagione secca, il kudu minore si nutre di piante succulente, come il sisal selvatico, la \"Sansevieria\" e alcune specie di \"Euphorbia\".\nRiproduzione.\nSia i maschi che le femmine diventano sessualmente maturi ad un anno e mezzo di vita. Tuttavia, i maschi cominciano ad accoppiarsi effettivamente solo dopo i 4-5 anni. I maschi e le femmine sono fertili fino all'et\u00e0 di 14 e 14-18 anni, rispettivamente, con l'et\u00e0 massima per un allattamento riuscito nelle femmine di 13-14 anni. Senza una stagione riproduttiva fissa, le nascite possono avvenire in qualsiasi momento dell'anno. Uno studio presso lo zoo di Dv\u016fr Kr\u00e1lov\u00e9 (Repubblica Ceca) ha dimostrato che il 55% delle nascite avviene tra settembre e dicembre. Un maschio in calore esamina l'urina di ogni femmina che incontra, a cui la femmina risponde urinando ulteriormente. Avendo individuato una femmina in estro, il maschio la segue da vicino, cercando di strofinarle la guancia sui quarti posteriori, sulla testa, sul collo e sul petto, eseguendo movimenti ansimanti con le labbra. Infine, il maschio monta la femmina, appoggiando la testa e il collo sulla schiena, in modo simile agli altri tragelaphini.\nIl periodo di gestazione \u00e8 di 7-8 mesi, dopodich\u00e9 nasce un solo vitellino. Quando una femmina sta per partorire si isola dal gruppo, rimanendo sola per alcuni giorni. Il vitello appena nato pesa 4-7,5 kg (8,8-16,5 libbre). In natura, circa il 50% dei vitelli muore entro i primi sei mesi di vita e solo il 25% sopravvive dopo i tre anni. In uno studio presso lo zoo di Basilea (Svizzera), dove il 43% della prole nata in cattivit\u00e0 \u00e8 morto prima di raggiungere l'et\u00e0 di sei mesi, le principali cause di mortalit\u00e0 giovanile sono state identificate nella diffusione di una malattia dei muscoli bianchi e la carenza di vitamina E e selenio nelle loro diete. La dimensione della mandria, il sesso, l'incrocio e la stagione non hanno avuto alcun ruolo nella mortalit\u00e0 dei nuovi nati. Durante il pascolo, la madre nascondo il vitello nella fitta vegetazione, tornando principalmente la sera per allattare, controllando l'identit\u00e0 del cucciolo annusandone la groppa o il collo. Nel primo mese, l'allattamento pu\u00f2 durare 8 minuti. Durante questo periodo la madre e il vitello comunicano attraverso bassi belati.\nDistribuzione e habitat.\nIl kudu minore abita le regioni aride, pianeggianti e ricche di boscaglie. Si trova spesso in zone dove crescono le acacie e i cespugli spinosi di \"Commiphora\" nelle aree semiaride dell'Africa nord-orientale. L'animale evita gli spazi aperti e l'erba alta, preferendo invece zone d'ombra con erba corta. Trovato anche nei boschi e nelle zone collinari, il kudu minore si trova generalmente ad altitudini inferiori ai 1.200 metri (3.900 piedi); sebbene siano stati avvistati a latitudini di circa 1.740 metri (5.710 piedi) vicino al Kilimanjaro. Il territorio individuale di questi animali comprende in genere 0,4-6,7 km\u00b2, con i territori dei maschi che hanno una superficie media di 2,2 km\u00b2, mentre quello delle femmine copre 1,8 km\u00b2.\nIl kudu minore \u00e8 originario dell'Etiopia, Kenya, Somalia, Sud Sudan, Tanzania e Uganda, ma \u00e8 estinto localmente a Gibuti. Oggi in gran parte confinato nel Corno d'Africa, storicamente l'areale di questa specie andava da Auasc (Etiopia) verso sud attraverso l'Etiopia meridionale e orientale, e la maggior parte della Somalia (tranne il nord e il nord-est) e il Kenya (eccetto il sud-ovest). L'animale \u00e8 stato avvistato anche nel Sudan sud-orientale e nelle parti nord-orientali e orientali dell'Uganda e della Tanzania. Prove della sua esistenza nella penisola arabica includono un paio di corna ottenute nel 1967 da un singolo esemplare ucciso nello Yemen del Sud, e un altro in Arabia Saudita, nonch\u00e9 una recente analisi dei siti di pitture rupestri risalenti all'Olocene inferiore-medio a Jubbah e Shuwaymis, provincia di Ha'il, Arabia Saudita.\nTassonomia.\nIl nome scientifico del kudu minore \u00e8 \"Tragelaphus imberbis\". L'animale \u00e8 classificato nel genere \"Tragelaphus\", nella famiglia Bovidae. La specie venne descritta per la prima volta dallo zoologo inglese Edward Blyth, nel 1869. Il nome generico, \"Tragelaphus\", deriva dalla parola greca \"Tragos\", che significa un capro, ed \"elaphos\", che significa cervo, mentre il nome specifico, \"imberbis\", deriva da un termine latino che significa \"senza barba\", riferendosi alla mancanza di criniera o una barba di questo kudu. Il nome vernacolare kudu (o koodoo) potrebbe aver avuto origine sia dall'Afrikaans \"koedoe\" o dal Khoikhoi \"kudu\". Il termine \"minore\" denota la taglia pi\u00f9 piccola di questa antilope rispetto al kudu maggiore.\nNel 1912, lo zoologo americano Edmund Heller istitu\u00ec il genere \"Ammelaphus\" solo per il kudu minore, con specie tipo \"A. strepsiceros\". Il kudu minore \u00e8 ora tipicamente collocato all'interno del genere \"Tragelaphus\". Tuttavia, una pubblicazione del 2011 di Colin Groves e Peter Grubb sostiene il rinnovato posizionamento del kudu minore nel genere \"Ammelaphus\" sulla base del fatto che questa specie fa parte della prima discendenza divergente della sua trib\u00f9, essendosi separata dal lignaggio principale prima che quest'ultimo si dividesse in \"Tragelaphus\" e \"Taurotragus\".\nNel 2005, Sandi Willows-Munro (dell'Universit\u00e0 del KwaZulu-Natal) e colleghi hanno effettuato un'analisi mitocondriale delle nove specie di \"Tragelaphus\". I dati ricavati dall'analisi del mtDNA e nDNA sono stati confrontati. I risultati hanno dimostrato che la trib\u00f9 Tragelaphini \u00e8 monofiletica con il minore kudu come membro basale nella filogenesi, seguito dal nyala (\"T. angasii\"). Sulla base dei dati mitocondriali, il kudu minore si separ\u00f2 dal suo clade gemello circa 13,7 milioni di anni fa. Tuttavia, i dati nucleari mostrano che il kudu minore e il nyala formano un clade e si separarono collettivamente dal loro clade gemello 13,8 milioni di anni fa.\nIl kudu minore ha 38 cromosomi diploidi. Tuttavia, a differenza degli altri membri della sottofamiglia Tragelaphinae, il cromosoma X e il cromosoma Y sono composti, e ciascuno \u00e8 fuso con uno dei due autosomi identici.\nConservazione.\nLa timidezza e la riservatezza del kudu minore e la sua capacit\u00e0 di mimetizzarsi nella fitta boscaglia lo ha in gran parte protetto dai rischi del bracconaggio. Ne \u00e8 un esempio il fatto che il kudu minore sia molto diffuso nella regione dell'Ogaden, ricca di fitte boscaglie, e flagellata dalla caccia incontrollata da parte della popolazione locale. Tuttavia, i focolai di peste bovina, a cui il kudu minore \u00e8 altamente suscettibile, hanno provocato un forte calo del 60% della popolazione animale nello Tsavo National Park, in Kenya. Il pascolo eccessivo, l'espansione degli insediamenti umani e la perdita dell'habitat sono tra le principali minacce alla sopravvivenza di questo animale.\nLa popolazione totale del kudu minore \u00e8 stata stimata a circa 118.000 esemplari, con una tendenza alla diminuzione delle popolazioni. Il tasso di declino \u00e8 aumentato al 20% in due decenni. Attualmente, la IUCN valuta il kudu minore come una specie Prossima alla minaccia. Circa un terzo della popolazione di kudu minore vive in aree protette come i parchi nazionali Awash, Omo e Mago (Etiopia); il Parco Nazionale Lag Badana (Somalia); il Parco nazionale dello Tsavo (Kenya); il Ruaha National Park (Tanzania), sebbene si presenti in numero maggiore al di fuori di queste aree. La densit\u00e0 di popolazione raramente supera 1/km\u00b2 ed \u00e8 generalmente inferiore.\nLa testa del kudu minore maschio, con le sue eleganti corna a spirale, \u00e8 il simbolo dello zoo di Saint Louis."}
{"id": "100058", "revid": "1610933", "url": "https://it.wikipedia.org/wiki?curid=100058", "title": "Kudu minore", "text": ""}
{"id": "100059", "revid": "1610933", "url": "https://it.wikipedia.org/wiki?curid=100059", "title": "Cud\u00f9 minore", "text": ""}
{"id": "100060", "revid": "110157", "url": "https://it.wikipedia.org/wiki?curid=100060", "title": "Mogelsberg", "text": "Mogelsberg (toponimo tedesco) \u00e8 una frazione di 2\u00a0203 abitanti del comune svizzero di Neckertal, nel Canton San Gallo (distretto del Toggenburgo).\nStoria.\nFino al 31 dicembre 2008 \u00e8 stato un comune autonomo che si estendeva per 32,06\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Brunnadern e Sankt Peterzell per formare il nuovo comune di Neckertal, del quale Mogelsberg \u00e8 il capoluogo."}
{"id": "100065", "revid": "110157", "url": "https://it.wikipedia.org/wiki?curid=100065", "title": "Sankt Peterzell", "text": "Sankt Peterzell (toponimo tedesco) \u00e8 una frazione di 1\u00a0172 abitanti del comune svizzero di Neckertal, nel Canton San Gallo (distretto del Toggenburgo).\nStoria.\nFino al 31 dicembre 2008 \u00e8 stato un comune autonomo che si estendeva per 9,38\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Brunnadern e Mogelsberg per formare il nuovo comune di Neckertal."}
{"id": "100066", "revid": "1544939", "url": "https://it.wikipedia.org/wiki?curid=100066", "title": "Francesco Giuseppe I d'Austria", "text": "Regn\u00f2 sul neo riformato Impero austro-ungarico dal 1867, mentre sul Regno Lombardo-Veneto fino al 1866. Apparteneva alla casa d'Asburgo-Lorena e fu di fatto l'ultimo vero sovrano assoluto europeo per diritto divino fino alla morte.\nNel dicembre 1848 suo zio Ferdinando I, ritenuto troppo debole per affrontare la crisi politica, abdic\u00f2 al trono presso la citt\u00e0 di Olomouc, come parte del piano del principe Felix Schwarzenberg per domare le rivoluzioni in Ungheria. Questo permise al diciottenne Francesco Giuseppe di accedere al trono dopo che il padre, Francesco Carlo d'Asburgo-Lorena, ebbe rinunciato alla successione; venne incoronato imperatore d'Austria il 2 dicembre 1848, su richiesta della sua famiglia.\nIl suo regno di quasi 68 anni ha superato la durata di ogni altro sovrano della sua dinastia, ma le scelte di governo in politica interna ed estera, ritenute reazionarie, lo imposero come il responsabile del disgregamento e della dissoluzione dell'Impero austro-ungarico. Abrog\u00f2 nel 1851 le concessioni costituzionali e instaur\u00f2 un regime assolutista e centralista.\nIl suo regno fu travagliato dalle spinte nazionaliste all'interno dell'impero. Le sconfitte militari nella seconda guerra d'indipendenza italiana (del 1859) e nella guerra austro-prussiana (del 1866) lo videro costretto a scendere a patti con i magiari e convertire l'Impero austriaco in due monarchie costituzionali: il compromesso del 1867 cre\u00f2 la doppia monarchia austro-ungarica come una vera e propria unione di due Stati, ponendosi in una situazione di neutralit\u00e0 che dur\u00f2 per pi\u00f9 di 40 anni. Sotto il suo regno crebbe l'opposizione alla crescente influenza della Russia nei Balcani, mentre si avvicin\u00f2 all'Impero tedesco, firmando la Duplice alleanza.\nIl rifiuto di avviare un processo di riforme nella Cisleitania da parte di Francesco Giuseppe, nelle Terre della Corona di Santo Stefano, il non riconoscimento dell'\u00e9lite magiara e il sempre pi\u00f9 ampio conflitto tra le diverse nazionalit\u00e0 avviarono l'impero verso il collasso. Le tensioni in atto nei Balcani e la sovrastima delle forze militari dell'Austria-Ungheria condussero Francesco Giuseppe nell'estate 1914 a dichiarare guerra alla Serbia, aggressione che port\u00f2, nel quadro del meccanismo di alleanze tra potenze europee, a scatenare la prima guerra mondiale.\nNella vita privata visse molte tragedie: la fucilazione in Messico del fratello Massimiliano (nel 1867); la morte del suo unico figlio maschio ed erede, Rodolfo (nel 1889); la morte del fratello Carlo Ludovico (nel 1896); l'omicidio della moglie Sissi (nel 1898); l'assassinio del nipote Francesco Ferdinando a Sarajevo (nel 1914). Alla sua morte, nel 1916, segu\u00ec la sconfitta militare austro-tedesca nella Grande Guerra: i divergenti interessi nazionali dei popoli e la cacciata degli Asburgo-Lorena dall'Austria con la proclamazione della repubblica portarono alla dissoluzione dell'Impero il 3 aprile 1919.\nBiografia.\nI primi anni e la successione al trono.\nFrancesco Giuseppe nacque al Castello di Sch\u00f6nbrunn a Vienna, figlio maggiore dell'arciduca Francesco Carlo d'Asburgo-Lorena (figlio minore dell'imperatore Francesco II d'Austria) e di sua moglie Sofia di Wittelsbach, principessa di Baviera. Nel 1835 era salito al trono imperiale lo zio di Francesco Giuseppe, Ferdinando I, il quale per\u00f2 era malato di mente e non aveva avuto figli.\nPresagendo la successione, l'arciduca Francesco Carlo (che era il primo in linea di successione dopo il fratello imperatore), rifiut\u00f2, , il trono imperiale e la scelta di successione ricadde perci\u00f2 su Francesco Giuseppe, allora giovane arciduca di appena 5 anni, che venne perci\u00f2 cresciuto dalla madre con l'intento un giorno di farne l'erede al trono austriaco.\nFrancesco Giuseppe fu educato da due precettori, il diplomatico Heinrich Franz von Bombelles e il colonnello Johann Baptist Coronini Cronberg. Durante i festeggiamenti di compleanno per i suoi 13 anni, Francesco Giuseppe venne nominato colonnello del 3\u00ba reggimento Dragoni.\nFrancesco Giuseppe ebbe tre fratelli minori: Massimiliano (1832-1867), Carlo Ludovico (1833-1886) e Ludovico Vittorio (1842-1919), e una sorella, Maria Anna (1835-1839), che per\u00f2 mor\u00ec all'et\u00e0 di soli quattro anni. A seguito della rinuncia del cancelliere Metternich al suo impegno governativo durante le rivoluzioni del 1848, il giovane arciduca Francesco Giuseppe venne proposto per la successione allo zio, impossibilitato a governare, essendo gravemente malato.\nFrancesco Giuseppe venne in un primo momento nominato anche Governatore della Boemia a partire dal 6 aprile di quell'anno, ma non prese mai effettivamente possesso dell'incarico. In seguito, venne mandato al seguito del feldmaresciallo Radetzky come osservatore nella sua campagna partita da Milano il 29 aprile di quell'anno e vide assieme all'insigne militare lo svolgersi della battaglia di Santa Lucia il 6 maggio 1848 dal Bastione di Santo Spirito.\nIn seguito alle rivolte del 1848, l'intera corte dovette fuggire da Vienna alla tenuta di Olomouc, in Moravia. Le truppe imperiali, comandate dal feldmaresciallo Alfred von Windisch-Graetz, e quelle croate, al comando del Bano Josip Jela\u010di\u0107, diedero inizio il 26 ottobre dello stesso anno al bombardamento dei quartieri popolari di Vienna, che dur\u00f2 una settimana e che si concluse con l'assalto alla baionetta delle ultime sacche di resistenza della popolazione rivoluzionaria. Oltre 2000 insorti furono trucidati e migliaia di altri cittadini furono condannati a morte o a lunghe pene detentive, tra cui anche Robert Blum che, in spregio alla sua immunit\u00e0 parlamentare, venne fucilato e gettato in una fossa comune.\nAlfred von Windisch-Graetz, forte del suo successo nell'avvenuta soppressione della rivolta viennese, sostenne Francesco Giuseppe nella successione al trono al posto dello zio Ferdinando I. Il 2 dicembre 1848, a Olomouc, in seguito all'abdicazione dello zio Ferdinando e alla rinuncia di suo padre, Francesco Giuseppe, fino ad allora chiamato semplicemente Franz, pot\u00e9 assurgere al trono imperiale austriaco, adottando il nome di Francesco Giuseppe I: il primo in memoria del nonno e il secondo in memoria dell'antenato Giuseppe II, uno dei massimi riformatori dell'impero.\nL'assolutismo imperiale, 1848-1860.\nSotto la guida del nuovo primo ministro, il principe Felix Schwarzenberg, il giovane imperatore venne convinto a intraprendere una strada cauta dopo la sua ascesa, concedendo allo Stato una costituzione nel marzo del 1849. Allo stesso tempo si rendevano necessarie delle campagne militari nei confronti degli insorti ungheresi, ribellatisi all'autorit\u00e0 centralista degli Asburgo in nome della loro antica indipendenza.\nFrancesco Giuseppe dovette ben presto fronteggiare anche nuove battaglie in Italia, con re Carlo Alberto di Savoia che nel marzo del 1848 incominci\u00f2 delle ostilit\u00e0 per accogliere il desiderio dei lombardi di essere annessi al Piemonte piuttosto che all'Austria. Ben presto, per\u00f2, la sorte militare propese per Francesco Giuseppe e le sue giubbe bianche austriache; Carlo Alberto venne battuto in maniera decisiva da Radetzky nella battaglia di Novara e forzato ad abdicare al suo trono.\nIn Ungheria la situazione era pi\u00f9 pericolosa e la sconfitta austriaca risultava pi\u00f9 evidente: Francesco Giuseppe, sentendo la necessit\u00e0 di assicurare i suoi diritti su quel territorio, chiese aiuto alla Russia, richiedendo l'intervento dello zar Nicola I in modo da \"evitare che l'insurrezione ungherese si sviluppi in una calamit\u00e0 europea\". Le truppe russe entrarono in Ungheria in supporto degli austriaci e la rivoluzione venne schiacciata sul finire dell'estate del 1849.\nCon l'ordine ricostituito in tutto l'impero, in base al dogma della monarchia per diritto divino, Francesco Giuseppe ritir\u00f2 le concessioni costituzionali da lui fatte e inaugur\u00f2 una politica assolutista e centralista, guidata dal ministro degli interni Alexander Bach. Negli anni successivi l'Austria riprese le proprie posizioni sulla scena internazionale dopo il disastro del 1848-1849 e, sotto la guida di Schwarzenberg, fu in grado di arginare lo schema prussiano di creazione di una nuova Confederazione tedesca sotto la guida della Prussia stessa, dalla quale l'Austria sarebbe stata esclusa. Dopo la prematura morte di Schwarzenberg, avvenuta nel 1852, egli non pot\u00e9 essere sostituito con uno statista di eguale levatura e l'imperatore si ritrov\u00f2 a dover svolgere personalmente l'incarico di primo ministro.\nIl tentativo di assassinio e le sconfitte nel risorgimento italiano.\nIl 18 febbraio 1853, mentre stava passeggiando con il conte Maximilian Karl Lamoral O'Donnell, Francesco Giuseppe fu aggredito dall'operaio tessile ungherese J\u00e1nos Lib\u00e9nyi, che intendeva cos\u00ec vendicare le centinaia di martiri della rivolta magiara, impiccati nella citt\u00e0 di Arad nel settembre 1849. Approfittando della disattenzione della scorta, il ventiduenne Lib\u00e9nyi tent\u00f2 di pugnalare l'imperatore alla gola, ma la lama rimase incastrata in una fibbia di metallo che ornava il colletto della divisa, procurando solo lievi escoriazioni; l'attentatore fu immediatamente bloccato dai presenti e, dopo un rapido processo, fu impiccato, nella prigione di Simmering, lo stesso febbraio. Sul luogo dell'attentato venne eretta una chiesa, quale ringraziamento per lo scampato pericolo, costruita con i fondi ricavati da una colletta organizzata dal fratello minore Massimiliano. L'edificio, sito nei pressi dell'Universit\u00e0 di Vienna, lungo la Ringstrasse, \u00e8 conosciuto con il nome di Votivkirche (\"Chiesa votiva\").\nL'arciduchessa Sofia aveva deciso che la decisione migliore per la dinastia fosse un matrimonio tra consanguinei e la scelta cadde sulla cugina di primo grado di Francesco Giuseppe, la diciannovenne Elena di Baviera - figlia maggiore di sua sorella e del duca Massimiliano in Baviera -, ma il giovane s'innamor\u00f2 della sorella di Elena, la quindicenne Elisabetta (meglio conosciuta come Sisi). I due si sposarono il 24 aprile 1854 nella chiesa degli Agostiniani di Vienna e da quel momento Elisabetta si dimostr\u00f2 sempre una figura importante nelle scelte di Francesco Giuseppe, soprattutto nel mutato atteggiamento verso l'Ungheria.\nDal 1848 al 1866 la politica di Francesco Giuseppe fu rivolta soprattutto verso l'Occidente, al mantenimento dei possedimenti italiani, alla supremazia sui frammentati Stati tedeschi. Dopo la morte di Schwarzenberg, per\u00f2, la politica austriaca divent\u00f2 sempre pi\u00f9 centralizzata e repressiva (processi di Mantova, repressione dei moti del 6 febbraio 1853 a Milano) e furono fatti errori strategici vitali. Il mancato intervento nella guerra di Crimea isol\u00f2 l'Austria in Europa e, soprattutto permise al Regno di Sardegna di Vittorio Emanuele II di Savoia di aumentare la sua influenza con Francia e Inghilterra.\nGrazie alla promessa di cessione di Nizza e della Savoia e per l'aiuto dato in Crimea, il Regno di Sardegna ottenne l'aiuto della Francia di Napoleone III, nel 1859 per combattere la seconda guerra di indipendenza. In quella occasione, non soddisfatto dalla direzione strategica del feldmaresciallo Ferenc Gyulay, Francesco Giuseppe decise di rimuoverlo dall'incarico e di assumere personalmente il comando dell'esercito austriaco in Italia.\nIl risultato fu disastroso e, dopo la sanguinosa battaglia di Solferino e San Martino, si vide costretto a firmare l'armistizio di Villafranca, che sanciva la cessione della Lombardia al Regno di Sardegna, ma riusc\u00ec a mantenere sotto il controllo dell'Impero asburgico il Veneto, nonostante le pressioni diplomatiche dei Savoia, i quali furono costretti a ratificare il trattato poich\u00e9 l'imperatore francese aveva fretta di concludere la guerra in modo da non attirare critiche verso la propria politica estera. Il 1867 rappresent\u00f2 poi per Francesco Giuseppe un'ulteriore messa alla prova del suo animo: suo fratello Massimiliano, eletto imperatore del Messico nel 1863 su proposta dei monarchici locali, venne fucilato dai rivoluzionari del Paese, che stavano attuando una guerra d'indipendenza sempre pi\u00f9 marcata per evitare governi di natura straniera.\nDal 1866 a Sarajevo.\nLe sconfitte del 1866 indussero Francesco Giuseppe a occuparsi dei territori orientali del suo Stato e soprattutto del mai risolto problema dell'Ungheria. Nel 1867, sotto l'influsso dell'imperatrice e del conte Andr\u00e1ssy, si arriv\u00f2 a un compromesso (\"Ausgleich\") con l'Ungheria, che divideva l'impero in due territori: la Cisleitania e la Transleitania (rispettivamente \"al di qua\" e \"al di l\u00e0\" del fiume Leita), che mantenevano in comune il monarca, il ministro degli esteri e il ministero della guerra. Da allora lo Stato retto dalla monarchia asburgica venne chiamato Austria-Ungheria.\nDurante gli anni settanta del XIX secolo l'Austria-Ungheria fu impegnata a livello internazionale in diverse alleanze, quali il \"Dreikaiserbund\" (Alleanza dei tre imperatori) con l'Impero tedesco di Otto von Bismarck e l'Impero russo nel 1873 e la Duplice alleanza con l'Impero tedesco nel 1879, divenuta nel 1882 Triplice alleanza con l'adesione del Regno d'Italia. Nel 1878 all'Austria-Ungheria fu affidata l'amministrazione fiduciaria della Bosnia-Erzegovina, secondo quanto previsto dal Congresso di Berlino dello stesso anno.\nQuesta amministrazione fiduciaria, come molti presagivano, divenne poi un'annessione, approvata con un atto unilaterale dell'impero nel 1908. La decisione contribu\u00ec sostanzialmente all'allontanamento sempre pi\u00f9 marcato della Russia, gi\u00e0 in rotta di collisione con l'Impero asburgico da anni, e dell'Italia, che seppur alleata non venne nemmeno informata della imminente annessione, particolare che fornir\u00e0 al Regno d'Italia un appiglio diplomatico cui aggrapparsi nel denunciare la Triplice alleanza al momento dello scoppio della prima guerra mondiale.\nDal 1870 alla fine del secolo si pass\u00f2 da riforme federalistiche (Hohenwart 1870, Taaffe 1879) a ritorni del centralismo assolutista. Nel 1907 si torn\u00f2 di nuovo a una riforma federale, venne concesso il suffragio universale, ma probabilmente troppo tardi per sopire le rivalit\u00e0 interne che dilaniavano l'impero. Dal 1910 Francesco Giuseppe non us\u00f2 pi\u00f9 l'entrata alla reggia (Hofburg) di Michaelerplatz a causa del nuovo edificio (\"Looshaus\") costruito dall'architetto Adolf Loos.\nGli ultimi anni: la prima guerra mondiale.\nMalgrado le difficolt\u00e0 che l'Austria aveva dovuto superare verso la fine dell'Ottocento e gli atroci fatti di sangue quali la strage di centinaia di persone nella citt\u00e0 di Arad in seguito alle rivolte magiare, la figura dell'imperatore Francesco Giuseppe, grazie al controllo sui mezzi di informazione dell'epoca, venne fatta passare per immacolata e densa di un'aura patriarcale per attirare il rispetto e la fedelt\u00e0 dei suoi sudditi. Il matrimonio con Sisi, inoltre, divenne sempre pi\u00f9 teso, dal momento che ella non riusc\u00ec mai completamente ad adattarsi alla vita e all'etichetta di corte.\nLa stessa Elisabetta venne poi uccisa nel 1898 dall'anarchico italiano Luigi Lucheni, e Francesco Giuseppe port\u00f2 questo enorme peso per tutto il resto dei suoi giorni. L'assassinio dell'erede al trono Francesco Ferdinando, avvenuto a Sarajevo per mano dell'irredentista bosniaco Gavrilo Princip, che faceva parte della \"Mlada Bosna\", avvenuto il 28 giugno 1914, \u00e8 considerato oggi l'evento scatenante della prima guerra mondiale, ma per Francesco Giuseppe rappresent\u00f2 l'ennesimo evento luttuoso che lo colp\u00ec in quei duri anni.\nIn realt\u00e0 la situazione europea, dopo la morte di Bismarck si era evoluta verso la formazione di alleanze contrapposte, in seguito alla preoccupante aggressivit\u00e0 della politica estera germanica. L'Austria che si gett\u00f2 a capofitto nell'aggressione alla Serbia era un'Austria che alle spalle poteva contare solo sull'appoggio tedesco, e che oltretutto non era capace di vedere quali sarebbero state le conseguenze di una guerra con la Serbia che, secondo lo Stato maggiore asburgico, avrebbe potuto essere limitata allo scenario balcanico.\nCon l'ultimatum umiliante, inviato a Belgrado, Vienna dette inizio a una serie di automatismi, con la mobilitazione generale russa, seguita dall'ultimatum tedesco alla Russia di sospendere la mobilitazione (rifiutato) e la conseguente messa in atto tedesca del Piano Schlieffen e lo scoppio della guerra, che non si fermarono finch\u00e9 tutte le maggiori potenze europee non si ritrovarono in guerra. Francesco Giuseppe, ormai ottantaquattrenne, sarebbe stato piuttosto restio a firmare l'atto di guerra alla Serbia, ma non ebbe scelta a causa delle forti pressioni dell'esercito e della diplomazia che sostenevano la necessit\u00e0 dell'intervento e, secondo l'anedottica, il vecchio imperatore firm\u00f2 ammonendo i presenti con la celebre frase: \nLa morte.\nFrancesco Giuseppe mor\u00ec a causa di una polmonite, al palazzo di Sch\u00f6nbrunn, dove da alcuni anni viveva stabilmente, la sera del 21 novembre 1916 a 86 anni, dopo sessantotto anni di regno. Dopo alcuni giorni la salma venne traslata dal castello al palazzo della Hofburg, dove il defunto imperatore venne imbalsamato secondo tradizione, .\nI funerali si tennero il 30 novembre successivo con una processione lungo una \"Ringstrasse\" fredda e coperta di neve. In testa vi erano due palafrenieri con fiaccole, seguiti da uno squadrone di cavalleria e da una lunga fila di berline nere trainate da cavalli con i pi\u00f9 alti funzionari dello Stato asburgico. Seguiva il feretro il nuovo imperatore Carlo I d'Austria in divisa, con la moglie Zita, tutta coperta di veli neri, e il figlio Otto. Infine il carro funebre, drappeggiato di nero, con la bara, trainato da otto cavalli neri. Di fianco al carro, a destra, cavalcava il gran maestro delle scuderie conte Pallfy e ai due lati vi erano ancora paggi con fiaccole ardenti e venti guardie. Dietro al carro funebre vi era un reparto di arcieri e uno della guardia ungherese a cavallo, poi una compagnia di fanteria e infine uno squadrone di cavalleria.\nA Francesco Giuseppe successe alla guida dell'impero il giovane pronipote Carlo I d'Austria, che cerc\u00f2 inutilmente di risolvere i gravissimi conflitti esterni e interni. Carlo era un fervente cattolico e fu l'unico dei sovrani che si spese per la pace in un'epoca dominata dall'ideologia della \"vittoria a ogni costo\". Dopo la sua morte in esilio avvenuta nel 1922, fu dichiarato \"Beato\" da papa Giovanni Paolo II nel 2004.\nPolitica.\nPolitica interna.\nA livello di politica interna, il primo atto del giovane Francesco Giuseppe al trono austriaco fu l'adozione della costituzione adottata nel marzo del 1849 dopo le tensioni rivoluzionarie dell'anno precedente. Malgrado tutto questa costituzione \"imposta\" non venne mai pienamente messa in pratica e rimase in gran parte una pura formalit\u00e0 sino al 31 dicembre 1851 quando con il Brevetto di Capodanno venne definitivamente abolita. Le rivolte rivoluzionarie erano ormai sedate e Francesco Giuseppe pot\u00e9 a questo punto governare in maniera assolutista e centralizzata.\nFurono per\u00f2 le sconfitte del 1859 nelle battaglie di Magenta e Solferino a invocare nuove riforme costituzionali: l'imperatore, con il Diploma di ottobre del 1860 e poi con i documenti del 1861, torn\u00f2 sui suoi passi e ripristin\u00f2 le condizioni costituzionali del 1849. Francesco Giuseppe proclam\u00f2 con tale atto la Patente di febbraio, sottoscritta dal delegato liberale Anton von Schmerling, che fu di fatto una nuova costituzione per l'Impero.\nLa sconfitta dall'Austria nella guerra austro-prussiana del 1866 port\u00f2 a ulteriori concessioni a favore dell'aristocrazia in cambio di una resistenza passiva nello scontro. Dopo difficili negoziati si giunse al compromesso per la fondazione dell'Impero austro-ungarico che proclamava la formale separazione tra le due entit\u00e0 dello Stato. Per tale scopo l'8 giugno 1867 Francesco Giuseppe venne incoronato a Budapest Re Apostolico d'Ungheria, proclamandone anche una costituzione separata da quella austriaca. La moglie Elisabetta aveva largamente influito su questa scelta, essendo ella una delle principali sostenitrici del fascino della cultura ungherese.\nIn quello stesso 1867 Francesco Giuseppe venne costretto suo malgrado a istituire il Reichsrat che fu il primo parlamento austriaco e che venne edificato sulla \"Ringstra\u00dfe\". L'opposizione sommaria che per\u00f2 Francesco Giuseppe proponeva a ogni sorta di costituzione o limitazione del proprio potere, fu in gran parte una delle cause che portarono all'aspirazione d'indipendenza da parte dei popoli dell'impero e che infine condusse al suo disfacimento.\nPolitica estera.\nNella politica estera l'impero guidato da Francesco Giuseppe I in ambito militare vinse innumerevoli battaglie, ma perse tutte le guerre. Gi\u00e0 all'epoca di regno di Francesco Giuseppe era ormai chiaro che l'Austria dovesse tendere a espandersi verso est in quanto in occidente stavano creandosi forti Stati che avrebbero impedito un ruolo forte dell'Impero austriaco. La rottura con la Germania e l'esclusione dell'Imperatore dalla reggenza della Confederazione tedesca, portarono quindi Francesco Giuseppe a orientarsi ai territori dei Balcani che presentavano in molti casi culture completamente diverse da quella austriaca.\nLa prima problematica dell'espansione verso oriente era ovviamente l'incontro-scontro con la Russia, ma proprio nell'ambito della rivoluzione ungherese del 1848 si compirono i passi giusti verso la concordia, ovvero la Russia si offr\u00ec (anche per proprio interesse) di aiutare l'Austria a reprimere le rivolte in Ungheria. Fu lo stesso Impero russo per\u00f2 a rimanere deluso quando l'Austria si dichiar\u00f2 neutrale nella guerra di Crimea del 1854, giungendo poi a scontrarsi con essa per i medesimi interessi nei Balcani.\nLa seconda guerra d'indipendenza italiana contro la Francia di Napoleone III e il Regno di Sardegna dei Savoia, si dimostr\u00f2 una totale sconfitta per la mancata progettazione degli scontri. Nella guerra del 1866, l'Austria perse anche il Veneto a favore del neonato Regno d'Italia, grazie al supporto che la Prussia concesse all'Italia contro l'Impero austriaco con il quale ella stessa era in lotta per la supremazia sulla Confederazione germanica.\nL'Austria, sebbene fosse sconfitta nella battaglia terrestre di Sadowa non manc\u00f2 in questo caso di eccellere in alcuni scontri come la battaglia di Lissa, episodio a ogni modo considerato un \"unicum\" per la storia di quel periodo. Dopo decenni di insuccessi, il Congresso di Berlino del 1878 fu per l'Austria-Ungheria una boccata d'ossigeno in quanto l'impero ricevette il mandato di occupare le due province ottomane della Bosnia e dell'Erzegovina, gestendole sul lato amministrativo. Formalmente, le due regioni si trovavano a essere parte dell'Impero ottomano, ma \"de facto\" esse rappresentavano un pieno dominio austriaco e una sempre maggiore espansione verso est.\nDopo il 1879, la monarchia asburgica inizi\u00f2 una politica di ravvicinamento con il neonato Impero tedesco, sotterrando i conflitti passati e accettando il nuovo status delle cose, rendendolo parte dell'alleanza che, dopo l'ingresso dell'Italia, divenne nota come Triplice alleanza. Nel 1903 Francesco Giuseppe utilizz\u00f2 per l'ultima volta il suo diritto di veto al conclave contro il cardinale Mariano Rampolla del Tindaro, impedendogli di essere prescelto al soglio pontificio. Tale motivazione era essenzialmente dettata dalle amicizie francofile del cardinale. Tale privilegio secolare, scarsamente utilizzato ma molto pericoloso se sfruttato accuratamente, venne abolito definitivamente dal nuovo pontefice eletto, il patriarca veneziano Giuseppe Melchiorre Sarto, papa Pio X.\nNel 1908 la Bosnia e l'Erzegovina vennero formalmente unite all'Impero e si apr\u00ec una crisi per l'annessione in quanto tale decisione non era stata prima ratificata dalle altre potenze europee. I conflitti politici con interessi nei Balcani e gli automatismi della politica di alleanze applicata nel 1914, segnarono indelebilmente lo scoppio della Grande Guerra. Nell'ambito degli scontri, l'ottantaquattrenne imperatore Francesco Giuseppe cos\u00ec si espresse in una lettera datata 2 luglio 1914 e indirizzata ai suoi capi militari: \u00abla Serbia \u00e8 il punto nodale della politica pan-slava e come tale essa deve essere eliminata come fattore di potere politico nei Balcani [\u2026] Gli sforzi del mio governo devono essere indirizzati in futuro all'isolamento e alla riduzione della Serbia a provincia\u00bb. Fu Francesco Giuseppe in persona ad approvare l'ultimatum alla Serbia dopo l'uccisione dell'arciduca Francesco Ferdinando suo erede designato.\nL'inizio delle ostilit\u00e0 furono concordate con il \"kaiser\" tedesco Guglielmo II mentre l'Italia pur essendo parte della Triplice non venne informata di nulla venendo a conoscenza dell'ultimatum e del suo contenuto solo al momento della sua formalizzazione. L'Italia, a quel punto si dichiar\u00f2 neutrale. Essa aveva, inoltre, in gioco alcune rivendicazioni territoriali (Trentino, Trieste, Litorale) verso la monarchia asburgica. Fu cos\u00ec che dal 1915 l'Italia entr\u00f2 a far parte della Triplice intesa, ottenendo come premio per la vittoria contro i nemici i territori in pretesa. Ormai anziano, Francesco Giuseppe si spense nel 1916, quando la guerra non era ancora terminata. Nel 1917 entrarono nelle schiere dell'Intesa anche gli Stati Uniti, mentre la Russia abbandon\u00f2 a causa della rivoluzione interna. L'anno successivo si pose fine alla prima guerra mondiale e l'Impero austro-ungarico si dissolse nel 1918.\nLa cultura dell'epoca di Francesco Giuseppe.\nIl boom economico dell'economia danubiana viene spesso associato al regno di Francesco Giuseppe. Dopo la demolizione delle mura medievali per ordine dello stesso Imperatore la citt\u00e0 di Vienna venne completamente riformata, venne creata la \"Ringstra\u00dfe\", un grande anello stradale di congiunzione che ancora oggi esiste, testimonianza vivente di quell'epoca.\nAttorno a quest'area si svilupparono quartieri raffinati con edifici pubblici e case private in stile della seconda met\u00e0 dell'Ottocento che affascin\u00f2 molto Francesco Giuseppe nella sua concezione di \"homo faber\" della nuova capitale austriaca. Per sua inclinazione personale, Francesco Giuseppe diffuse moltissimo il gusto dell'\"Austria cattolica\", promuovendo la costruzione e il restauro di importanti edifici di culto nell'Impero. Apr\u00ec inoltre nuove universit\u00e0, come la Franz-Josephs-Universit\u00e4t Czernowitz, istituita nella citt\u00e0 della Bucovina nel 1875.\nL'arte ufficiale era vista esclusivamente come un modo per celebrare la corte, la nobilt\u00e0 e la ricca borghesia, in uno stile formale e aulico, che si ispirava alle correnti del neoclassico e del neo romantico. Contro le convenzioni accademiche sorse per\u00f2 il movimento della Secessione viennese, guidato da Gustav Klimt.\nLa figura dell'Imperatore.\nAncora giovane arciduca, Francesco Giuseppe era cresciuto prevalentemente con l'energica madre Sofia dalla quale apprese il vero modo di governare, pur non trascurando i suoi interessi principali. Francesco Giuseppe amava la caccia e il ballo che praticava con regolarit\u00e0, apprezzando nello specifico le musiche di Strauss e i suoi valzer, che divennero un tratto distintivo del regno stesso dell'imperatore. Amava poco l'arte e la letteratura, leggendo pochissimo e riservando quindi poca considerazione ai letterati.\nEgli era molto dedito al lavoro, il pranzo consumato sulla scrivania, parco nei gusti con un solo piatto di carne e verdura unitamente a un bicchiere di birra bavarese e per cena, yogurt e pane integrale anche questi consumati sul tavolo di lavoro. La sontuosa vita di corte era pertanto molto ridimensionata e smorzata almeno per quanto riguardava l\u2019imperatore, che mangiava in modesti servizi di piatti riservando quelli preziosi per le grandi occasioni, egli aveva anche dei vizi che al suo tempo erano molto popolari quali il consumo di sigari. \nFrancesco Giuseppe viene descritto come un uomo tradizionalista e sempre legato al passato, si dice che non us\u00f2 mai il telefono (che all\u2019inizio del XX secolo era ormai diventato strumento indispensabile del lavoro delle cancellerie e degli uffici di governo), al punto da non tollerarne nemmeno il suono. Al sovrano non piacevano nemmeno le automobili e rimase sempre fedele alle carrozze e ai cavalli, salendo a bordo di un veicolo una volta sola, in presenza del re d'Inghilterra che era suo ospite. Francesco Giuseppe era avverso alla maggior parte delle tecnologie \"moderne\", vestendo sempre secondo le mode della sua adolescenza e non accettando mai d'installare a corte un bagno con acqua calda corrente, dal momento che era legato al bagno in tinozza. Una sola eccezione era rappresentata, nella sua vita, dal telegrafo, invenzione di cui faceva larghissimo uso.\nLe cronache lo descrivevano sempre innamorato della moglie, ma nella realt\u00e0 i rapporti tra i due erano molto pi\u00f9 formali di quanto descritto, anche perch\u00e9 l\u2019imperatrice era spesso in viaggio e quindi lontana da Vienna; dal 1875 inizi\u00f2 una relazione con l'allora quindicenne Anna Nahowski, allontanata nel 1885 in seguito a una gravidanza da cui nacque Helene Berg, probabile figlia dell'Imperatore; dal 1883 egli inizi\u00f2 una relazione anche con l'attrice Katharina Schratt che dur\u00f2 fino alla morte di lui e che venne fortemente promossa dall\u2019imperatrice stessa. Francesco Giuseppe per averla sempre a sua disposizione le acquist\u00f2 un'enorme villa nei pressi del Castello di Sch\u00f6nbrunn, villa Felicitas, e oltre a coprire i debiti di gioco che la Schratt aveva contratto, le regal\u00f2 molti gioielli e le dedic\u00f2 moltissime attenzioni.\nCome molti personaggi del suo tempo, Francesco Giuseppe \u00e8 ancora oggi una figura estremamente ambigua nella storiografia. Altalenante tra i compromessi della rivoluzione del 1848 e l'assolutismo che ne fece seguito, assieme agli sviluppi sociali della seconda met\u00e0 dell'Ottocento in Austria, \u00e8 ancora oggi un personaggio dai tratti sfaccettati anche se la storiografia liberale, dopo i fatti del 1859, lo ha in gran parte condannato come tiranno. In particolare a Francesco Giuseppe fu avversa la storiografia italiana che tese a vedere nella reggenza del Regno Lombardo-Veneto un periodo di soprusi e violenze come mai prima, e questa idea non si plac\u00f2 negli storici nemmeno quando l'Italia si un\u00ec in alleanza con l'Austria agli albori della Grande Guerra, fatto che imbarazz\u00f2 moltissimo re Umberto I.\nCaratteristica del regno di Francesco Giuseppe fu che a ogni crisi politica o militare fece seguito una serie di concessione ai liberali per poi annullare ogni provvedimento non appena la situazione si stabilizzava; esempi sono la costituzione del 1849 abolita nel 1851 con la Patente di San Silvestro, le sconfitte militari del 1859 che portarono a riconcedere i diritti costituzionali nel 1860, le ulteriori concessioni costituzioni dell'Ausgleich nel 1866 in seguito alla sconfitta contro la Prussia, e infine quando la disgregazione dell'Impero lo indusse a concedere nel 1906 il suffragio universale maschile.\nMatrimonio.\nNel 1854 Francesco Giuseppe spos\u00f2 la sua prima cugina, Elisabetta di Wittelsbach, figlia del duca Massimiliano Giuseppe in Baviera e della duchessa Ludovica di Baviera, sorella di sua madre Sofia. La madre dell'Imperatore aveva deciso che per rafforzare internamente la dinastia la scelta migliore fosse un matrimonio tra consanguinei. L'opzione cadde sul casato di Wittelsbach e pertanto sulle cugine di primo grado Elena, ed Elisabetta. La scelta di Francesco Giuseppe ricadde sulla quindicenne Elisabetta, che divenne sua moglie il 24 aprile 1854 nella Augustinerkirche di Vienna. La coppia ebbe i seguenti figli:\n\"Nulla mi \u00e8 stato risparmiato su questa terra!\".\n\u00ab\"Nulla mi \u00e8 stato risparmiato su questa terra!\"\u00bb: cos\u00ec pare abbia detto Francesco Giuseppe, secondo l'aneddoto, quando gli venne annunciata la morte della moglie.\nIl fratello minore Massimiliano era stato nominato imperatore del Messico e venne fucilato dagli insorti a Santiago de Quer\u00e9taro nel 1867. Sua madre Sofia mor\u00ec nel 1872 ammalata di polmonite in seguito alla tragica morte del figlio Massimiliano che l'aveva lasciata distrutta. Per Francesco Giuseppe fu la fine di ogni sostegno affettivo, morale e politico. Il figlio ed erede al trono Rodolfo mor\u00ec tragicamente durante i cosiddetti fatti di Mayerling (1889), suicida insieme alla baronessina Maria Vetsera; la prima figlia, Sofia, mor\u00ec nel 1857, in Ungheria, a Budapest, in seguito a una visita con i genitori e la sorella minore Gisella, anch'essa ammalata di polmonite; la moglie Elisabetta venne assassinata nel 1898 a Ginevra dall'anarchico italiano Luigi Lucheni; il nipote Francesco Ferdinando fu ucciso a Sarajevo nel 1914 dallo studente serbo-bosniaco Gavrilo Princip, atto tra quelli che scatenarono il primo conflitto mondiale.\nTitolatura.\n1850-1868:\nGrande\nS.M.I. e R. Ap. Francesco Giuseppe I\nper la grazia di Dio,\nImperatore d'Austria,\nRe d'Ungheria e Boemia, \nRe di Lombardia e Venezia, di Dalmazia, Croazia, Slavonia, Galizia e Lodomiria, e d'Illiria,\nRe di Gerusalemme ecc.,\nArciduca d'Austria,\nGran Duca di Toscana e Cracovia [1846]\nDuca di Lorena, di Salisburgo, Stiria, Carinzia, Carniola e di Bucovina [1849]\nGran Principe di Transilvania,\nMargravio di Moravia,\nDuca d'Alta e Bassa Slesia, di Modena, Parma, Piacenza e Guastalla, d'Auschwitz e Zator, di Teschen, del Friuli, di Ragusa e Zara,\nConte principesco d'Asburgo, di Tirolo, di Kyburg, Gorizia e Gradisca,\nPrincipe di Trento e Bressanone,\nMargravio d'Alta e Bassa Lusazia e in Istria,\nConte di Hohenems, Feldkirch, Bregentz, Sonnenberg, ecc.,\nSignore di Trieste, di Cattaro e della Marca dei Vendi,\nGran Voivoda del Voivodato di Serbia [1849]\necc., ecc.\n1868-1918:\nGrande\nS.M.I. e R. Ap. Francesco Giuseppe I\nper la grazia di Dio,\nImperatore d'Austria,\nRe d'Ungheria e Boemia, Dalmazia, Croazia, Slavonia, Galizia e Lodomiria, e d'Illiria,\nRe di Gerusalemme ecc.,\nArciduca d'Austria,\nGran Duca di Toscana e Cracovia,\nDuca di Lorena, di Salisburgo, Stiria, Carinzia, Carniola e di Bucovina,\nGran Principe di Transilvania,\nMargravio di Moravia,\nDuca d'Alta e Bassa Slesia, di Modena, Parma, Piacenza e Guastalla, d'Auschwitz e Zator, di Teschen, del Friuli, di Ragusa e Zara,\nConte principesco d'Asburgo, di Tirolo, di Kyburg, Gorizia e Gradisca,\nPrincipe di Trento e Bressanone,\nMargravio d'Alta e Bassa Lusazia e in Istria,\nConte di Hohenems, Feldkirch, Bregentz, Sonnenberg, ecc.,\nSignore di Trieste, di Cattaro e della Marca dei Vendi,\nGran Voivoda del Voivodato di Serbia,\necc., ecc.\nMedia\nS.M.I. e R. Ap. Francesco Giuseppe I\nper la grazia di Dio,\nImperatore d'Austria,\nRe Apostolico d'Ungheria,\nRe di Boemia, di Dalmazia, Croazia, Slavonia, Galizia e Lodomiria, e d'Illiria,\nArciduca d'Austria,\nGran Duca di Cracovia,\nDuca di Lorena, Salisburgo, Stiria, Carinzia, Carniola, Bucovina, Alta e Bassa Slesia\nGran Principe di Transilvania,\nMargravio di Moravia,\nConte principesco d'Asburgo e Tirolo ecc., ecc., ecc.\nPiccola\nS.M.I. e R. Ap. Francesco Giuseppe I\nper la grazia di Dio,\nImperatore d'Austria,\nRe di Boemia ecc., ecc.,\nRe Apostolico d'Ungheria ecc. \nOnorificenze.\nTitoli e gradi militari stranieri.\nNel 1903 Francesco Giuseppe I ebbe la nomina a maresciallo di campo britannico (\"Field Marshal\"), titolo che gli venne ufficialmente revocato nel 1915, quando l'Impero austriaco entr\u00f2 in guerra contro la Gran Bretagna."}
{"id": "100067", "revid": "869654", "url": "https://it.wikipedia.org/wiki?curid=100067", "title": "Tlaxcala de Xicoht\u00e9ncatl", "text": "Tlaxcala de Xicoht\u00e9ncatl \u00e8 il capoluogo dello stato di Tlaxcala, in Messico; la citt\u00e0 \u00e8 situata sugli altopiani centrali ed \u00e8 l'insediamento pi\u00f9 popoloso dello stato.\nStoria.\n\"Tlaxcala\", che in lingua nahuatl significa \"luogo del mais\", fu fondata verso la met\u00e0 del XIV secolo da una trib\u00f9 nahua (denominata \"Tlatepotzca\") fuggita dal lago Texcoco. Per circa duecento anni la citt\u00e0 ebbe una posizione di rilievo, perch\u00e9 era la capitale di uno dei pochi stati che si opposero al dominio azteco.\nFu ufficialmente ri-fondata nel 1520 da Hern\u00e1n Cort\u00e9s su quella preesistente degli indigeni suoi alleati contro gli Aztechi, loro storici nemici. Nel 1535 l'imperatore Carlo V confer\u00ec a Tlaxcala i diritti civili e particolari privilegi in cambi dell'aiuto ricevuto dagli abitanti durante la conquista spagnola. All'epoca la citt\u00e0 era densamente abitata ed era una delle principali del Messico, ma tra il 1544 ed il 1546 perse gran parte della popolazione in seguito ad una pestilenza. La citt\u00e0 non si riprese pi\u00f9 dopo questo duro colpo ed il suo ruolo nella storia successiva messicana \u00e8 modesto.\nMonumenti e luoghi d'interesse.\nBasilica della Vergine di Ocotl\u00e1n.\nPosta fuori dal centro cittadino, sulla sommit\u00e0 di una collina si trova la \"Basilica della Vergine di Ocotl\u00e1n\" (in lingua nahuatl: \"il luogo del pino\"), costruzione della met\u00e0 del XVIII secolo, realizzata dall'indio \"Francisco Miguel\".\nConvento e chiesa di San Francesco.\nLa chiesa di San Francisco situata nel centro cittadino fu consacrata nel 1521 ed \u00e8 la pi\u00f9 antica del continente americano."}
{"id": "100068", "revid": "287204", "url": "https://it.wikipedia.org/wiki?curid=100068", "title": "Bovidae", "text": "La famiglia dei bovidi (\"Bovidae\") appartiene all'ordine degli artiodattili (gli ungulati a dita pari) e pi\u00f9 precisamente al sottordine dei ruminanti.\nCaratteristiche.\nSono nativi di tutti i continenti eccetto l'Oceania, dove sono stati introdotti, e l'Antartide. Il loro habitat si estende dalla tundra al deserto e possono avere dimensioni variabili dai due metri al garrese di alcuni Bovini ai 30 cm di alcuni antilopini.\nSono quasi tutti erbivori: fanno eccezione i cefalofini che sono onnivori.\nI maschi di tutte le specie presentano almeno un paio di corna, e anche le femmine di molte specie: la forma e le dimensioni possono variare, ma la struttura \u00e8 sempre costituita da una protrusione ossea ricoperta da strati di cheratina.\nEvoluzione.\nGli antenati degli odierni bovidi sono conosciuti a partire dal Miocene inferiore (circa 20 milioni di anni fa); i primi bovidi (ad esempio \"Eotragus\") erano piccoli animali vagamente simili a gazzelle, che abitavano i territori boschivi e forestali. Il numero di bovidi aument\u00f2 enormemente nel corso del Miocene, e in breve tempo questi animali si adattarono a vivere in habitat aperti e di prateria.\nAttualmente la maggior parte dei bovidi vive in Africa, mentre in Asia c'\u00e8 il maggior numero di specie addomesticate. In America Settentrionale i bovidi giunsero nel Pleistocene, oltrepassando il ponte di terra che esisteva dove oggi c'\u00e8 lo Stretto di Bering, occupando le nicchie ecologiche lasciate vuote dall'estinzione di fine Pliocene.\nClassificazione.\nORDINE Artiodattili"}
{"id": "100071", "revid": "289247", "url": "https://it.wikipedia.org/wiki?curid=100071", "title": "Francesco Giuseppe", "text": ""}
{"id": "100072", "revid": "289247", "url": "https://it.wikipedia.org/wiki?curid=100072", "title": "Francesco Giuseppe I d'Asburgo Lorena", "text": ""}
{"id": "100074", "revid": "767487", "url": "https://it.wikipedia.org/wiki?curid=100074", "title": "Coraggio... fatti ammazzare", "text": "Coraggio... fatti ammazzare (\"Sudden Impact\") \u00e8 un film del 1983, prodotto, diretto e interpretato da Clint Eastwood, quarto film della serie dell'ispettore Harry Callaghan.\nTrama.\nSan Francisco, California, un uomo viene ucciso da una donna, all'interno di un'automobile, con due colpi di pistola, uno ai genitali e uno in fronte. L'assassina, Jennifer Spencer, una pittrice ancora poco conosciuta, ha cominciato la sua vendetta nei confronti di un gruppo di persone che nell'estate di dieci anni prima ha violentato lei e la sorella minore, rendendola catatonica a causa dello shock subito.\nDelle indagini viene incaricato l'Ispettore Harry Callaghan. Nello stesso periodo sta tentando di incriminare un boss mafioso per l'omicidio di una prostituta e, non riuscendovi, va a fargli visita durante la festa di matrimonio della nipote e gli causa un infarto. A causa di questo subisce un attentato da parte di tre sicari che l'ispettore uccide. Attenta alla sua vita anche un ragazzo con due suoi amici che pochi giorni prima aveva arrestato e che era subito tornato in libert\u00e0. I tre finiscono in acqua con l'auto e muoiono. Inoltre, Callaghan interviene in un locale pubblico per impedire una rapina e uccide tre dei quattro rapinatori. Il suo superiore, Capitano Briggs, preoccupato per la sua sicurezza, ma soprattutto stanco della lunga scia di cadaveri che segue l'ispettore Callaghan, gli ordina di andare a San Paolo, citt\u00e0 di provenienza dell'uomo ucciso dentro l'automobile, per cercare dei collegamenti con il suo omicidio.\nAnche Jennifer si \u00e8 stabilita nella cittadina e mentre restaura un'antica giostra prosegue nella ricerca dei componenti del gruppo di sei stupratori, cinque uomini e la donna che l'aveva attirata nella trappola. Infatti, dopo pochi giorni, uccide un altro uomo con le stesse modalit\u00e0 usate a San Francisco. L'ispettore Callaghan viene incomprensibilmente tenuto in disparte dalle indagini dal Capo della polizia di San Paolo, Lester Jannings.\nHarry e Jennifer si incontrano casualmente e sembrano intrecciare una relazione. Mentre questo accade, anche il terzo componente del gruppo viene ucciso, suscitando la preoccupazione di Ray Parkins, unica donna del gruppo, la quale avverte Mick, il \"capo\" del branco, che si trova fuori citt\u00e0. Avendo intuito che il collegamento tra gli omicidi \u00e8 il \"fatto\" accaduto dieci anni prima, insieme decidono di aspettare che Jennifer si faccia viva presso di loro.\nHarry va a casa di Ray per interrogarla, ma Mick, che si trovava con lei, lo aggredisce, e per questo viene arrestato. Jennifer, che era nascosta, appena Callaghan si allontana con Mick entra in casa e uccide Ray. Pi\u00f9 tardi, Harry incontra Jennifer in spiaggia, bevono una birra insieme e la riaccompagna a casa, finendo a letto con lei. Dopo essere uscito, scorge nel garage di Jennifer la stessa targa che aveva notato fuori della casa di Ray prima dell'arresto di Mick. Arriva sul posto e trova Ray morta, scoprendo cos\u00ec la verit\u00e0 dietro gli omicidi. Chiama la centrale e apprende che Mick \u00e8 stato rilasciato dietro pagamento della cauzione da parte del cognato di Kruger. Nel frattempo Horace, amico e collega di Callaghan, viene assassinato da Mick, dal cognato di Kruger e da un altro balordo loro compare. Harry, dopo che la vedova Kruger si \u00e8 rifiutata ancora di collaborare, viene aggredito, disarmato e pestato dai tre uomini che hanno ucciso Horace e che ora vogliono uccidere anche lui. Riesce a fuggire e a trascinarsi fino a casa dove trova Horace morto. Furioso, prende da un cassetto la AutoMag con la quale si allenava prima della partenza proprio con Horace.\nJennifer, nel frattempo, \u00e8 giunta a casa del penultimo elemento che ha partecipato allo stupro, ma lo trova nel medesimo stato della sorella. Appare Jannings che si rivela essere il padre, e le spiega come il rimorso per quello che ha fatto lo ha spinto a tentare il suicidio con l'auto finendo in quello stato vegetativo. Offre a Jennifer la libert\u00e0 in cambio della vita del figlio, e le promette che si sarebbe occupato lui di Mick. Purtroppo arrivano Mick con i suoi due compari, che rapiscono Jennifer e uccidono Jannings con la 38 Special della ragazza. Jennifer viene portata dai tre uomini al luna park dove fu stuprata dieci anni prima per ripetere la violenza. Qui viene duramente malmenata. Si ribella prima insultando Mick, poi ferendolo alla testa con una pietra, infine riesce a fuggire e a rifugiarsi nella giostra.\nHarry riesce a raggiungerli e, dopo avere ucciso i due complici, riesce a uccidere anche Mick, salvando cos\u00ec Jennifer. A questo punto Jennifer pensa che sar\u00e0 arrestata per gli omicidi commessi e quindi inveisce contro Harry chiedendogli dov'era la giustizia quando lei e sua sorella vennero violentate e nessuno dei colpevoli venne incriminato. Callaghan, allora, decide di lasciar credere che il responsabile degli omicidi sia Mick, che \u00e8 morto con addosso la pistola della donna, arma collegata ai delitti. I due si allontanano insieme lasciandosi tutto alle spalle."}
{"id": "100075", "revid": "123612814", "url": "https://it.wikipedia.org/wiki?curid=100075", "title": "Andy Kaufman", "text": "Uno dei pi\u00f9 famosi interpreti del cosiddetto anti-humor; lo stesso Andy Kaufman odiava la definizione di \"comico\" che gli veniva attribuita, definendosi \"song and dance man\" (traducibile pi\u00f9 o meno come \"uomo che canta e balla\", anche se la traduzione in italiano non rende l'idea della sfumatura corretta, pi\u00f9 vicina a \"showman\"), e ripetendo di non aver mai raccontato una barzelletta in vita sua.\nBiografia.\nAndy nacque in una famiglia di origine ebrea, primo dei tre figli di Janice Bernstein, casalinga ed ex modella, e di Stanley Kaufman, venditore di gioielli. Aveva un fratello pi\u00f9 piccolo di nome Michael, spesso utilizzato nei suoi spettacoli, e una sorella di nome Carol.\nGli inizi.\nLaureatosi nel 1971 al Grahm Junior College, Kaufman attir\u00f2 per la prima volta l'attenzione del pubblico grazie ad un personaggio chiamato semplicemente \"Foreign Man\", ovvero \"Straniero\", all'inizio degli anni settanta.\nLo \"Straniero\", che asseriva di provenire da Caspiar, un'isola del Mar Caspio affondata, appariva sul palco di diversi cabaret, presentandosi apparentemente impacciato e timido, iniziando il numero in maniera goffa, con una brutta imitazione di un qualche personaggio famoso (Archie Bunker, Richard Nixon e altri ancora). Per esempio, avrebbe potuto dire (con un accento stridulo e buffo) \"Vorrei imitare Mister Carter, il Presidente degli Stati Uniti d'America\", dopo di che, con la stessa voce e la stessa espressione, avrebbe detto \"Salve, io sono Mister Carter, il Presidente degli Stati Uniti d'America. Grazie moltissimo\". Il pubblico a questo punto si trovava spiazzato, diviso tra la rabbia di trovarsi davanti ad una cos\u00ec brutta interpretazione, e la simpatia per lo \"Straniero\" senza speranza, che in alcuni casi scoppiava anche a piangere sul palco.\nDopo la prima imitazione lo \"Straniero\" dichiarava di volersi esibire in una seconda imitazione, quella di Elvis Presley. Questa seconda interpretazione, per\u00f2, si sarebbe rivelata totalmente diversa dalla precedente, con tanto di travestimento, e talmente perfetta (anche nel canto) che lo stesso Elvis all'epoca la giudic\u00f2 come la sua preferita. Il pubblico capiva quindi di essere stato preso in giro, una situazione che sarebbe diventata il vero marchio di fabbrica di Kaufman.\nGrazie a questo personaggio Andy venne notato dal celebre manager George Shapiro.\nLatka.\nKaufman riprese il personaggio dello \"Straniero\" per la sitcom \"Taxi\" nel 1978, cambiandone il nome in \"Latka Gravas\". Kaufman odiava le sitcom e non voleva assolutamente parteciparvi, ma accett\u00f2 il ruolo solo grazie alle insistenze di Shapiro, ponendo al contempo molte condizioni alla produzione. Il suo personaggio venne creato con un disturbo da personalit\u00e0 multipla, cos\u00ec da permettere a Kaufman di interpretare non un solo ruolo, ma pi\u00f9 personaggi.\nParallelamente, durante alcuni spettacoli, capit\u00f2 che il pubblico chiedesse insistentemente a Kaufman di interpretare il personaggio di \"Latka\". Per tutta risposta Kaufman annunciava che invece avrebbe letto \"Il grande Gatsby\" di Francis Scott Fitzgerald. Il pubblico, divertito, pensava fosse l'ennesimo scherzo, per scoprire poi che in realt\u00e0 Kaufman, seccato dalla richiesta e non volendo essere ricordato semplicemente come \"Latka\", era completamente serio, e avrebbe letto tutto il libro.\nTony Clifton.\nIl secondo personaggio pi\u00f9 celebre di Kaufman sarebbe diventato \"Tony Clifton\", un presunto cantante di Las Vegas. Clifton apriva gli spettacoli di Kaufman e, in alcuni casi, teneva dei propri spettacoli e concerti.\nIl personaggio venne impersonato non solo da Kaufman, ma alcune volte anche da suo fratello Michael o dall'amico e collaboratore Bob Zmuda. Per questo motivo, per un certo periodo di tempo non fu chiaro a tutti che Clifton non fosse una vera persona. Kaufman, come suo solito, si divertiva ad ingannare il pubblico, apparendo insieme a Clifton interpretato dal fratello o da Zmuda. Successe anche che alcuni giornalisti intervistassero Clifton come colui che apriva gli spettacoli di Kaufman. Quando gli veniva fatto il nome di quest'ultimo, Clifton puntualmente si arrabbiava e cominciava a urlare e inveire contro Kaufman, accusandolo di arricchirsi alle sue spalle, sfruttando il suo nome, e ribadendo che erano due persone distinte.\nClifton venne, come condizione posta da Kaufman, assunto per alcune apparizioni in \"Taxi\", ma si fece licenziare dopo aver creato confusione sul set, spaccando e tirando oggetti, e dovette essere scortato fuori dagli studi della ABC dalle guardie della sicurezza. L'incidente si guadagn\u00f2 ampi spazi sui giornali, per la popolarit\u00e0 che la sitcom e i suoi interpreti avevano guadagnato, rendendo Kaufman felice vedendo la sua creatura trattata come un personaggio vero e proprio.\nCarnegie Hall: lo show \"latte e biscotti\".\nIl 26 aprile 1979, Kaufman apparve alla Carnegie Hall con una rinnovata esibizione che includeva i suoi personaggi abituali, tra cui lo \"Straniero\" e la sua personificazione di Elvis. Ma lo spettacolo riserv\u00f2 parecchie sorprese.\nAll'inizio della performance Kaufman invit\u00f2 sua nonna a guardare lo spettacolo da una sedia che lui aveva posizionato a fianco del palco. Alla fine dello spettacolo la signora si alz\u00f2 in piedi, si tolse la maschera e rivel\u00f2 al pubblico la sua vera identit\u00e0, ovvero Robin Williams travestito. Kaufman fece recitare anche un'anziana donna, Eleanor Cody Gould, che finse di avere un infarto e di morire sul palcoscenico; dopo che un dottore presente tra il pubblico ne ebbe confermato la morte, Kaufman riapparve sul palco con un cappello da nativo americano e, simulando una danza sopra il suo corpo, ne port\u00f2 a termine la resurrezione. Questo show divenne molto famoso perch\u00e9 alla fine dello spettacolo Kaufman invit\u00f2 tutto il pubblico a recarsi nei 35 pullman all'esterno, che li avrebbero portati in un edificio vicino dove avrebbe offerto a tutti \"latte e biscotti\" (\"milk and cookies\"). Egli invit\u00f2 poi chiunque fosse stato interessato a conoscerlo a raggiungerlo il mattino seguente sul traghetto di Staten Island, dove sarebbe continuato lo spettacolo.\nQuesto tipo di intrattenimento, \"non stand-up comedy\", \u00e8 ci\u00f2 per cui Andy Kaufman divent\u00f2 famoso nonostante gi\u00e0 fosse conosciuto per \"Taxi\".\nLa Casa dei Giochi di Andy.\nCome parte del programma \"Taxi\", la ABC diede a Kaufman uno speciale televisivo, chiamato \"La Casa dei Giochi di Andy\" (\"Andy's Funhouse\"). Questo special fu registrato nel 1977, ma non si pot\u00e9 vedere fino all'agosto del 1979 sulla ABC.\nCampione del Mondo di Wrestling Inter-Genere.\nKaufman crebbe con una grande ammirazione per i wrestler professionisti e il mondo fantastico che li circondava, finto, ma allo stesso tempo vero agli occhi degli spettatori. Per un breve periodo, Kaufman inizi\u00f2 a sfidare delle donne in combattimenti (reali) di wrestling durante i suoi spettacoli, autoproclamandosi \"Campione del Mondo di Wrestling Inter-Genere\" (\"Inter-Gender Wrestling Champion of the World\"). Offr\u00ec 1.000 dollari di premio alla donna che fosse stata in grado di batterlo.\nPi\u00f9 tardi, dopo una sfida lanciatagli dal campione di wrestling Jerry Lawler, Kaufman per la prima volta si present\u00f2 sul ring (a Memphis, Tennessee) per combattere contro un uomo, lo stesso Lawler. Andy riusc\u00ec a sconfiggere Lawler, ma solo per squalifica. La sfida di Lawler prosegu\u00ec con un falso infortunio al collo per Kaufman e una famosa rissa improvvisata durante il \"Late Night with David Letterman\". Kaufman fece dieci apparizioni agli show mattutini e serali di David Letterman, in uno dei quali dichiar\u00f2 di essere senzatetto chiedendo soldi al pubblico, mentre in un'altra occasione parl\u00f2 dei suoi tre figli adottivi, che si rivelarono essere tre afro-americani adulti. Kaufman fece anche alcune leggendarie apparizioni allo show della NBC \"Saturday Night Live\", nei quali provoc\u00f2 la platea parlando del suo combattere contro le donne. Il pubblico del \"Saturday Night Live\" vot\u00f2 in seguito di bandirlo dal programma, e non si seppe mai se quello fu uno sketch o no.\nNel 1981 Kaufman fece alcune memorabili apparizioni a \"Fridays\", un variet\u00e0 della ABC simile al Saturday Night Live. La sua prima apparizione allo show fu la pi\u00f9 memorabile. Durante uno sketch ambientato in un ristorante, Kaufman usc\u00ec dal personaggio e rifiut\u00f2 di recitare la propria parte. Gli altri comici erano imbarazzati dalla posizione nella quale Kaufman li aveva messi durante uno show dal vivo. Come risposta Michael Richards usc\u00ec dallo sguardo della telecamera, per poi tornare con i cartelli sui quali erano scritte le battute, per poterli sbattere sul tavolo davanti a Kaufman. Andy rispose rovesciando su Richards un bicchier d'acqua. Un assistente di scena entr\u00f2 sul palco, scatenando una rissa prima che il regista riuscisse a mandare la pubblicit\u00e0. L'intero incidente fu apparentemente una gag ideata dallo stesso Kaufman, ma non fu mai chiaro chi ne fosse al corrente (se qualcuno lo era) e chi no. Comunque, la settimana successiva, Kaufman fece un videomessaggio di scuse per il pubblico. Pi\u00f9 tardi nello stesso anno, Kaufman ritorn\u00f2 a presentare lo show \"Fridays\", e ad un certo punto invit\u00f2 sul palco la cantante gospel Kathie Sullivan per cantare insieme a lui, e annunci\u00f2 che loro due si sarebbero presto sposati parlando al pubblico della sua rinnovata fede in Ges\u00f9. Ovviamente, anche questo era uno scherzo.\nLa morte e l'eredit\u00e0 artistica.\nKaufman, che durante tutta la sua carriera professionale di giorno continu\u00f2 a lavorare come inserviente al \"Jerry's Famous Deli\", mor\u00ec il 16 maggio 1984 per un cancro ai polmoni, e venne sepolto al Beth David Cemetery di Elmont, New York.\nMolte persone dubitarono della morte di Kaufman per anni, ritenendo la sua scomparsa come la sua ultima e definitiva burla. Il sospetto nacque anche per via della causa di morte di Kaufman: il cancro ai polmoni \u00e8 molto raro in un non-fumatore e in persone al di sotto dei 50 anni. Lo stesso Kaufman, in un'occasione, disse che prima o poi avrebbe inscenato la sua morte, per tornare venti anni dopo (16 maggio 2004), dando vita a una leggenda metropolitana.\nUn'altra curiosa teoria che negli anni si \u00e8 diffusa \u00e8 quella secondo la quale Kaufman si sarebbe sottoposto a un profondo intervento di chirurgia plastica per alterare in maniera radicale il proprio aspetto e rendersi irriconoscibile. In questo modo Kaufman sarebbe ancora vivo e attivo oggigiorno, celato sotto la falsa identit\u00e0 di un qualche comico odierno. Il maggior sospetto, se cos\u00ec si pu\u00f2 definire, \u00e8 Jim Carrey, che lo ha impersonato in \"Man on the Moon\", il film del 1999 sulla vita di Kaufman, diretto da Milo\u0161 Forman. Carrey \u00e8 un fan di lunga data di Kaufman, e ha lottato duramente per ottenere la parte nella pellicola; ha addirittura una collezione di memorabilia, tra i quali i tamburi conga di Kaufman. Interessante \u00e8 anche il fatto che i due hanno la stessa data di nascita: 17 gennaio. Il modo in cui Carrey recita \u00e8 molto simile al normale modo di vivere di Kaufman, anche secondo l'amico di Kaufman Bob Zmuda (che, casualmente, ha partecipato a fianco di Carrey nel film \"Batman Forever\"). A supporto di questa teoria vi sono anche alcuni parallelismi tra la vita di Kaufman e i film di Jim Carrey, come in \"The Majestic\", nel quale Carrey interpreta un uomo che perde la memoria e vive la vita di un'altra persona; oppure in \"Io, me &amp; Irene\", nel quale Carrey \u00e8 il padre bianco di tre maschi afro-americani. Comunque, anche se dovessimo considerare l'infanzia di Carrey come un'invenzione, la sua prima apparizione televisiva risale al 1983, ovvero un anno prima della morte di Kaufman. Pi\u00f9 probabilmente il senso dell'umorismo di Carrey \u00e8 stato profondamente influenzato da quello, simile al suo, di Kaufman.\nOmaggi.\nLa rock band R.E.M. ha dedicato una canzone a Kaufman, \"Man on the Moon\", nel suo album \"Automatic for the People\" del 1992. La canzone \u00e8 anche parte della colonna sonora del film omonimo, interamente composta dal gruppo statunitense, e del quale il frontman della band Michael Stipe \u00e8 uno dei produttori.\nIl nome della band alternative rock bresciana Kaufman \u00e8 un omaggio allo showman."}
{"id": "100077", "revid": "729019", "url": "https://it.wikipedia.org/wiki?curid=100077", "title": "Sch\u00f6nengrund", "text": "Sch\u00f6nengrund (toponimo tedesco) \u00e8 un comune svizzero di 516 abitanti del Canton Appenzello Esterno.\nStoria.\nIl comune di Sch\u00f6nengrund \u00e8 stato istituito nel 1722 per scorporo da quello di Urn\u00e4sch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "100081", "revid": "125740559", "url": "https://it.wikipedia.org/wiki?curid=100081", "title": "Real Marcianise Calcio", "text": "Il Real Marcianise Calcio, meglio noto come Real Marcianise, \u00e8 stata una societ\u00e0 calcistica italiana con sede nella citt\u00e0 di Marcianise, in provincia di Caserta. \nDal punto di vista storico, il Real Marcianise \u00e8 la squadra pi\u00f9 rappresentativa della propria citt\u00e0, avendo disputato un totale di cinque stagioni professionistiche.\nFondato nel 1985 come \"Societ\u00e0 Sportiva Calcio Marcianise\", dal 2004 modific\u00f2 il nome in \"Real Marcianise Calcio\" e sotto tale appellativo giunse fino in Lega Pro Prima Divisione, terzo livello calcistico italiano, ove il miglior risultato \u00e8 costituito da un settimo posto. \nNel 2010 scompare dalle scene calcistiche italiane a causa delle difficolt\u00e0 economiche.\nI suoi colori sociali erano il giallo, il rosso e il verde. Disputava gli incontri casalinghi allo stadio Progreditur.\nStoria.\nOrigini del calcio a Marcianise (1951-1984).\nIl calcio a Marcianise mosse i primi passi attorno agli anni trenta a livello giovanile, ma \u00e8 negli anni cinquanta che nacque la prima societ\u00e0 di calcio con anche una prima squadra, vale a dire la societ\u00e0 della U.S. Marcianise che, fondata nel 1951 ottenne nel suo primo campionato la promozione in Prima Categoria. Giunse anche in Promozione prima di fallire nel 1962. A continuare la tradizione calcistica cittadina fu poi il Rapid Zinzi, attivo fino al 1967, anno in cui venne rifondata la U.S. Marcianise che milit\u00f2 tra Prima Categoria, Promozione e anche Interregionale col nuovo nome di Rifo Sud, ma il titolo verr\u00e0 ceduto alla Palmese nel 1984, sicch\u00e9 a Marcianise, dopo un'intera stagione senza calcio, fu fondata la \"S.S.C. Marcianise\" attraverso il titolo di una squadra di Cicciano, ripartendo dall'Interregionale.\nDalla fondazione alla Serie D (1985-2000).\nLa societ\u00e0 del Real Marcianise nacque dunque nel 1985 come \"Societ\u00e0 Sportiva Calcio Marcianise\", ma cedette poi il titolo di Interregionale al Valdiano nella stagione successiva (1986-1987), mentre il club marcianisano, nel frattempo rinominato \"Associazione Calcio Marcianise\" ripart\u00ec dal campionato di Promozione del 1987-1988 da cui per\u00f2 retrocesse. Retrocesse anche nella stagione successiva, dalla Prima Categoria alla Seconda Categoria. Tuttavia, acquisendo il titolo sportivo della Rinascita San Felice rimase in Prima Categoria anche per la stagione 1989-1990, trasferendosi a San Nicola la Strada e mutando nome in \"Gruppo Sportivo Barilla Sud\". Col cambio di denominazione e sede giunse anche la promozione in Promozione, e nella stagione successiva in Eccellenza.\nNel 1991-1992, giunto quarto nel girone A di Eccellenza Campania, modific\u00f2 il nome in \"Gruppo Sportivo Barilla Sud Marcianise\" ma mantenne la sede a San Nicola la Strada. Nel 1995 modific\u00f2 nuovamente il nome, diventando \"Gruppo Sportivo Marcianise Calcio\" e per l'occasione modific\u00f2 la sede societaria, riportandola a Marcianise.\nGiocher\u00e0 in Eccellenza per altre quattro stagioni, fino al 1999-2000 quando, cio\u00e8 ottenne la promozione in Serie D, classificandosi secondo e disputando gli spareggi, eliminando il Napoli Est e la Paolana.\nDalla Serie D alla Lega Pro Prima Divisione (2000-2008).\nGiunto in Serie D, modific\u00f2 nuovamente il suo nome in \"Unione Sportiva Marcianise\". Nel 2004 la societ\u00e0 fino ad allora nelle mani del presidente Giuseppe Riccio, fu rilevata dall'imprenditore beneventano Salvatore Bizzarro, che le modific\u00f2 il nome in Real Marcianise S.p.A. I colori sociali passarono dal bianco-celeste al verde-giallo-rosso. Proprio in quella stagione di Serie D 2004-2005 la squadra venne promossa in Serie C2.\nSe per le prime due stagioni il club lott\u00f2 esclusivamente per la salvezza, nel 2007-2008 trascinata dal bomber ravennate Riccardo Innocenti (16 gol) e dalla guida tecnica di Salvatore Vullo, la squadra raggiunse i play-off, batt\u00e9 il Vigor Lamezia ed in finale l'Olimpia Celano, all'andata fin\u00ec 0 a 0 e di ritorno che vide il netto affermarsi dei marcianisani per 3 a 1: si tratt\u00f2 di un'impresa insperata, non prevista a inizio stagione. Giunsero cos\u00ec in Serie C1 che nel frattempo fu rinominata Lega Pro Prima Divisione.\nLa terza serie nazionale (2008-2010).\nL'approdo nel terzo livello nazionale comport\u00f2 per il club due novit\u00e0: la guida tecnica: ad allenare la squadra giunse Luca Fusi, e lo stadio: il Progreditur di Marcianise non era a norma per la categoria, sicch\u00e9 i marcianisani \"traslocarono\" all'Alberto Pinto di Caserta. La squadra rimase pressoch\u00e9 invariata con solo qualche ritocco.\nOttenuta la salvezza per il primo campionato, con un sorprendente 7\u00ba posto con cui la squadra ottenne il suo miglior piazzamento in un campionato. Nel secondo (2009-2010) torn\u00f2 a giocare nello stadio Progreditur dopo una ristrutturazione dell'impianto. Calcisticamente, il club ottenne un buon 10\u00ba posto. \nLa radiazione (2010).\nMa la fine dell'esperienza era vicina: a luglio 2010 il presidente non riusc\u00ec ad iscrivere la squadra in Lega Pro Prima Divisione malgrado l'impegno dell'amministrazione comunale nel cercare risorse nuove sul territorio, e quindi, in seguito anche ad un tentativo mai concretizzato di trovare un accordo di fusione con la Casertana per salvare la categoria e per il bene calcistico della Terra di Lavoro, la societ\u00e0 venne radiata dal professionismo e scomparve per sempre dalla scena sportiva.\nIl re Gaetano Poziello (1975-\u221e).\nGaetano Poziello, cresciuto nello storico quartiere di Puzzaniello, \u00e8 senza dubbio uno dei migliori talenti del calcio italiano.\nColori e simboli.\nColori.\nI colori del Marcianise erano inizialmente il bianco e l'azzurro, i quali vennero in seguito sostituiti dal giallo, verde e rosso nel 2004, con l'arrivo alla presidenza di Floridante Bizzarro.\nSimboli ufficiali.\nStemma.\nL'ultimo stemma utilizzato dal Real Marcianise era uno scudo in cui era contenuto lo stemma cittadino nel quale \u00e8 presente un castello. In alto c'era una fascia rossa contenente il nome della squadra: REAL MARCIANISE.\nStrutture.\nStadio.\nIl Real Marcianise disputava le sue partite interne presso lo stadio Progreditur di Marcianise, costruito tra il 1930 e il 1931 e situato in Piazza della Vittoria n.5.\nL'impianto ha 4500 posti a sedere ed \u00e8 costituito da una tribuna centrale parzialmente coperta e da un'altra posta dietro alla linea di fondo, il terreno \u00e8 in erba naturale e ha una lunghezza di 100x68 metri.\nIn conseguenza della promozione in C1, per il soddisfacimento delle normative della Lega Calcio venne realizzata una curva dove vennero situati anche gli spogliatoi. Nonostante il completamento dei lavori, la Lega Calcio dichiar\u00f2 lo stadio non agibile, e per tale ragione il Real Marcianise dovette disputare le gare interne allo stadio Pinto di Caserta per la maggior parte del campionato 2008-2009, fino al 25 gennaio 2009 e poi nuovamente il 22 febbraio, il 28 marzo, l'11 aprile e il 10 maggio. Nella stagione 2009-2010 vi furono altri lavori allo stadio Progreditur per metterlo a norma.\nCentro di allenamento.\nIl Real Marcianise svolgeva i propri allenamenti allo stadio Progreditur.\nTifoseria.\nStoria.\nNei primi anni Duemila, prima della propriet\u00e0 di Salvatore Bizzarro, i gruppi di tifo organizzato erano la \"Brigata Ultr\u00e0\" e gli \"Ultras Marcianise\", seguiti poi dal \"Diluvio Biancoazzurro\". In seguito al cambio di propriet\u00e0 e colori sociali nacquero diversi gruppi organizzati, che costituivano la \"Curva Sud Marcianise\"; tali gruppi, che dopo il fallimento e la radiazione del Real Marcianise hanno seguito il Progreditur Marcianise, erano i \"Fighters\" (nati nel 2004), gli \"Skorpions\" (nati nel 2006), la \"Brigata Veleno\" (nata nel 2004). Altre fazioni minori erano i \"Veterani\", le \"Brigate Marcianisane\" e i \"Fedayn Testa Matta\". Pi\u00f9 recentemente sono sorti gli \"E.A.M.\" (\"Estranei alla massa\"). Oltre ad essi \u00e8 ancora attiva (dal 2008) la \"Stirpemarcianisana\", che per\u00f2 non rientra nel panorama ultras.\nGemellaggi e rivalit\u00e0.\nI tifosi del Real Marcianise avevano un'amicizia con quelli del Pescina Valle del Giovenco; dei buoni rapporti si avevano anche con le tifoserie campane dell'Acerrana, della Casertana e della Juve Stabia (quest'ultima sorta nel 2008), con i laziali del Cassino e con gli emiliani della Reggiana.\nSi avevano, invece, rivalit\u00e0 con le tifoserie dell'Angri (a causa di scontri nel 2004-2005), con i Boys Caivanese, con la Frattese, con la Paganese, con il , col Benevento, col Savoia, e con la Viribus Unitis. Fuori regione le rivalit\u00e0 intercorrevano con il Latina, col Matera e con la Paolana (frutto di scontri nel 2000)."}
{"id": "100082", "revid": "125131919", "url": "https://it.wikipedia.org/wiki?curid=100082", "title": "Football Club Rieti", "text": "Il Football Club Rieti S.r.l., meglio noto come Rieti, \u00e8 una societ\u00e0 calcistica italiana con sede nella citt\u00e0 di Rieti. Milita in Serie D, la quarta divisione del campionato italiano.\nNata nel 1936, ha assunto la denominazione di \"F.C. Rieti\" nel 1996, in seguito all'ultima rifondazione del club. I suoi principali successi sono stati il biennio giocato in Serie B dal 1946 al 1948, la promozione in Serie C2 ottenuta nel 2005 e la promozione in Serie C ottenuta nel 2018.\nI suoi colori sono l'amaranto e il celeste; disputa gli incontri casalinghi presso lo stadio Centro d'Italia-Manlio Scopigno.\nStoria.\nGli albori del calcio a Rieti.\nPrima del 1936, furono diverse le squadre di calcio che si succedettero a Rieti: tra di esse c'erano il \"Victoria Rieti\" e il \"Rieti Football Club\". Il loro campo di gioco era inizialmente il largo in terra battuta all'esterno di Porta Cintia, per poi divenire il campo in carbonella di Molino della Salce.\nI protagonisti di questa fase furono Italo Carotti, Nemesio Ferroni, Ottorino Rocchetti, Tommaso Tomassoni, Gigino Catini, il portiere \"Fischittu\" e altri.\nUna svolta si ebbe nel 1927, con l'arrivo in citt\u00e0 del grande stabilimento industriale della Supertessile voluto dal barone Alberto Fassini: insieme ad esso, infatti, venne creato anche il primo vero campo da calcio della citt\u00e0, lo stadio di viale Fassini, che prese il nome dello stesso industriale piemontese.\nDalla fondazione alla Serie B (1936-1948).\nLa fondazione del primo vero club che rappresentasse la citt\u00e0 avvenne solo nel 1936, anche in questo caso grazie alla presenza della Supertessile: in quell'anno, infatti, nacque ufficialmente il \"Gruppo Sportivo Supertessile Rieti\", dalla fusione delle due formazioni preesistenti \"Victoria Rieti\" e \"Rieti Football Club\".\nSotto la guida dell'allenatore Mario Magnozzi, (ex-giocatore di Serie A e della Nazionale di calcio dell'Italia), gli amarantocelesti della \"Supertessile\" arrivarono rapidamente al campionato di Serie C, per poi lasciarlo all'inizio della seconda guerra mondiale. Con Magnozzi inizi\u00f2 un ciclo di indimenticate annate calcistiche.\nAl termine della guerra il club venne rifondato: grazie al presidente Florido Floridi, il 17 gennaio 1945 nacque la \"Societ\u00e0 Sportiva Vaccarezza Rieti\". Il nome alla squadra venne dato in memoria di Bruno Vaccarezza, studente diciannovenne, caduto, insieme ad altre 11 vittime, nella rappresaglia nazista di Roccaranieri del 6 giugno 1944. Nel giro di appena un anno, il club venne ammesso d'ufficio alla Serie B Sud, dove rimase per due stagioni consecutive (1946-1947 e 1947-1948).\nQuesto periodo viene ancor oggi ricordato da tutti i tifosi storici come il pi\u00f9 glorioso nella storia del club, che vedeva il presidentissimo Floridi accompagnare il Rieti in scontri leggendari nel Fassini contro le corazzate del Centro-Sud, impianto che nell'unica tribuna a disposizione non riusciva nella maggior parte degli incontri a contenere tutto il pubblico (2000 spettatori al massimo).\nLa formazione amarantoceleste aveva come fulcro principale Manlio Scopigno, il longilineo bomber Luciano Rossi Levi e l'allenatore-giocatore Ermes Borsetti gi\u00e0 campione d'Italia con la nella stagione di Serie A 1941-1942.\nDopo un biennio, tuttavia, i soldi finirono e la societ\u00e0 fall\u00ec.\nDagli anni cinquanta agli anni novanta.\nDopo il fallimento, la societ\u00e0 cambi\u00f2 nome in \"Societ\u00e0 Sportiva Rieti\" e attravers\u00f2 un periodo di forte crisi. Fu Sabatino Jacoboni a ricostruire la compagine: grazie allo spuntare dei primi grandi campioni reatini, come Attilio Galassini e Antonio Tomassoni, e a tanti altri giocatori di assoluto talento, il Rieti altalenava tra la Promozione Laziale e la IV Serie, ma furono le vicissitudini societarie a non permettere il tanto atteso ritorno tra i professionisti.\nAgli inizi degli anni '60 l'avvento di Giovanni Fioravanti alla presidenza del club di piazza Vittorio Emanuele rinvigor\u00ec le speranze di promozione, deluse dalla sconfitta nello spareggio di Viterbo contro il Tivoli nel 1958. Successivamente, Fioravanti richiam\u00f2 Ermes Borsetti, ex allenatore del Rieti ai tempi della Serie B e mise assieme una formazione composta principalmente dal capitano Brusadin, \u201cLillo\u201d Galassini e il centravanti Cesare Jovino. Solo nel 1964, con il vittorioso spareggio contro il Formia di Amos Cardarelli i reatini tornarono in IV Serie dopo anni di purgatorio rimanendoci per\u00f2 appena tre anni di fila.\nPer il ritorno in Serie D, si dovr\u00e0 attendere la stagione di Promozione Lazio 1973-1974 e la presidenza dell'amatriciano Marino Camponeschi a cui seguirono stagioni di ottimo calcio, con allenatori come Roberto Melchiorri, Valentino Persenda e Marcello Alberici, insieme a giocatori talentuosi e carismatici quali Porzia, Rucci, Campidonico, Motti, Daldin, Passarani, Petrangeli e Del Pelo.\nSuccessivamente, dopo la presidenza Mele seguirono ancora anni bui con stagioni altalenanti tra Promozione e Campionato Interregionale, fino alla vittoriosa stagione del campionato di Promozione 1978-1979 a cui segu\u00ec la promozione in Serie D: a conquistarla fu una squadra con Cerusico in panchina, Schifi, Cantera e Lelli alla presidenza, e Rocco Cignitti capitano insieme al redivivo uomo-simbolo Emidio Di Carmine (gi\u00e0 compagno di Gigi Riva e di Manlio Scopigno ai tempi del Cagliari). Dopo tre anni, gli amarantocelesti retrocessero in Promozione rimanendoci per otto stagioni consecutive.\nFu solo nella stagione di Promozione Laziale 1988-1989 che il Rieti torn\u00f2 nel Campionato Nazionale Dilettanti con Carlo De Angelis, che chiamato dal duo Chiani - Chiavolini, si affid\u00f2 a una squadra capeggiata dal capitano Sergio Pirozzi, Ivano Zangrilli e da Gianni Bianchetti. Con la promozione, la societ\u00e0 cambi\u00f2 nome in \"Societ\u00e0 Calcio Rieti\", e venne avviata la realizzazione del nuovo stadio Centro d'Italia. Il Rieti partecip\u00f2 per sei stagioni nella massima serie dilettantistica, per poi retrocedere in Eccellenza nel 1995.\nNel 1991 divenne presidente Gaetano Papalia, mentre nell'estate del 1996 la presidenza pass\u00f2 a Nunzio Rucci e la societ\u00e0 cambi\u00f2 nome in \"Football Club Rieti\".\nIl 1\u00ba giugno 1997, un incontro del Rieti con il Pomezia fu all'origine di uno degli episodi pi\u00f9 clamorosi della storia delle scommesse in Italia: l'arbitro, su pressioni del presidente della Lega Nazionale Dilettanti, ritocc\u00f2 il referto per falsare il gioco del Totogol. Il 29 giugno dello stesso anno, nella finale play-off di Castelvetrano, un gol di Massimo Gregori al 92' sanc\u00ec il ritorno del calcio reatino nel Campionato Nazionale Dilettanti. Poi, con il passaggio di Alberto Gianni alla presidenza amarantoceleste, venne avviata una lungimirante politica di valorizzazione dei giovani.\nGli anni duemila.\nNella stagione di Serie D 2004-2005 il Rieti conquista la promozione in Serie C2 vincendo il campionato con una giornata di anticipo nell'ultima gara casalinga, nella quale pareggia 1-1 contro la dinnanzi a oltre 2500 spettatori. La squadra era sotto la guida del presidente Stefano Palombi, dell'allenatore Sergio Pirozzi (che nel 2010 \u00e8 stato all' con la formazione Primavera), e del direttore sportivo Pierluigi Di Santo.\nL'esordio tra i professionisti, nella stagione di Serie C2 2005-2006 vide schierata una squadra ricostruita quasi da zero con solo la conferma di alcuni giovani reduci dalla stagione precedente. Il girone, per gli amarantocelesti fu particolarmente ostico ma al termine del campionato la squadra conquist\u00f2 la salvezza nel girone C del campionato di Serie C2 dopo i play-out vinti contro il Latina (0-0, 1-0 rete di \"Gentile\") con una amplissima cornice di pubblico: circa 3500 spettatori paganti (5000 totali).\nNella stagione successiva in Serie C2, la societ\u00e0 volt\u00f2 pagina sciogliendo il rapporto con l'allenatore Sergio Pirozzi e con il direttore sportivo Di Santo, chiamando Giuseppe Ferazzoli in panchina e Roberto Ottaviani direttore sportivo. Durante la stagione, la squadra non riusc\u00ec a sbloccarsi e dopo una serie di sconfitte, Ferazzoli venne esonerato e sostituito da Roberto Borrello gi\u00e0 in passato giocatore nella formazione reatina. Successivamente, dopo sedici partite, a tre giornate dalla fine, venne richiamato Ferazzoli, che gioc\u00f2 tre incontri di campionato pi\u00f9 i play-out, persi sfortunatamente contro la (0-1 a Rieti, 1-2 a Carrara, con le reti amarantocelesti di Cacciatore e Ippoliti) determinando la retrocessione del Rieti in Serie D.\nLa stagione di Serie D 2007-2008, inizi\u00f2 prima con Luciano Marini in panchina, esonerato dopo quattordici giornate e sostituito dal tecnico siciliano Pietro Infantino ove al termine del campionato la squadra si salv\u00f2 contro l' all'ultima giornata.\nNella successiva stagione, la squadra reatina concluse il campionato all'ottavo posto con 57 punti mantenendo la categoria a soli tre punti dalla zona play-off, prima con Tonino Pezzotti esonerato alla prima di campionato e sostituito nuovamente da Pietro Infantino.\nLa stagione di Serie D 2009-2010 part\u00ec con grandi propositi, prima con la scelta di Marco Schenardi come allenatore, che per\u00f2 lascer\u00e0 la squadra dopo pochi mesi per divergenze con la societ\u00e0, e poi l'alternata dai due allenatori (Mario Apuzzo e Pietro Mariani, quest'ultimo giunto in prima fase come collaboratore), fino al mese di marzo, quando viene scelto l'ex tecnico della Pistoiese, Salvatore Polverino, per cercare di ottenere una difficile salvezza, ma la stagione si concluse amaramente con la retrocessione in Eccellenza.\nGli anni duemiladieci.\nIl campionato di Eccellenza Lazio 2010-2011, alla guida del tecnico Simone Onesti approdato alla prima squadra dal settore giovanile della societ\u00e0 amarantoceleste port\u00f2 il Rieti al quarto posto, vicino alla zona play-off.\nNell'estate del 2011, l'allora presidente Stefano Palombi ebbe l'intenzione di lasciare la societ\u00e0, ma l'arrivo di Alberto Gianni, gi\u00e0 alla presidenza amarantoceleste dal 1997 al 2003, cambi\u00f2 la situazione e il duo Palombi-Gianni promise la rinascita del calcio a Rieti. Nella stagione 2011-2012, con Fabrizio Paris come allenatore, dopo un avvio incerto e pieno di problematiche il Rieti riusc\u00ec ad arrivare fino in fondo, togliendosi anche delle grandi soddisfazioni. Nel corso della stagione, poco prima di Natale, c'\u00e8 stato il rischio che tutto saltasse a causa di un paventato ridimensionamento del presidente Palombi (che aveva indotto i calciatori ad una sorta di ammutinamento che poi, alla fine, non c'\u00e8 stato). Anzi, il braccio di ferro rinvigor\u00ec i ragazzi di Paris che nel giro di un mese dapprima conquistarono la Coppa Italia regionale, battendo in finale davanti ad oltre 6000 spettatori il Pisoniano per 2-1 con i gol di Ippoliti e Marcheggiani, e successivamente in campionato infilando una serie di risultati utili che hanno portato i reatini ad avere le giuste chance per la promozione, fallita per poco.\nChiuso il campionato, riemersero i soliti problemi con Palombi finch\u00e9 il 4 luglio 2012 una cordata imprenditoriale capeggiata da Riccardo Curci acquist\u00f2 ufficialmente la societ\u00e0. Successivamente, avvenne anche la fusione con la seconda squadra di Rieti (\"Centro Italia Stella d'oro\", anch'essa partecipante al campionato di Eccellenza Laziale).\nNella stagione di Eccellenza Lazio 2012-2013, il Rieti arriv\u00f2 quarto inizialmente con Arturo Di Napoli in panchina, poi, dimessosi per divergenze con la societ\u00e0 e per motivi familiari, e successivamente da Andrea Rogai.\nNell'estate 2013, Riccardo Curci lascia la presidenza a Franco Fedeli, pur rimanendo all'interno della societ\u00e0 come vicepresidente, con Francenzo Punzi in panchina, il quale arriver\u00e0 2\u00ba nel girone A dell'Eccellenza Lazio, qualificandosi ai play-off nazionali e perdendo la finale contro il .\nIl 5 settembre 2014, gli amaranto-celesti vengono ripescati in Serie D a completamento organici al posto dell'Arezzo a sua volta ripescato in Lega Pro.\nNell'estate del 2015, il sodalizio ha tentato la fusione con la neopromossa Lupa Castelli Romani, che avrebbe comportato la partecipazione al campionato di Lega Pro, ma questa non si \u00e8 concretizzata. Successivamente, l'ex patron Franco Fedeli, nel mese di agosto ha ceduto il 70% delle sue quote a Riccardo Curci, il quale trovandosi titolare dell'intero pacchetto azionario della societ\u00e0 ne diventa nuovo presidente.\nNel corso della stagione di Serie D 2016-2017, il Rieti \u00e8 in testa per buona parte del campionato, ma sul finire viene superato dall'Arzachena. Pur vincendo i play-off contro , il club non viene ammesso al ripescaggio per problemi economici (la trattativa per la ricerca di un socio fallisce, e il club non riesce a pagare alla Lega Calcio l'importo richiesto).\nNella stagione seguente, con il pareggio per 3-3 arrivato il 29 aprile 2018 contro l'Ostiamare, il Rieti vince il rispettivo girone di Serie D con una giornata d'anticipo, tornando in Serie C dopo 11 anni di assenza. A conquistare la promozione \u00e8 la squadra guidata dal tecnico Carmine Parlato e trainata da Luigi Scotto, Francesco Marcheggiani, il capitano Fabrizio Tirelli, Matteo Dionisi e Simone Minincleri. Nel giugno dello stesso anno Curci riesce finalmente nella ricerca di un socio: l'85% delle quote del club vengono infatti acquistate dall'imprenditore greco Matthaios \"Manthos\" Poulinakis, ex presidente dell'OFI Creta; la presidenza \u00e8 assunta inizialmente dal procuratore sportivo Gianluca Marini, che aveva mediato tra Curci e Poulinakis nelle trattative, e poi direttamente da Poulinakis.\nIl Rieti si presenta al campionato con una squadra completamente rinnovata, composta da giocatori giovani e in gran parte stranieri; tuttavia, dopo una serie di sconfitte e una crescente contestazione da parte dei tifosi, Curci decide di riacquistare le quote di Poulinakis, tornando presidente e unico proprietario del Rieti.\nNella stagione successiva, Curci decide di cedere la societ\u00e0 alla societ\u00e0 Italdiesel, riprendendola tuttavia il 19 novembre 2019, dopo varie inadempienze della nuova cordata e la partita persa per 3-0 a tavolino in casa contro la Reggina. La squadra, essendo ultima in classifica al momento della sospensione del campionato causa pandemia di COVID-19 anche in seguito ai punti di penalizzazione derivanti dal mancato pagamento degli stipendi di ottobre oltre che da quanto avvenuto contro i calabresi, retrocede mestamente in Serie D dopo appena due anni dal ritorno tra i professionisti.\nLa fine della presidenza Curci e l\u2019inizio dell\u2019era Ferretti.\nNel luglio 2021, al termine di un campionato in cui i reatini hanno dapprima sognato il ritorno immediato in Serie C, dovendosi per\u00f2 accontentare di una salvezza per via di un rendimento molto altalenante (viene anche esonerato l\u2019allenatore Stefano Campolo, sostituito da Raffaele Battisti) nonostante le conferme di calciatori come Marchi e Tirelli e i ritorni di Brumat e Tommasone, la societ\u00e0 viene ceduta nella totalit\u00e0 delle sue quote da Riccardo Curci a Mauro Ferretti, ex patron di Arezzo e Livorno. Il programma della nuova propriet\u00e0 prevede un progetto ambizioso, con un duplice obiettivo: riportare gli amarantocelesti tra i professionisti e rilanciare il settore giovanile. La squadra viene affidata all\u2019ex Viterbese Alessandro Boccolini. Sul mercato, vengono ingaggiati calciatori del calibro di Francesco Marcheggiani, Simone Palermo, Danilo Scibilia, Leandro Campagna e Luiz Scalon, oltre alle conferme di Marchi, Tirelli, Tiraferri, Esposito, Galvanio e Zona.\nColori e simboli.\nColori.\nI colori sociali sono l'amaranto ed il celeste, quelli propri della citt\u00e0. Questo abbinamento \u00e8 unico in Italia, mentre \u00e8 pi\u00f9 diffuso in Inghilterra.\nSimboli ufficiali.\nStemma.\nNel 1989, quando la squadra cambi\u00f2 nome in S.C. Rieti, lo stemma era costituito da uno scudo bianco, diviso in quattro da linee amarantocelesti, dove comparivano quattro portali merlati.\nNel 1996, al cambio di nome in \"F.C. Rieti\", lo stemma cambi\u00f2 e divenne semplicemente lo stemma della citt\u00e0 accompagnato dalla scritta \"Football Club Rieti\". Successivamente lo stemma venne modificato inserendo lo scudo della citt\u00e0 in un ovale con sfondo a righe amarantocelesti, con la sigla \"F C R\" sopra allo scudo cittadino e sotto di esso l'anno della rifondazione \"1996\". Nel 2005, in seguito alla promozione in Serie C2, l'anno \"1996\" \u00e8 stato sostituito con la data \"2005\" in memoria della promozione.\nNel 2012 lo stemma \u00e8 stato sostituito con quello correntemente in uso.\nStrutture.\nStadio.\nDalla sua fondazione e per circa sessant'anni, il Rieti ha disputato le proprie partite interne nello stadio di viale Fassini, appartenente al complesso industriale della Supertessile (industria tessile fondata dal barone Alberto Fassini, e che fu anche il primo sponsor del club).\nNegli anni novanta, il vecchio stadio venne sostituito da una struttura pi\u00f9 nuova e capiente, lo stadio Centro d'Italia-Manlio Scopigno (realizzato dal comune di Rieti e situato nel quartiere di Campoloniano), dove da allora il club disputa le proprie partite interne. Il Fassini, successivamente, fu invece riconvertito a stadio di rugby e intitolato a Fulvio Iacoboni.\nSociet\u00e0.\nLa societ\u00e0 ha la forma giuridica di societ\u00e0 a responsabilit\u00e0 limitata. \nTifoseria.\nStoria.\nIl primo gruppo ultras amarantoceleste \u00e8 nato alla fine degli anni '80 con i \"Warriors Rieti 1987\". Attualmente, il principale raggruppamento ultras del Rieti \u00e8 quello del \"Commando Ultr\u00e0 Rieti 1997\".\nGemellaggi e rivalit\u00e0.\nLa tifoseria amarantoceleste intrattiene un gemellaggio con quella del e dell'. Tra le amicizie, si annoverano quelle con i tifosi dell', del Frosinone, della Lazio e della Roma. Le rivalit\u00e0 si hanno con le tifoserie di , , , Monterosi e ."}
{"id": "100084", "revid": "111373", "url": "https://it.wikipedia.org/wiki?curid=100084", "title": "Wattwil", "text": "Wattwil (toponimo tedesco) \u00e8 un comune svizzero di 8\u00a0581 abitanti del Canton San Gallo, nel distretto del Toggenburgo del quale \u00e8 capoluogo. Il 1\u00ba gennaio 2013 ha inglobato il comune soppresso di Krinau.\nEconomia.\nA Wattwil si trovano un ospedale, .\nInfrastrutture e trasporti.\nLa vicina autostrada A53 permette di raggiungere le citt\u00e0 di Zurigo e San Gallo. La stazione ferroviaria locale \u00e8 situata sulle linee Uznach-Wattwil e Romanshorn-Nesslau-Neu St.Johann; vi ferma il Voralpen Express, un treno che collega Lucerna a San Gallo gestito dalla Schweizerische Sudostbahn."}
{"id": "100085", "revid": "466539", "url": "https://it.wikipedia.org/wiki?curid=100085", "title": "San Luis Potos\u00ed (citt\u00e0)", "text": "La citt\u00e0 di San Luis Potos\u00ed \u00e8 il capoluogo dell'omonimo stato messicano.\nI dati si riferiscono alle rilevazioni del censimento ufficiale dell'INEGI.\nStoria.\nFu fondata nel 1592 quando vennero scoperte le miniere d'oro e d'argento del Cerro de San Pedro. Il nome deriva dal santo patrono \"San Luis, Re de Francia\" (Luigi IX di Francia), e dalla localit\u00e0 boliviana di Potos\u00ed, nella quale si trovavano delle miniere molto ricche.\nDurante l'invasione francese fu sede del governo repubblicano guidato da Benito Ju\u00e1rez. Per il suo attiv\u00edsimo civico-democratico durante la seconda met\u00e0 del secolo XX, la citt\u00e0 \u00e8 considerata anche come culla della nuova democrazia messicana.\nAl 2009 \u00e8 un'importante citt\u00e0 industriale localizzata in una ricca regione agricola, di allevamenti e mineraria.\nMonumenti e luoghi d'interesse.\nHa numerosi edifici in stile coloniale, in particolare \u00e8 di pregio la facciata della Cattedrale Metropolitana di San Luigi Re che \u00e8 la sede della arcidiocesi di San Luis Potos\u00ed. Sorge nel centro storico nel lato orientale della piazza principale. L'edificio fu costruito nell'anno 1670 e fu completato nell'anno 1730.\nInoltre la citt\u00e0 ha monumenti di architettura barocca, neoclassica e con riferimenti all'Eclettismo che le permettono di essere considerata come candidata al Patrimonio dell'Umanit\u00e0 da parte dell'UNESCO.\nEconomia.\nSan Luis Potos\u00ed \u00e8 una delle citt\u00e0 storiche di produzione dell'argento ma \u00e8 nota anche per l'allevamento.\nAmministrazione.\nGemellaggi.\nSan Luis Potos\u00ed \u00e8 gemellata con le seguenti citt\u00e0:"}
{"id": "100086", "revid": "785863", "url": "https://it.wikipedia.org/wiki?curid=100086", "title": "Il texano dagli occhi di ghiaccio", "text": "Il texano dagli occhi di ghiaccio (\"The Outlaw Josey Wales\") \u00e8 un film del 1976 diretto da Clint Eastwood.\nNel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nJosey Wales \u00e8 un uomo dedito al pesante lavoro nei campi della sua piccola propriet\u00e0, che attornia la sua casa nel Missouri, insieme alla moglie e al figlio. Nonostante egli sia riuscito a rimanere fuori dalla guerra di secessione, ne rimane vittima: un gruppo di razziatori a cavallo, schierati con le truppe dell'esercito dell'Unione e al comando del capitano Terrill, arriva in zona per una scorreria in territorio nemico, stermina la sua famiglia e distrugge la sua casa; egli accorre ma viene tramortito e risparmiato solo perch\u00e9 creduto morto.\nSenza pi\u00f9 nulla di suo, si unisce alle bande sudiste per combattere gli assassini della sua famiglia.\nProduzione.\n\"Il texano dagli occhi di ghiaccio\" \u00e8 ispirato da un romanzo del 1972 dell'ex leader del Ku Klux Klan Forrest Carter, intitolato dapprima \"The Rebel Outlaw: Josey Wales\" e successivamente \"Gone to Texas\". Al copione lavorarono Sonia Chernus e il produttore Bob Daley; Clint Eastwood pag\u00f2 di tasca propria una quota per ottenere i diritti di riproduzione sullo schermo del romanzo. In seguito Michael Cimino e Philip Kaufman supervisionarono la stesura della sceneggiatura, aiutando la Chernus, eliminando gran parte del razzismo insito nel testo originale ma mantenendo l'attitudine generale a favore del Sud. La regia venne inizialmente affidata a Philip Kaufman. Kaufman voleva che il film fosse il pi\u00f9 fedele possibile al romanzo. I personaggi di Wales, il capo Cherokee, della donna Navajo, e della vecchia colona e sua nipote provengono tutti dal romanzo. Tuttavia, Kaufman non era d'accordo con il risvolto politico del romanzo; disse che era stato scritto da \"un vero fascista\" e che \"l'odio del governo da parte del protagonista era folle\". Egli inoltre sentiva che il tono conservatore del racconto andasse smorzato un po', ma, disse a posteriori: \u00abClint non la pensava cos\u00ec, ed era il suo film\u00bb. Successivamente, Kaufman venne licenziato da Eastwood, che prese egli stesso il controllo della direzione artistica del progetto.\nIl direttore della fotografia Bruce Surtees, James Fargo, e Fritz Manes uscirono in cerca delle location adatte e alla fine scovarono alcune zone nello Utah, in Arizona, Wyoming, e Oroville (California) ancora prima di leggere la versione definitiva del copione. Kaufman scrittur\u00f2 Chief Dan George, che aveva ricevuto una nomination agli Oscar per \"Piccolo grande uomo\" come attore non protagonista, per il ruolo del vecchio Cherokee. Sondra Locke fu invece scelta personalmente da Eastwood contro il parere di Kaufman per la parte di Laura Lee, la nipote di nonna Sarah. Questo fatto segn\u00f2 l'inizio del rapporto di amicizia tra Eastwood e Locke che sarebbe durato per altri sei film e, nella vita privata, sarebbe sfociato in un rapporto sentimentale durato fino alla fine degli anni ottanta.\nLe riprese cominciarono il 6 ottobre 1975 a Lake Powell. Durante le riprese si ebbe una lite tra Eastwood e Kaufman. Kaufman insisteva nel voler filmare con meticolosa attenzione ai dettagli, cosa che caus\u00f2 frizioni con Eastwood, che a sua volta pensava che Kaufman fosse geloso del rapporto che si era instaurato tra lui e la Locke. Poco tempo dopo, le riprese si spostarono a Kanab, Utah. Il 24 ottobre 1975, Kaufman fu licenziato dal produttore Bob Daley su esplicita richiesta di Eastwood. Il licenziamento caus\u00f2 molte proteste da parte della Directors Guild of America. Ci furono pressioni sulla Warner Bros. e su Eastwood affinch\u00e9 riassumessero il regista, ma il netto rifiuto caus\u00f2 loro una multa di circa 60.000 dollari per violazione dello statuto dei lavoratori. L'episodio in questione caus\u00f2 la creazione da parte della Director's Guild di una nuova legislazione, conosciuta come \"The Eastwood Rule\" (\"La regola Eastwood\"), che proibisce a un attore o produttore di licenziare un regista per poi prendere le redini della regia di un film a sua volta. Una volta liquidato Kaufman, della regia del film se ne incaric\u00f2 Eastwood stesso, con Daley come aiuto regista.\nRiferimenti.\nIl personaggio di Lone Watie \u00e8 ispirato a Stand Watie, capo Cherokee e unico nativo americano a raggiungere il grado di generale dell'esercito degli Stati Confederati durante la guerra di secessione."}
{"id": "100087", "revid": "110157", "url": "https://it.wikipedia.org/wiki?curid=100087", "title": "B\u00fctschwil", "text": "B\u00fctschwil (toponimo tedesco) \u00e8 una frazione di 3\u00a0354 abitanti del comune svizzero di B\u00fctschwil-Ganterschwil, nel Canton San Gallo (distretto del Toggenburgo).\nStoria.\nFino al 31 dicembre 2012 \u00e8 stato un comune autonomo che si estendeva per 13,79\u00a0km\u00b2; il 1\u00ba gennaio 2013 \u00e8 stato accorpato all'altro comune soppresso di Ganterschwil per formare il nuovo comune di B\u00fctschwil-Ganterschwil, del quale B\u00fctschwil \u00e8 il capoluogo."}
{"id": "100088", "revid": "110157", "url": "https://it.wikipedia.org/wiki?curid=100088", "title": "Krinau", "text": "Krinau (toponimo tedesco) \u00e8 una frazione di 254 abitanti del comune svizzero di Wattwil, nel Canton San Gallo (distretto del Toggenburgo).\nGeografia fisica.\nKrinau \u00e8 situato nel settore occidentale della valle della Thur, ai margini del Chr\u00fczeggkamm. .\nStoria.\nKrinau viene menzionata per la prima volta nel 1357 col nome di \"Krinnow\". Fino al 31 dicembre 2012 \u00e8 stato un comune autonomo che si estendeva per 7,23\u00a0km\u00b2; il 1\u00ba gennaio 2013 \u00e8 stato accorpato al comune di Wattwil."}
{"id": "100089", "revid": "115066111", "url": "https://it.wikipedia.org/wiki?curid=100089", "title": "Lichtensteig", "text": "Lichtensteig (toponimo tedesco) \u00e8 un comune svizzero di 1\u00a0911 abitanti del Canton San Gallo, nel distretto del Toggenburgo. Nel 1874 ha inglobato le frazioni di Blatten, Hof e Loretto, fino ad allora parte del comune di Oberhelfenschwil.\nDal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nA Lichtensteig si svolge il Jazztage, festival musicale di jazz e blues."}
{"id": "100091", "revid": "1870933", "url": "https://it.wikipedia.org/wiki?curid=100091", "title": "VA Software", "text": "VA Linux venne fondata nel 1993 da due soci: Larry Augustin e James Vera; dalle due iniziali deriva il nome \"VA\".\nQuando la societ\u00e0 divenne un business full-time, Vera decise di rimanere nei laboratori dell'Universit\u00e0 di Stanford, ma si conserv\u00f2 comunque il nome originale. La societ\u00e0 crebbe molto presto: tra i motivi possiamo inserire il buon momento di Linux verso la fine degli anni novanta e la conseguente attenzione dei media che l'Open Source ha conosciuto, oltre al boom della New Economy. Non possiamo naturalmente escludere le capacit\u00e0 ottime imprenditoriali di Larry Augustin, dimostrate pi\u00f9 volte in quegli anni.\nVA Linux diventa VA Software e si quota in borsa.\nMemore dell'IPO (offerta pubblica delle azioni) di Red Hat all'inizio del 1999, VA Linux (in seguito rinominata in VA Software) decise di sfidare la sorte e di quotarsi in borsa sui listini del NASDAQ. Il 7 ottobre 1999 venne raggiunto l'accordo con la SEC (la CONSOB americana) e il successivo 9 dicembre part\u00ec l'offerta pubblica.\nIl prezzo iniziale delle azioni fu fissato in 30 dollari; alla fine dell'offerta il prezzo arriver\u00e0 a ben 299 dollari, 10 volte tanto. VA Software pu\u00f2 vantare un record, l'offerta pubblica con la crescita pi\u00f9 elevata di tutta la storia della borsa americana.\nAlla fine del 1999 un altro evento storico: VA Software fonda SourceForge, la pi\u00f9 famosa comunit\u00e0 di sviluppo online. I ricavi provengono da una raccolta pubblicitaria non invasiva e dalla fornitura, alternativa agli strumenti gratuiti, di un servizio professionale per lo sviluppo distribuito di software.\nGeeknet.\nNel 2004 acquisisce Geeknet (un tempo Open Source Technology Group, OSTG) che descrive se stesso come una \"\". L'OSTG \u00e8 un sussidiario di SourceForge, Inc. (formalmente VA Software) e dedicato alla Open Source Initiative. \u00c8 un tentativo di riunire insieme talenti per creare software che sia conforme al modello di licenze GNU promosse dalla Free Software Foundation. Il nome formale dell'OSTG era OSDN (Open Source Developer Network) finch\u00e9 non cambi\u00f2 il suo nome nel giugno 2004. Prima dell'acquisizione da VA, era anche chiamato Andover.net.\nNel giugno 2007, il nome OSTF venne cambiato in Linux.com.\nProgetti.\nFra i progetti pi\u00f9 famosi dell'OSTG possiamo trovare:\nL'OSTG (allora OSDN) abbandon\u00f2 Kuro5hin nel gennaio 2002 a causa del contenuto di una news portata dagli articoli tecnici alla politica, filosofia, ai posti di lavoro, e altri soggetti di natura non tecnica."}
{"id": "100093", "revid": "110157", "url": "https://it.wikipedia.org/wiki?curid=100093", "title": "Mosnang", "text": "Mosnang (toponimo tedesco) \u00e8 un comune svizzero di 2\u00a0802 abitanti del Canton San Gallo, nel distretto del Toggenburgo."}
{"id": "100094", "revid": "767487", "url": "https://it.wikipedia.org/wiki?curid=100094", "title": "Un dollaro bucato", "text": "Un dollaro bucato \u00e8 un film del 1965 diretto da Giorgio Ferroni.\nTrama.\nGary e Phil, ex reduci della guerra di secessione, si dividono per cercare fortuna. Il primo diventa un bounty killer, al servizio di McCory. Ottenuto l'incarico di uccidere un uomo, il pistolero scopre di dover liquidare il fratello. Impossibilitato nel terminare la missione, interviene McCory che, senza riguardo, elimina i due. Gary si salva miracolosamente e decide di vendicare Phil.\nProduzione.\nLa pellicola \u00e8 stata girata in trentadue giorni, con un budget ridotto. Gli interni furono ricreati nel Centro Titanus Elios.\nLa maggior parte del cast \u00e8 accreditata con pseudonimi inglesi, stratagemma usato per esportare la pellicola all'estero.\nNel 1966 \u00e8 stato realizzato il sequel \"Per pochi dollari ancora\", diretto sempre da Ferroni.\nDistribuzione.\nUscito nelle sale italiane l'8 agosto del 1965, il film ottenne un ottimo successo commerciale in Italia. Vene esportato, successivamente, all'estero col titolo internazionale \"Blood for a Silver Dollar\".\n\u00c8 stato riproposto in formato home video ed \u00e8 presente su alcune piattaforme streaming.\nAccoglienza.\nConsiderato un classico degli spaghetti western, \"Un dollaro bucato\" venne recensito da Paolo Mereghetti come una \u00abpellicola ricca di fascino e colpi di scena adatti alle sale di periferia di una volta\u00bb."}
{"id": "100095", "revid": "110157", "url": "https://it.wikipedia.org/wiki?curid=100095", "title": "Oberhelfenschwil", "text": "Oberhelfenschwil (toponimo tedesco) \u00e8 un comune svizzero di 1\u00a0300 abitanti del Canton San Gallo, nel distretto del Toggenburgo. Nel 1874 ha ceduto le frazioni di Blatten, Hof e Loretto al comune di Lichtensteig."}
{"id": "100096", "revid": "110157", "url": "https://it.wikipedia.org/wiki?curid=100096", "title": "Ganterschwil", "text": "Ganterschwil (toponimo tedesco) \u00e8 una frazione di 1\u00a0186 abitanti del comune svizzero di B\u00fctschwil-Ganterschwil, nel Canton San Gallo (distretto del Toggenburgo).\nStoria.\nFino al 31 dicembre 2012 \u00e8 stato un comune autonomo che si estendeva per 8,01\u00a0km\u00b2; il 1\u00ba gennaio 2013 \u00e8 stato accorpato all'altro comune soppresso di B\u00fctschwil per formare il nuovo comune di B\u00fctschwil-Ganterschwil."}
{"id": "100101", "revid": "110157", "url": "https://it.wikipedia.org/wiki?curid=100101", "title": "L\u00fctisburg", "text": "L\u00fctisburg (toponimo tedesco) \u00e8 un comune svizzero di 1\u00a0451 abitanti del Canton San Gallo, nel distretto del Toggenburgo."}
{"id": "100106", "revid": "7", "url": "https://it.wikipedia.org/wiki?curid=100106", "title": "World wide web", "text": ""}
{"id": "100107", "revid": "1318658", "url": "https://it.wikipedia.org/wiki?curid=100107", "title": "Dieta di Worms", "text": ""}
{"id": "100110", "revid": "2225", "url": "https://it.wikipedia.org/wiki?curid=100110", "title": "Ben Kenobi", "text": ""}
{"id": "100111", "revid": "1305772", "url": "https://it.wikipedia.org/wiki?curid=100111", "title": "La caduta", "text": ""}
{"id": "100112", "revid": "1543377", "url": "https://it.wikipedia.org/wiki?curid=100112", "title": "Freeware - La nuova carne", "text": "Freeware - La nuova carne (\"Freeware\") \u00e8 un romanzo di fantascienza del 1997 di Rudy Rucker, seguito di \"Wetware - Gli uomini robot\" e terzo capitolo del ciclo del ware.\nTrama.\n2053. Sono passati pi\u00f9 di vent'anni dalle vicende di \"Wetware - Gli uomini robot\". La Terra \u00e8 invasa da un nuovo tipo di robot: i moldie, nati dalle ceneri della tecnologia bopper con l'unione del chipmold, la muffa che li uccise tutti.\nTutto comincia Il 17 marzo 2031, chiamato in seguito \"Il Giorno della Spora\". Stahn Mooney, tornato sulla Terra, incontra Willy Taze, nipote dello scienziato Cobb Anderson. Stahn d\u00e0 una missione al giovane Willy: mettere in ginocchio la tecnologia terrestre attraverso la rete. Willy, quel fatidico 17 marzo, rende obsoleta la rete informatica terrestre gi\u00e0 morente. In seguito inventa il DIM, l'equivalente futuristico del Chip, e regala al mondo il freeware che gli permetter\u00e0 di rinascere. Tramite il DIM, infatti, la tecnologia riprende vigore, insieme all'introduzione dei Moldie nella vita quotidiana.\nMa dei Moldie non c'\u00e8 da fidarsi. Questi hanno infatti la possibilit\u00e0 di impiantare un controllo remoto negli umani, per disporre di loro come vogliano. Ecco che il 2 luglio 2053 lo scienziato indiano Sri Ramanujan inventa la supersanguisuga, in grado di controllare completamente i Moldie.\nQuesto ritrovato fa comodo a personaggi come Randy Karl Tucker, figlio inconsapevole di Willy Taze, che oltre ad essere un amante dei Moldie, li cattura e li porta da Blaster, un enorme moldie che vuole riportare i moldie terrestri sulla Luna per creare una loro citt\u00e0.\nMa Willy, ormai ritiratosi sulla Luna, non \u00e8 stato con le mani in mano: ha infatti inventato il virus \"Starway to Heaven\", in grado di rendere i moldie dei ricevitori di segnali provenienti dalle intelligenze aliene sparse nell'universo. Questo far\u00e0 infuriare i moldie che inizieranno una vera e propria rivolta."}
{"id": "100116", "revid": "1075510", "url": "https://it.wikipedia.org/wiki?curid=100116", "title": "Heinrich Wilhelm Olbers", "text": "Biografia.\nOlbers studi\u00f2 medicina a Gottinga e, dopo aver completato gli studi nel 1780, esercit\u00f2 la professione di medico a Brema fino al 1822. Durante la notte coltivava i suoi studi astronomici amatoriali, osservazioni che gli diedero grande fama e a cui si dedic\u00f2 completamente negli ultimi anni di vita; attrezz\u00f2 persino la parte superiore della sua casa come osservatorio astronomico.\nNel 1797 ide\u00f2 un nuovo metodo per determinare l'orbita delle comete, usato ancora oggi; ne individu\u00f2 diverse, tra le quali quella chiamata in seguito 13P/Olbers (periodo orbitale di 72,7 anni), che scopr\u00ec il 6 marzo 1815. Studi\u00f2 la natura di questi corpi deducendo che la coda cometaria si origina dalle stesse particelle di cui \u00e8 costituito il nucleo della cometa, espulse nel verso opposto alla direzione del Sole da una forza che oggi sappiamo essere la pressione del vento solare.\nTeorizz\u00f2 nel 1799 un metodo per calcolare la velocit\u00e0 delle \"stelle cadenti\", largamente utilizzato nel XIX secolo.\nNel 1802 scopr\u00ec e battezz\u00f2 l'asteroide 2 Pallas e nel 1807 individu\u00f2 4 Vesta, lasciando sceglierne il nome a Carl Friedrich Gauss. Olbers ipotizz\u00f2 che l'origine degli asteroidi fosse da ricercare nella frammentazione di un pianeta situato in origine fra Marte e Giove.\nFu un sostenitore dell'idea che la Luna fosse abitata da forme di vita.\nIl cosiddetto \"paradosso di Olbers\" (sull'impossibilit\u00e0 di un cielo notturno buio in un universo infinito) prende il nome da lui, che ne propose una versione nel 1826. Nel 1827 divenne membro onorario della Accademia Reale Svedese delle Scienze.\nDediche.\nSono stati battezzati in suo onore:"}
{"id": "100117", "revid": "2175", "url": "https://it.wikipedia.org/wiki?curid=100117", "title": "Nevi'im", "text": ""}
{"id": "100119", "revid": "123455992", "url": "https://it.wikipedia.org/wiki?curid=100119", "title": "Terranigma", "text": " \u00e8 un videogioco di ruolo sviluppato da Quintet e pubblicato nel 1995 da Enix per Super Nintendo Entertainment System. Il gioco \u00e8 considerato il terzo titolo di una trilogia composta da \"Soul Blazer\" e \"Illusion of Gaia\".\nHa come storia la resurrezione del mondo (come lo conosciamo), e il suo progresso dai tempi preistorici al vicino futuro. Le musiche di \"Terranigma\" furono composte da Miyoko Kobayashi e Masanori Hikichi.\nA causa delle potenzialmente irriverenti analogie con certe diffuse dottrine religiose, questo gioco non venne commercializzato negli Stati Uniti, ma fu popolare in Europa ed Australia (pubblicato da Nintendo). La versione italiana del gioco \u00e8 la versione britannica con incluso anche un manuale in italiano.\nAntefatti.\nLa Terra di \"Terranigma\" \u00e8 una sfera cava, rispettivamente divisa in due mondi paralleli: il mondo esterno come lo conosciamo, e il mondo interno dove la gravit\u00e0 \u00e8 rovesciata. Fin dall'inizio della sua formazione, due volont\u00e0, rispettivamente Dio (nel mondo esterno) e Diavolo (nel mondo interno), alternarono crescita e declino, luce e tenebra. La battaglia ebbe come esito la neutralizzazione del pianeta esterno, che per miliardi di anni \u00e8 rimasto sigillato e inaccessibile dal lato interno.\nTrama.\nIl protagonista Ark \u00e8 un ragazzo pasticcione che vive a Crysta, villaggio situato nel mondo rovesciato. Dopo aver aperto una porta che l'anziano del villaggio aveva tassativamente proibito di farlo, nei sotterranei trova lo Scrigno di Pandora. Ark lo apre ma qualcosa va storto: inavvertitamente gli abitanti vengono congelati. Ark, su ordine dell'anziano parte per le torri esterne al villaggio, dove aprir\u00e0 dei portali e liberer\u00e0 progressivamente tutti i continenti terrestri dalla \"prigionia\" della maledizione, e nello stesso tempo gli abitanti di Crysta ritornano in vita. Elle, fidanzata di Ark e tessitrice del villaggio lo aiuter\u00e0 dandogli armature speciali da lei cucite.\nUna volta riportati all'esistenza tutti i continenti terrestri, nel mondo interno si apre un varco per accedere al mondo esterno e Ark si getta partendo per la missione di resurrezione del pianeta. Sconfiggendo svariati boss uno dopo l'altro, Ark far\u00e0 risorgere progressivamente le piante, gli uccelli, i mammiferi, e alla fine la razza umana.\nDalla rinascita della razza umana Ark sar\u00e0 aiutato telepaticamente dal Dalai Lama Lord Kumari, saggio e potente capo di Lhasa, un villaggio nel Tibet, nel suo viaggio verso la resurrezione della Terra, e conoscer\u00e0 Meilin, una ragazza capace di provocare miraggi. Raggiungendo l'Europa si imbatte nella Principessa Elle di Stoccolma, adottata da Re Enrico di Parigi, nonch\u00e9 totalmente identica alla sua fidanzata Elle di Crysta: capisce quindi che in entrambi i mondi interno ed esterno ci sono le stesse identiche persone con gli stessi nomi, ma con personalit\u00e0 opposte. Elle di Stoccolma \u00e8 inoltre affetta da una maledizione che l'ha resa muta dopo aver perso i suoi genitori a Stoccolma, e il Re la promette in sposa a chiunque riesca a guarirla; fingendosi un pretendente riesce a eludere le guardie del castello e rubare un campanello che lo guider\u00e0 attraverso le infestate foreste di Norfest, fino a Stoccolma, apparentemente uguale alla sua citt\u00e0 natale, Crysta. L\u00e0 trova un ritratto di Elle con i suoi genitori e con questo, grazie ai miraggi di Meilin la Principessa Elle riesce a vedere i fantasmi dei suoi genitori e scopre che il Re li ha volutamente assassinati, insieme a tutti gli abitanti del villaggio, perch\u00e9 opposti a consegnargli un misterioso tesoro.\nDopo la misteriosa uccisione del Re, Ark aiuter\u00e0 Cristoforo Colombo, a salpare verso il nuovo continente.\nTra un'avventura e l'altra, Ark sar\u00e0 aiutato da Lady Fyda, guardia del corpo della Principessa Elle e Perel, talentuoso dello skateboard. Si rincontrer\u00e0 con Meilin che si dichiarer\u00e0 a lui, finch\u00e9 non scopre che gli sta ancora a cuore Elle di Crysta, allora lo lascia. Dopo aver salvato l'aviatore Will da un mostro marino, viene a sapere che sta costruendo un aeroplano, e che un certo Wong, proprietario del Castello del Drago vicino a Pechino, si \u00e8 accaparrato di quasi tutta la materia prima per motivi sconosciuti. Ark si intrufola quindi nel Castello del Drago per trovare Wong, ma viene ingannato dai poteri allucinanti di Meilin che lo intrappola nelle segrete per vendetta, ma anche lei scopre di essere stata ingannata dallo stesso Wong. Liberatosi, Ark riesce a trarre in salvo la principessa Elle grazie all'aiuto di Perel, Meilin, Lady Fyda e Royd, mercenario ex pretendente della principessa, inizialmente alleato di Wong; mentre gli atri scappano si scopre che la mente di tutto \u00e8 un certo Dottor Beruga, nel frattempo il castello inizia a collassare ma tutti ne riescono sani e salvi.\nAllo stesso tempo il prezzo del metallo \u00e8 calato e Will riesce finalmente a completare il suo aeroplano: Ark lo user\u00e0 per volare in Siberia e raggiungere Beruga, che \u00e8 venerato come un Dio. Lo scienziato spiega la sua intenzione di padroneggiare l'intero mondo con la tecnologia robot, tramutando gli esseri umani in zombie e eliminando allo stesso tempo chi non \u00e8 necessario con il virus \"Asmodeus\" (che ha gi\u00e0 iniziato a spargersi). Ark contrariato viene stordito.\nArk si risveglia a Lhasa: Lord Kumari spiega che l'unico modo di fermare Beruga \u00e8 risvegliare lo spirito del cosiddetto \"\"Ragazzo d'Oro\", nella cosiddetta \"Tomba alla Fine dei Tempi\"\", situata in una zona inverosimilmente arida in Antartide. Qui Ark incastona cinque \"Pietre Stellari\" in cinque enormi teschi e appare il suo stesso spirito: Ark scopre di essere sempre sopravvissuto in ogni battaglia perch\u00e9 \u00e8 proprio lui l'eroe leggendario, e il suo lavoro \u00e8 gi\u00e0 finito. Ark si accascia privo di sensi.\nSi risveglier\u00e0 nella sua casa a Stoccolma in stato di beb\u00e8, accudito da Elle di Stoccolma che lo ha ritrovato nel deserto. Sopraggiunge dal mondo interno Elle di Crysta, che porta Ark nei sotterranei dov'\u00e8 situato lo Scrigno di Pandora, e sotto ordine del Diavolo Dark Gaya, dovr\u00e0 ucciderlo. Le due Elle si incontrano nei sotterranei per contendersi la sorte di Ark, ma improvvisamente egli riprende le sue sembianze adulte grazie ai poteri telepatici di Kumari, le piante e gli animali che ha salvato; nonostante la pressione di Dark Gaya, Elle di Crysta non vuole ucciderlo e si sacrifica per salvargli la vita. Elle di Stoccolma gli rivela che il tesoro per il quale tutti gli abitanti di Stoccolma sono stati uccisi pu\u00f2 essere usato solo dall'eroe, quale Ark: egli apre lo scrigno e recupera l'armatura e il bastone \"dell'eroe\"; ha quindi a sua ultima possibilit\u00e0 di distruggere Beruga, in combutta con Dark Gaya, prima di sterminare l'umanit\u00e0.\nDopo aver tolto di mezzo anche Beruga (\u00e8 stato ucciso dalla sua stessa invenzione), si riaprir\u00e0 il portale che riporta al mondo rovesciato: l'anziano di Crysta si rivela essere Dark Gaya, ovvero il Diavolo in persona, che ha pianificato la resurrezione del mondo per mano di un unico eroe, Ark, al solo scopo di impadronirsene e diffonderne tutto il male. Dopo la sconfitta di Dark Gaya, con essa collassa lentamente il mondo rovesciato e Ark, che ha finalmente compiuto il gesto di far risorgere il mondo esterno, si addormenta eternamente nel suo letto, sognando di essere un uccello che sorvola la Terra rinata.\nNella scena finale qualcuno bussa alla porta di casa di Elle: si presume che Ark sia ritornato.\nModalit\u00e0 di gioco.\nIl protagonista, Ark, \u00e8 l'unico personaggio controllato dal giocatore in tutto il videogioco. Ark pu\u00f2 correre, saltare, strisciare, arrampicarsi (dopo avere trovato uno specifico oggetto), sollevare e spingere oggetti e camminare in equilibrio su una fune. Come arma, il protagonista usa diverse lance, che talvolta hanno poteri particolari (stessa cosa vale per i vestiti). Gli attacchi sono i seguenti:\nQuando Ark sconfigge i nemici, aumentano i suoi punti esperienza e talvolta i nemici sconfitti lasciano cadere una moneta, un lingotto o tre lingotti. I soldi possono anche essere contenuti nelle ceste sparse in tutto il mondo. Nel menu, gestito e spiegato da Yomi, si possono vedere le mappe, le armi, i vestiti e gli oggetti che Ark pu\u00f2 equipaggiare o usare sul momento. Oggetti particolari sono degli anelli che causano attacchi ai nemici usando la natura (fuoco, ghiaccio, terremoto, etc.), e degli spilli (\"pin\" in inglese) regalati al protagonista da alcuni personaggi (alcune con poteri curativi, altri di attacco e altri di fuga). Inoltre ci sono oggetti che aumentano le statistiche (punti ferita, difesa, attacco e fortuna), e gli oggetti che si possono scambiare con i vari personaggi.\nLa magia, a differenza di molti altri giochi di ruolo, non usa il sistema del punti magia, ma usa degli oggetti particolare, gli anelli che usano le forze della natura per attaccare i nemici. Una volta usato l'anello, esso scomparir\u00e0, ma potr\u00e0 essere riottenuto in appositi negozi (Magic Shop), portando al proprietario le Magirocce (Magirocks), pietre azzurre che riescono a contenere la magia e che sono sparse in tutto il mondo. Se per esempio, si trova una Magirock e la si porta nell'apposito negozio, essa sar\u00e0 trasformata in anello che, una volta usato, ritorner\u00e0 ad essere la Magirock iniziale, pronta per essere ritrasformata in anello. Nuovi tipi di anello si ottengono spesso dopo la sconfitta di un boss."}
{"id": "100120", "revid": "125381573", "url": "https://it.wikipedia.org/wiki?curid=100120", "title": "Ganesha", "text": "Presso la religione induista, Ganesha - talora citato in italiano come Ganescia - o Ganesh (sanscrito \u0917\u0923\u0947\u0936 IAST ) \u00e8 uno degli aspetti di Dio pi\u00f9 conosciuti; figlio primogenito di S\u00ecva e P\u0101rvati, viene raffigurato con una testa di elefante provvista di una sola zanna, ventre pronunciato e quattro braccia, mentre cavalca o viene servito da un topo, suo veicolo. Spesso \u00e8 rappresentato seduto, con una gamba sollevata da terra e ripiegata sull'altra, nella posizione della Lalitasana. Tipicamente, il suo nome \u00e8 preceduto dal titolo di rispetto induista, \"\u015ar\u012b\".\nIl culto di Ganesha \u00e8 molto diffuso, anche al di fuori dell'India; i devoti di Ganesha si chiamano \"ganapatya\".\nEtimologia e altri nomi.\nFormato dalle parole sanscrite \"gana\" (\"tanti\", \"tutti\") e \"isha\" (\"signore\"), Ganesha significa letteralmente \"Signore dei \"gana\"\" dove \"gana\" pu\u00f2 essere interpretato come \"moltitudine\", facendo assumere al nome il significato di \"Signore di tutti gli esseri\", ma con gana nella tradizione induista si possono intendere anche dei piccoli demoni deformi che corteggiano Shiva.\nGanesha viene a volte chiamato anche \"Vighnesvara\", \"Signore degli ostacoli\", \"Vinayaka\", \"colui che rimuove\" o anche \"Pillaiyar\".\nSimbologia.\nCome per ogni altra forma con la quale l'Induismo rappresenta gli Dei, l'aspetto personale di Brahman (detto anche \u012a\u015bvara, il Signore), anche la figura di Ganesha \u00e8 un archetipo carico di molteplici significati e simbolismi che esprimono uno stato di perfezione, e il modo per raggiungerla; Ganesha \u00e8 infatti il simbolo di colui che ha scoperto la Divinit\u00e0 in s\u00e9 stesso.Egli rappresenta il perfetto equilibrio tra energia maschile (Shiva) e femminile (Shakti), ovvero tra forza e dolcezza, tra potenza e bellezza; simboleggia inoltre la capacit\u00e0 discriminativa che permette di distinguere la verit\u00e0 dall'illusione, il reale dall'irreale.\nUna descrizione di tutte le caratteristiche e gli attributi di Ganesha si pu\u00f2 trovare nella (una dedicata a Ganesha) del rishi Atharva, nella quale Ganesha \u00e8 identificato con il Brahman e con \u0100tman. In questo inno, inoltre, \u00e8 contenuto uno dei mantra pi\u00f9 famosi associati a questa divinit\u00e0: \"Om Gam Ganapataye Namah\" (lett. \"Mi arrendo a Te, Signore di tutti gli esseri\").\nNei Veda si trova anche una delle pi\u00f9 salmodiate preghiere attualmente attribuite a Ganesha, che costituisce l'inizio del Ganapati Prarthana:\nIl Signore del buon auspicio.\nIn termini generali, Ganesha \u00e8 una divinit\u00e0 molto amata e invocata, poich\u00e9 \u00e8 il \"Signore del buon auspicio\" che dona prosperit\u00e0 e fortuna, il \"Distruttore degli ostacoli\" di ordine materiale o spirituale; per questa ragione se ne invoca la grazia prima di iniziare qualsiasi attivit\u00e0, come ad esempio un viaggio, un esame, un colloquio di lavoro, un affare, una cerimonia, o un qualsiasi evento importante. Per questo motivo \u00e8 tradizione che tutte le sessioni di bhajan (canti devozionali) comincino con un'invocazione a Ganesha, Signore del \"buon inizio\" dei canti.\n\u00c8 inoltre associato con il primo chakra, che rappresenta l'istinto di conservazione e sopravvivenza, la procreazione e il benessere materiale.\nAttributi corporei.\nOgni elemento del corpo di Ganesha ha una sua valenza e un suo proprio significato:\nLa zanna spezzata.\nLa zanna spezzata di Ganesha, come si \u00e8 visto, indica principalmente la capacit\u00e0 di superare o \"spezzare\" la dualit\u00e0; tuttavia, questo \u00e8 un simbolo che pu\u00f2 assumere vari significati.\nCi sono vari aneddoti che spiegano l'origine di questo particolare attributo (v. paragrafo \"Come si ruppe la zanna di Ganesha?\").\nGanesha e il topo.\nLa cavalcatura di Ganesha \u00e8 un piccolo topo (\"Mushika\" o \"Akhu\"), che rappresenta l'ego, la mente con tutti i suoi desideri, la bramosia dell'individuo; Ganesha, cavalcando il topo, diviene padrone (e non schiavo) di queste tendenze, indicando il potere che l'intelletto e la discriminazione hanno sulla mente. Inoltre il topo (per natura estremamente vorace), viene spesso raffigurato a fianco di un piatto di dolci, con lo sguardo rivolto a Ganesha mentre tiene un boccone stretto tra le zampe, come in attesa di un suo ordine; rappresenta la mente che \u00e8 stata completamente assoggettata alla facolt\u00e0 superiore dell'intelletto, la mente sottoposta a un ferreo controllo, che fissa Ganesha e non si accosta al cibo se non ne riceve il permesso. C'\u00e8 anche un altro significato di Akhu, l'astuzia del topo che accompagnata alla saggezza dell'elefante fa compiere grandi imprese e, inoltre, tanto l'elefante quanto il topo, passano dappertutto, quasi senza incontrare ostacoli: uno per via della sua mole e l'altro, per la sua minutezza. Ganesha, infatti, \u00e8 colui che aiuta a superare gli ostacoli e viene venerato prima di iniziare qualsiasi impresa.\nSposato o celibe?\n\u00c8 interessante notare come, secondo la tradizione, Ganesha sia stato generato dalla madre P\u0101rvati senza l'intervento del marito \u015aiva; infatti \u015aiva, essendo eterno (\"Sadashiva\"), non sentiva alcuna necessit\u00e0 di avere figli. Cos\u00ec Ganesha nacque dall'esclusivo desiderio femminile di P\u0101rvati di creare. Di conseguenza, la relazione di Ganesha con la propria madre \u00e8 unica e speciale.\nQuesta devozione \u00e8 la ragione per la quale la tradizione dell'India del Sud lo rappresenta come celibe (v. l'aneddoto Devozione alla Madre). Si dice che Ganesha, ritenendo sua madre Parvati la donna pi\u00f9 bella e perfetta dell'universo, abbia esclamato: \"Portatemi una donna bella come lei e io la sposer\u00f2\".\nNell'India del Nord, invece, Ganesha \u00e8 spesso raffigurato sposato alle due figlie di Brahm\u0101: \"Buddhi\" (intelletto) e \"Siddhi\" (potere spirituale). In altre raffigurazioni le sue consorti sono: Sarasvathi (dea della cultura e dell'arte) e Lakshmi (dea della fortuna e della prosperit\u00e0), a simboleggiare che queste qualit\u00e0 accompagnano sempre colui che ha scoperto la propria divinit\u00e0 interiore.\nAneddoti mitologici.\nCome ottenne una testa di elefante?\nL'articolata mitologia induista presenta tante storie che spiegano in che modo Ganesha ottenne una testa di elefante; spesso l'origine di questo particolare attributo si trova negli stessi aneddoti che riguardano la sua nascita.Nelle storie in questione, inoltre, si raccontano anche varie ragioni che rivelano l'origine dell'enorme popolarit\u00e0 del suo culto.\nDecapitato e rianimato da \u015aiva.\nLa storia pi\u00f9 conosciuta \u00e8 probabilmente quella tratta dallo \u015aiva Pur\u0101\u1e47a: una volta madre P\u0101rvati volle fare un bagno nell'olio, ma sentendosi offesa per una precedente visita improvvisa di suo marito mentre si stava lavando, cre\u00f2 un ragazzo dalla farina di grano di cui si era cosparsa il corpo e gli chiese di fare la guardia davanti alla porta di casa, raccomandando di non far entrare nessuno. In quel frangente \u015aiva torn\u00f2 a casa e, trovando sulla porta uno sconosciuto che gli impediva di entrare, si arrabbi\u00f2 e lo decapit\u00f2 con il suo tridente. P\u0101rvati ne fu molto addolorata e \u015aiva, per consolarla, invi\u00f2 le proprie schiere celesti (Gana) a trovare e prendere la testa di qualsiasi creatura avessero trovata addormentata con il capo rivolto a nord. Essi trovarono un giovane elefante che dormiva in tal modo, e ne presero la testa; \u015aiva la attacc\u00f2 al corpo del ragazzo, lo resuscit\u00f2 e lo chiam\u00f2 \"Ganapathi\", o capo delle schiere celesti, concedendogli di essere adorato da chiunque fosse in procinto di iniziare qualsiasi attivit\u00e0 importante.\n\u015aiva e Gajasura.\nUn'altra leggenda riguardante l'origine di Ganesha narra che, una volta, ci fosse un asura (demone), dalle sembianze di elefante, chiamato Gajasura, il quale esegu\u00ec una penitenza (o t\u0101pas); \u015aiva, soddisfatto di questa austerit\u00e0, decise di concedergli in dono qualsiasi cosa desiderasse. Il demone voleva che dal suo corpo si emanasse continuamente del fuoco, in modo che nessuno osasse avvicinarlo; il Signore glielo concesse. Gajasura prosegu\u00ec la sua penitenza e \u015aiva, che gli appariva davanti di tanto in tanto, gli chiese nuovamente che cosa desiderasse; il demone rispose: \"\"Io desidero che Tu risieda nel mio stomaco\".\"\u015aiva esaud\u00ec la richiesta e vi prese dimora. Infatti, \u015aiva \u00e8 anche conosciuto come Bhola Shankara, poich\u00e9 \u00e8 una divinit\u00e0 facile da propiziare; quando \u00e8 soddisfatto di un devoto gli concede qualunque cosa chieda, e questo a volte genera situazioni particolarmente intricate. Fu cos\u00ec che P\u0101rvati, sua moglie, lo cerc\u00f2 ovunque senza risultato; come ultima risorsa si rec\u00f2 da , chiedendogli di trovare suo marito. Egli, che conosce tutto, la rassicur\u00f2: \"\"Non preoccuparti, tuo marito \u00e8 Bhola Shankara e concede prontamente qualunque grazia il Suo devoto Gli chieda, senza prenderne in considerazione le conseguenze; per cui penso che si sia cacciato in qualche guaio. Scoprir\u00f2 cosa \u00e8 accaduto\".\"Allora , l'onnisciente regista del gioco cosmico, inscen\u00f2 una piccola commedia: tramut\u00f2 Nandi (il toro di \u015aiva) in un toro danzatore e lo condusse al cospetto di Gajasura, assumendo nel contempo le sembianze di un suonatore di flauto. L'incantevole esecuzione del toro mand\u00f2 in estasi il demone, il quale chiese al suonatore di flauto di esprimere un desiderio; il musicante allora rispose: \"Puoi darmi quello che ti chiedo?\" Gajasura replic\u00f2: \"\"Per chi mi hai preso? Io posso darti subito qualunque cosa tu chieda\".\" Il suonatore quindi disse: \"\"Se \u00e8 cos\u00ec, libera dunque dal tuo stomaco \u015aiva che vi si trova\".\" Gajasura cap\u00ec allora come questi non fosse altri che Stesso, l'unico che potesse conoscere quel segreto, cos\u00ec si gett\u00f2 ai suoi piedi e, liberato \u015aiva, gli chiese un ultimo dono: \"Io sono stato benedetto da Te con molti doni; la mia ultima richiesta \u00e8 che tutti mi ricordino adorando la mia testa quando sar\u00f2 morto\". \u015aiva condusse allora l\u00ec il proprio figlio, la cui testa venne sostituita con quella di Gajasura. Da allora, in India \u00e8 viva la tradizione per cui qualunque iniziativa, per essere prospera, deve cominciare con l'adorazione di Ganesha; questo \u00e8 il risultato del dono di \u015aiva a Gajasura.\nLo sguardo di Shani.\nUna storia poco celebre riguardante le origini di Ganesha si trova nel Brahma Vaivarta Purana: P\u0101rvati, la quale desiderava avere un figlio, decise di compiere un particolare sacrificio (\"punyaka vrata\") per un anno, in modo da appagare .Dopo il completamento del sacrificio, il Signore don\u00f2 a P\u0101rvati un figlio. Cos\u00ec P\u0101rvati ebbe un bellissimo bambino, e con grande gioia volle celebrare la miracolosa nascita. Tutti gli dei e le dee si riunirono per gioire della nascita. Shani, figlio di S\u016brya (il dio del sole), era presente ma si rifiut\u00f2 di guardare il neonato; disturbata dal suo comportamento, P\u0101rvati gliene chiese la ragione, e Shani rispose che a causa di una maledizione, se avesse guardato il bambino lo avrebbe ferito. In seguito all'insistenza di P\u0101rvati, Shani volse lo sguardo e, non appena i suoi occhi si posarono sul neonato, la sua testa si dissolve all'istante. Tutte le divinit\u00e0 presenti si disperarono, per cui si precipit\u00f2 sulle rive del fiume Pushpabhadra e torn\u00f2 con la testa di un cucciolo di elefante, e la un\u00ec al corpo del bambino infondendogli nuova vita. benedisse il bambino, promettendogli che egli sarebbe stato adorato prima di qualunque altra divinit\u00e0, e che sarebbe stato il migliore tra gli yogi; allo stesso modo \u015aiva lo pose a capo delle sue truppe e lo benedisse, affermando che qualsiasi ostacolo, di qualsiasi entit\u00e0, sarebbe stato superato pregando Ganesha.\nCome si ruppe la zanna di Ganesha?\nCi sono vari aneddoti che spiegano come Ganesha si spezz\u00f2 una zanna:\nGanesha scriba.\nLa prima parte del poema epico del Mah\u0101bh\u0101rata dichiara che il saggio Vy\u0101sa chiese a Ganesha di trascrivere il poema sotto la sua dettatura; Ganesha acconsent\u00ec, ma solo alla condizione che Vy\u0101sa avrebbe dovuto recitare il poema ininterrottamente, senza alcuna pausa. Il saggio, allora, pose a propria volta un'ulteriore condizione: Ganesha avrebbe non solo dovuto scrivere, ma comprendere tutto ci\u00f2 che udiva ancor prima di scriverlo. In questo modo Vy\u0101sa avrebbe potuto riprendersi un poco dal suo continuo parlare, semplicemente recitando un verso difficile da capire. La dettatura cominci\u00f2, ma nella foga della scrittura il pennino di Ganesha si ruppe, cos\u00ec egli si spezz\u00f2 una zanna e la us\u00f2 come penna affinch\u00e9 la trascrizione potesse andare avanti senza interruzioni, cos\u00ec da permettergli di mantenere la parola data.\nGanesha e Parashurama.\nUn giorno Parashurama, un avatar di , si rec\u00f2 a fare visita a \u015aiva, ma lungo la strada fu bloccato da Ganesha. Parashurama si scagli\u00f2 contro di lui con la sua ascia, e Ganesha (sapendo che quell'ascia gli era stata donata da \u015aiva) acconsent\u00ec a farsi colpire, perdendo cos\u00ec una zanna che fu tagliata.\nGanesha e la Luna.\nSi racconta che un giorno Ganesha, dopo aver ricevuto da moltissimi adoratori una gran quantit\u00e0 di dolci (\"Modak\"), per digerire meglio quell'impressionante mole di cibo, decise di fare una passeggiata; sal\u00ec sul topo che utilizza come veicolo e part\u00ec. Era una notte magnifica e la Luna splendeva. All'improvviso spunt\u00f2 un serpente che spavent\u00f2 a morte il topo, il quale sussultando fece cadere il suo cavaliere. Il grosso stomaco di Ganesha venne schiacciato e, troppo pieno, scoppi\u00f2; tutti i dolci che aveva mangiato si sparsero attorno a lui. Tuttavia, egli era troppo intelligente per prendersela a causa di questo incidente, per cui senza perdere tempo in inutili lamentele, si preoccup\u00f2 soltanto di risolvere al meglio la situazione: prese il serpente che aveva causato l'incidente e lo utilizz\u00f2 come cintura per tenere chiuso il suo addome e bendare la ferita; e, soddisfatto, sal\u00ec nuovamente sul topo e riprese il suo giro. Chandra, il deva della Luna, nel vedere la buffa scena scoppi\u00f2 a ridere e si prese gioco di Ganesha; questi allora ritenne giusto punire il \"deva\" per la sua arroganza, quindi si spezz\u00f2 una zanna e la lanci\u00f2 contro la Luna spaccandone a met\u00e0 il viso luminoso. Egli la maledisse, decretando che chiunque l'avesse guardata sarebbe stato perseguitato dalla sfortuna. Chandra, rendendosi conto del proprio errore, chiese perdono e preg\u00f2 Ganesha di ritirare la maledizione; ma una maledizione non pu\u00f2 essere revocata, soltanto attenuata, cos\u00ec Ganesha condann\u00f2 la Luna a crescere e calare in intensit\u00e0 secondo cicli di 15 giorni, e stabil\u00ec che chiunque l'avesse guardata durante la festivit\u00e0 di Vinayaka Chaturthi sarebbe stato colpito dalla sfortuna. Cos\u00ec, in certi momenti la luce della Luna si sarebbe spenta, per poi ricominciare poco a poco ad apparire; ma la sua faccia sarebbe rimasta intera soltanto per un brevissimo periodo di tempo, perch\u00e9 poi si sarebbe nuovamente \"spaccata\" fino a scomparire.\nGanesha, Capo delle Schiere Celesti.\nUna volta fu indetta una grande gara tra i Deva per scegliere tra essi il capo dei Gana (le truppe di semid\u00e8i al servizio di \u015aiva). I concorrenti avrebbero dovuto fare velocemente il giro del mondo e ritornare ai Piedi di \u015aiva. Gli Dei partirono sui propri veicoli, ed anche lo stesso Ganesha partecip\u00f2 con entusiasmo alla gara; ma aveva una grossa corporatura, e per veicolo un topo. Naturalmente, procedeva con notevole lentezza e ci\u00f2 gli era di grande svantaggio. Non aveva ancora fatto molta strada, quando gli apparve davanti il saggio Narada (figlio di Brahm\u0101), che gli chiese dove fosse diretto. Ganesha fu molto seccato e and\u00f2 su tutte le furie, poich\u00e9 era considerato infausto il fatto che, non appena s'iniziasse un viaggio, si incontrasse un Brahmino solitario. Nonostante Narada fosse il pi\u00f9 grande dei bramini, figlio dello stesso Brahma, ci\u00f2 rimaneva comunque di cattivo auspicio. Inoltre, non era considerato buon segno ricevere la domanda \"Dove sei diretto?\" quando ci si stava dirigendo da qualche parte; quindi Ganesha si sent\u00ec doppiamente sfortunato. Tuttavia, il grande brahmino riusc\u00ec a calmare la sua collera. Il figlio di \u015aiva gli raccont\u00f2 il motivo della sua tristezza e il suo desiderio di vincere; Narada lo consol\u00f2, esortandolo a non disperarsi, e gli diede un consiglio:\n\"\"Cos\u00ec come un grande albero nasce da un singolo seme, il nome di R\u0101ma \u00e8 il seme da cui si \u00e8 sprigionato quell'immenso albero chiamato Universo. Perci\u00f2, scrivi per terra il nome \"Rama\", fai un giro intorno ad esso, e precipitati da \u015aiva a reclamare il tuo premio.\"\"\nGanesha torn\u00f2 da suo padre, il quale gli chiese come avesse potuto fare cos\u00ec in fretta. Rispose, raccontandogli la storia ed il suggerimento di Narada; \u015aiva, soddisfatto della saggia risposta alla sua domanda, dichiar\u00f2 vincitore suo figlio il quale da quel momento fu acclamato con il nome di \"Ganapati\" (Conduttore delle schiere celesti) e \"Vinayaka\" (Maestro di tutti).\nL'appetito di Ganesha.\nGanesha \u00e8 anche il distruttore della vanit\u00e0, dell'egoismo e dell'orgoglio.\nUn aneddoto tratto dai Pur\u0101\u1e47a narra che il tesoriere di Svarga (il paradiso) e dio della ricchezza, Kubera, si rec\u00f2 un giorno sul monte Kail\u0101\u015b\u0101 per ricevere il darshan (la visione) di \u015aiva. Poich\u00e9 era molto vanitoso, lo invit\u00f2 a una cena nella sua sfarzosa citt\u00e0, \"Alakapuri\", in modo da potergli esibire tutte le sue ricchezze. \u015aiva sorrise e gli disse: \"Non posso venire, ma puoi invitare mio figlio Ganesha. Ti avverto che \u00e8 un vorace mangiatore!\". Per nulla preoccupato, Kubera si sentiva pronto a soddisfare con la sua opulenza anche una fame insaziabile come quella di Ganesha. Prese con s\u00e9 il piccolo figlio di \u015aiva e lo port\u00f2 nella sua citt\u00e0; l\u00ec gli offr\u00ec un bagno cerimoniale e lo rivest\u00ec di abiti sontuosi. Dopo questi riti iniziali, inizi\u00f2 il grande banchetto. Mentre la servit\u00f9 di Kubera si impegnava al massimo per servire tutte le portate, il piccolo Ganesha si mise a mangiare, mangiare e mangiare... Il suo appetito non si arrest\u00f2 neppure dopo aver divorato i piatti destinati agli altri ospiti; non c'era nemmeno il tempo di sostituire una portata all'altra, che Ganesha aveva gi\u00e0 divorato tutto e, con segni di impazienza, attendeva nuovo cibo. Divorato tutto quanto era stato preparato, Ganesha prese a mangiare decorazioni, suppellettili, mobili, lampadari... Atterrito, Kubera si prostr\u00f2 davanti al piccolo onnivoro e lo supplic\u00f2 di risparmiargli il resto del palazzo.\n\"Ho fame. Se non mi d\u00e0i altro da mangiare, divorer\u00f2 anche te!\", disse a Kubera. Questi, disperato, si precipit\u00f2 sul monte Kailasa per chiedere a \u015aiva un rimedio urgente. Il Signore gli diede allora una manciata di riso abbrustolito, dicendo che quello l'avrebbe saziato; Ganesha aveva gi\u00e0 ingurgitato quasi tutta la citt\u00e0, quando Kubera gli don\u00f2 umilmente il riso. Con quel cibo, finalmente Ganesha si sazi\u00f2 e si calm\u00f2.\nDevozione alla madre.\nUna volta, da bambino, il piccolo Ganesha stava giocando con un gatto e inavvertitamente lo fer\u00ec. Quando torn\u00f2 a casa, trov\u00f2 la madre Parvati dolorante e ferita; le chiese come si fosse fatta male, ed ella rispose che la responsabilit\u00e0 non era di altri se non dello stesso Ganesha. Sorpreso, egli le domand\u00f2 quando questo fosse successo. Parvati spieg\u00f2 che, in quanto \"Energia Divina\" (o Shakti), lei \u00e8 immanente in tutti gli esseri; quando Ganesha fer\u00ec il gatto, anche Parvati fu ferita. Ganesha si rese conto che tutte le donne erano unicamente manifestazioni di sua Madre, e decise di non sposarsi. Fu cos\u00ec che rimase un \"Brahmachari\", ovvero \"celibe a vita\"; ma d'altronde, non avendo desideri, Ganesha non sentiva alcuna necessit\u00e0 di avere delle mogli o dei figli.\nI nomi di Ganesha.\nCome per tutte le altre \"Murti\" induiste, anche Ganesha \u00e8 invocato attraverso innumerevoli appellativi che si riferiscono ai suoi attributi e caratteristiche.\nAlcuni di essi:\nUn'altra \"murti\" molto amata \u00e8 quella di Bala Gajanana o Bala Ganesha (lett. \"piccolo Ganesha\" o \"Ganesha bambino\"), in cui un giovanissimo Ganesha dalla piccola proboscide e dai grandi occhi viene raffigurato in braccio ai Genitori Divini, oppure mentre abbraccia dolcemente il Lingam, simbolo di \u015aiva.\nI Festival e il culto di Ganesha.\nNell'India del Sud, si festeggia un'importante festivit\u00e0 in onore di Ganesha. Anche se \u00e8 particolarmente popolare nello stato del Maharashtra, la si esegue in tutta l'India. Si celebra in dieci giorni, cominciando da Vinayaka Chaturti. Fu introdotta da Balgangadhar Tilak come mezzo per promuovere sentimenti nazionalistici quando l'India era occupata dagli Inglesi. Questo festival si celebra e culmina nel giorno di Ananta Chaturdashi quando la murti di Shri Ganesha \u00e8 immersa nella pi\u00f9 vicina riserva d'acqua: a Bombay la murti viene immersa nel Mare Arabico, a Pune nel fiume Mula-Mutha, mentre in varie citt\u00e0 indiane del nord e dell'est, come Kolkata, le murti sono immerse nel sacro fiume Gange.\nLe rappresentazioni di Ganesha si basano su simbolismi religiosi antichi migliaia di anni che culminano nella figura di una divinit\u00e0 dalla testa di elefante. In India le statue sono espressioni di significati simbolici e quindi non sono mai state spacciate come \"repliche esatte\" di una figura vivente. Ganesha \"non \u00e8 visto come un'entit\u00e0 fisica\", ma come un pi\u00f9 elevato essere spirituale e le murti (rappresentazioni scultoree) hanno la funzione di simboleggiare la divinit\u00e0 come figura ideale. L'errore pi\u00f9 comune per la concezione giudaico-cristiana occidentale \u00e8 scambiare il concetto di \"murti\" con quello di \"idolo\" (culto ad oggetti fine agli oggetti di per s\u00e9 stessi); c'\u00e8 una profonda differenza tra i due, poich\u00e9 presso la filosofia induista le murti sono punti di focalizzazione simbolica attraverso i quali \u00e8 possibile raggiungere la Divinit\u00e0. Per questa ragione si intraprende l'immersione delle murti di Ganesha nei fiumi pi\u00f9 vicini, poich\u00e9 questo simboleggia il fatto che esse permettono una comprensione solo temporanea di un Essere superiore; questa concezione \u00e8 pertanto opposta a quella di idolo, che tradizionalmente indica il culto ad un oggetto per l'oggetto stesso, considerato divino.\nIl culto di Ganesha in Giappone \u00e8 stato datato all'anno 806.\nLa rinascita della popolarit\u00e0.\nRecentemente, si \u00e8 verificata una rinascita del culto di Ganesha e si \u00e8 sviluppato un interesse sempre crescente verso questa divinit\u00e0 nel mondo occidentale, in seguito ad un'\"inondazione\" di presunti miracoli: secondo la rivista Hinduism Today ed il libro \"Ganesha, Remover of Obstacles\" (di Manuela Dunn Mascetti), il 21 settembre 1995 le statue di Ganesha in India avrebbero cominciato spontaneamente a bere latte, ogni volta che un cucchiaio veniva posto davanti alla bocca di ogni statua per onorare il Dio-elefante. \u00c8 riportato che il fenomeno si allarg\u00f2 e si verific\u00f2 anche in altri luoghi, da Nuova Delhi a New York, Canada, Mauritius, Kenya, Australia, Bangladesh, Malaysia, Regno Unito, Danimarca, Sri Lanka, Nepal, Hong Kong, Trinidad e Tobago, Grenada e Italia. Questi avvenimenti furono considerati miracolosi da molte persone, e vennero interpretati come un ricordo della giocosit\u00e0 di Ganesha, del suo amore per i giochi e gli scherzi.\nBibliografia.\nLa maggior parte dei documenti su Ganesha \u00e8 in sanscrito. Una raccolta di documenti si trova , e sempre sullo stesso sito alcuni documenti e traduzioni in inglese qui."}
{"id": "100127", "revid": "1795", "url": "https://it.wikipedia.org/wiki?curid=100127", "title": "Talm\u00f9d", "text": ""}
{"id": "100129", "revid": "15756", "url": "https://it.wikipedia.org/wiki?curid=100129", "title": "Barletta", "text": "Barletta (: , \"Varr\u00e9tte\" o \"Barl\u00e9tte\" in dialetto barlettano) \u00e8 un comune italiano di abitanti, co-capoluogo insieme ad Andria e Trani della provincia di Barletta-Andria-Trani in Puglia.\nOriginariamente, sviluppata all'ombra della vicina \"Canusium\", di cui fu scalo marittimo, nell'XI secolo Barletta divenne un fiorente centro commerciale, durante il tempo delle crociate in Terra Santa. Agli inizi del Cinquecento la citt\u00e0 fu sede dello storico scontro tra francesi e spagnoli, tenutosi il 13 febbraio 1503 in territorio compreso tra Andria e Corato, che prende il nome de la Disfida di Barletta.\nIl territorio comunale fa parte del bacino della valle dell'Ofanto e, oltre a essere bagnato dall'omonimo fiume, che funge amministrativamente come confine territoriale tra Barletta e Margherita di Savoia, ne ospita anche la foce.\nIl comune di Barletta, oltre alle frazioni di Fiumara e Montaltino, comprende la localit\u00e0 di Canne, sito archeologico ricordato per la storica battaglia vinta nel 216 a.C. da Annibale.\nGeografia fisica.\nTerritorio.\nIl territorio di Barletta, esteso su oltre ettari e con circa di costa, si affaccia sul mare Adriatico all'imboccatura sud-est del golfo di Manfredonia, nell'area costiera in cui il litorale roccioso della Terra di Bari modifica le sue caratteristiche giungendo alle sabbie della foce del fiume Ofanto. La citt\u00e0 \u00e8 situata sulla costa a sud-est dalla foce dell'Ofanto ed \u00e8 ubicata su un bassopiano che varia dai 10 ai 30 metri sul livello del mare mentre il territorio comunale risulta compreso tra lo 0 e i 158 metri sul livello del mare. Il centro abitato si estende per una lunghezza da est ad ovest di circa , da nord a sud per circa ed un perimetro di circa .\nIl terreno su cui insiste il territorio di Barletta \u00e8 caratterizzato dalla presenza di arenarie, calcareniti, sabbia, argilla e tufo. Le trasformazioni antropiche del suolo hanno per\u00f2 modificato il suo paesaggio soprattutto nel periodo compreso tra il XIX e il XXI secolo. L'area protesa verso Canosa, calcarenitica, precedentemente adibita a prato per il pascolo, a vigneti e ad alberi da frutta oggi \u00e8 caratterizzata da vigneti e oliveti. Stessa sorte \u00e8 toccata alla zona verso Canne, argillosa, che non mostra pi\u00f9 cerealicoltura e vegetazione spontanea, tipica delle sponde dell'Ofanto, ma vigneti e oliveti, e la costruzione di argini che hanno permesso di evitare i danni delle inondazioni avvenute fino al XIX secolo. Il territorio verso Trani, in precedenza paludoso, \u00e8 stato bonificato con una conseguente scomparsa delle specie faunistiche fino ad allora presenti nei pressi delle acque stagnanti. La zona compresa tra Barletta e Andria non mostra invece segni di sostanziali modifiche, conservando la sua tipica vegetazione ricca di oliveti.\nIl pericolo sismico risulta di entit\u00e0 media, qualificato come territorio in cui possono verificarsi forti terremoti: il comune \u00e8 stato infatti classificato dal dipartimento della Protezione Civile come \u00abzona 2\u00bb (\u00absismicit\u00e0 media\u00bb).\nClima.\nIl clima del territorio barlettano \u00e8 riconducibile a quello mediterraneo, tipico della fascia costiera adriatica meridionale, caratterizzato da inverni non troppo freddi e da estati calde e secche, con scarse precipitazioni. La neve cade raramente con accumuli degni di nota. Negli ultimi vent'anni, tuttavia, si registrano alcuni episodi nevosi di un certo rilievo: il 15 dicembre 2007 quando 15 centimetri di neve ammantarono la citt\u00e0, il 6-7 febbraio 2012 ed il 30-31 dicembre 2014. La piovosit\u00e0 \u00e8 bassa: la media pluviometrica si aggira sui 550 millimetri annui ed \u00e8 distribuita in circa settanta giorni, con maggiori afflussi di pioggia in autunno ed inverno e minimi tra la seconda met\u00e0 del mese di giugno e la prima met\u00e0 del mese di agosto.\nOrigini del nome.\nIl primo nome della citt\u00e0 di Barletta, come testimoniato dalla \"Tabula Peutingeriana\", \u00e8 stato \"Bardulos\", trasformato in seguito in \"Barduli\". Il toponimo derivava, secondo un'ipotesi ottocentesca, dal nome della popolazione transadriatica che, intorno al IV secolo a.C., era approdata sulle coste barlettane: i Bardei. Durante il primo Medioevo, la denominazione sub\u00ec una nuova modifica, diventando \"Baruli\", che negli atti dell'epoca assumeva anche la forma \"Barulum\". In volgare la citt\u00e0 era detta \"Varolum\" o \"Varletum\", da cui deriverebbe il nome della citt\u00e0 in dialetto barlettano, ossia \"Varr\u00e9tt\". Solo dall'XI secolo la citt\u00e0 \u00e8 stata chiamata con l'attuale denominazione di \"Barletta\" e sul finire del XIV secolo il nome di Barletta \u00e8 trascritto in una pergamena del 1387 appartenente al Codice Diplomatico Barlettano.\nTuttavia, nel Decameron di Giovanni Boccaccio risalente alla met\u00e0 del XIV secolo, la citt\u00e0 \u00e8 ancora detta B\u00e0rolo.\nStoria.\nStoria antica.\nLe prime testimonianze su Barletta, citata come Bardulos nella Tavola Peutingeriana\", \"risalgono al IV secolo a.C. Tra il IV e il III secolo a.C. fu lo scalo marittimo di \"Canusium, \"centro di maggior rilievo dell'entroterra che risultava pi\u00f9 appetibile, oltre che per le risorse naturali, per via del clima salubre, lontano dalle acque stagnanti e paludose dei fiumi che scendevano a valle. Nel 216 a.C. nei pressi della vicina Canne, durante la seconda guerra punica si tenne l'omonima battaglia che determin\u00f2 la pesante sconfitta dei Romani da parte dell'esercito di Annibale. Prima di finire nell'orbita di Roma l'antica \"Bardulos\" si trovava in un crocevia tra la strada che conduceva nell'entroterra sannitico passando per Canne e Canosa e la via litoranea che, costeggiando l'Adriatico, collegava il Gargano con\" Barium\" e\" Brundisium.\"\nLa citt\u00e0, fino ad allora vissuta all'ombra della vicina Canosa, dopo la distruzione di Canne, nel 547, ricevette una prima ondata migratoria di superstiti cannesi; in seguito all'arrivo dei Longobardi, nel 586 accolse un secondo esodo, questa volta degli stessi canosini, che si stabilirono lungo le principali direttrici di traffico verso i paesi limitrofi. L'incursione saracena dell'848 e la devastazione dell'875 decretarono la fine della supremazia di \"Canusium\" e la definitiva fuga dei suoi abitanti presso la vicina Baruli, che cos\u00ec poneva le basi per diventare una vera e propria \"civitas\".\nStoria medioevale.\nLa citt\u00e0 fior\u00ec di fatto per\u00f2 solo nel Basso Medioevo come fortezza dei Normanni, diventando una delle tappe importanti per i crociati e per tutto il traffico commerciale verso la Terra santa. Gli ospitalieri di San Giovanni di Gerusalemme istituirono una \"domus priorale\", Priorato di Barletta, in sostituzione di quella di Bari, demolita a seguito della ribellione del 1156.\nNel 1194 termin\u00f2 il periodo normanno ed inizi\u00f2 quello svevo, dominato dalla figura di Federico II: divenuto imperatore nel 1220, quattro anni dopo avvi\u00f2 la costruzione della sua \"domus\" nel castello barlettano, allora costituito unicamente dal fortino costruito dai Normanni. L'importanza attribuita alla citt\u00e0 dal sovrano svevo \u00e8 testimoniata dall'annuncio, nel 1228, della sesta crociata durante la Dieta tenutasi proprio nella \"domus\" federiciana. Agli svevi succedette, nel 1266, la dinastia angioina. Barletta continu\u00f2, con Carlo I, a beneficiare di ricchezza economica e di attenzioni, tanto che tre dei sette membri del Consiglio dell'Imperatore erano barlettani. La dinastia aragonese subentr\u00f2 nel 1442 a quella angioina e nel 1459 il nuovo re, Ferdinando I, fu incoronato proprio nella cattedrale di Barletta.\nDurante il XV e XVI secolo Barletta ospitava una florida comunit\u00e0 ebraica mercantile che nella Terra di Bari fu l'unica beneficiare di uno statuto dedicato a disciplinare i suoi rapporti con gli altri cittadini del regno. Lo statuto fu approvato da Ferdinando I d'Aragona.\nStoria moderna.\nAll'inizio del XVI secolo, durante la seconda guerra italiana che vide coinvolte Francia e Spagna, la citt\u00e0 fu teatro della celebre Disfida di Barletta. Lo scontro tra cavalieri italiani e francesi, avvenuto a seguito di provocazioni di parte francese, si tenne il 13 febbraio 1503 nell'agro tra Andria e Corato, nel territorio della citt\u00e0 di Trani e si concluse con la vittoria della compagine italiana, guidata dal capitano Ettore Fieramosca. La citt\u00e0 divenne roccaforte degli spagnoli, che ne ampliarono le mura ed il castello. Nel 1528, gi\u00e0 lacerata da divisioni interne, fu devastata dai francesi, che perpetrarono saccheggi e incendi tali da portare alla distruzione chiese ed edifici conventuali. Da quel momento cominci\u00f2 il declino di Barletta, favorito dal malgoverno spagnolo e dalle calamit\u00e0 naturali susseguitesi per tutto il XVII secolo: nel 1627 e nel 1629 due sismi danneggiarono numerosi edifici barlettani, senza intaccare il castello cittadino; la peste del 1656 colp\u00ec la citt\u00e0 e il numero dei suoi abitanti pass\u00f2 cos\u00ec dai ventimila di quell'anno agli ottomila del marzo 1657; nel 1689, 1731, 1743 ulteriori terremoti ridussero in ginocchio la popolazione.\nStoria contemporanea.\nSegnali di rinascita si registrarono soltanto alla fine del XVIII secolo, in particolare durante i regni di Giuseppe Bonaparte e di Gioacchino Murat. Proprio durante il periodo murattiano, nel 1809, gli ordini religiosi presenti in citt\u00e0 furono soppressi, con la conseguente confisca di tutti i loro beni. Tuttavia Barletta rest\u00f2 un attivo centro culturale e religioso e, nel 1860, fu elevata ad arcidiocesi da papa Pio IX col nome di arcidiocesi di Barletta.\nIl XX secolo si apr\u00ec con lotte contadine e scioperi che videro coinvolto il cerignolano Giuseppe Di Vittorio. Il 24 maggio 1915 fu colpita dalla nave austriaca S.M.S. Helgoland, che centr\u00f2, con sei colpi di cannone, il fronte settentrionale del castello, la ferrovia marittima ed alcune abitazioni nei pressi della Cattedrale. La citt\u00e0 non sub\u00ec ulteriori colpi grazie all'intervento del cacciatorpediniere \"Turbine\". \nDurante la seconda guerra mondiale, a partire dall'8 settembre 1943 la citt\u00e0 fu sotto attacco da parte nazista. Dopo giorni di Resistenza il colonnello Francesco Grasso dichiar\u00f2 la resa, ma da quel momento si ebbero numerosi episodi di rappresaglia che produssero trentadue vittime civili, oltre a decine di feriti. L'episodio pi\u00f9 grave avvenne il 12 settembre, quando undici vigili urbani e due netturbini furono fucilati per rappresaglia presso il \"palazzo delle Poste\", erroneamente incolpati dell'uccisione di un tedesco, avvenuta il giorno precedente. Per questi motivi la citt\u00e0 di Barletta \u00e8 stata insignita, unico caso in Italia, con la medaglia d'oro al valor militare ed al merito civile.\nIl 16 settembre 1959, 59 persone morirono nel crollo di un edificio in via Canosa. Per il triste evento la citt\u00e0 fu visitata dal presidente della Repubblica Giovanni Gronchi. Gli anni sessanta costituirono un periodo florido per la ripresa economica. Dal 1976 al 1996 la citt\u00e0 and\u00f2 incontro a vent'anni di incertezze governative e al susseguirsi di sedici giunte, trovando nell'amministrazione del sindaco Francesco Salerno un periodo di stabilit\u00e0 politica, tanto da confermare il suo mandato per la seconda volta consecutiva.\nSimboli.\nLo Statuto comunale afferma quanto segue:\nIl medesimo statuto a proposito dello stemma e del gonfalone cittadino li descrive in questo modo:\nLo stemma attuale \u00e8 stato concesso con decreto del presidente della Repubblica, Carlo Azeglio Ciampi, dell'8 settembre 2000, che ha modificato anche la forma della corona, prescrivendo quella prevista dal regolamento araldico. La leggenda racconta che il signore dell'antica Bardulos accompagnato dalle milizie cittadine, avesse ucciso in battaglia il capo dei pirati saraceni che avevano attaccato la citt\u00e0. Al ritorno in citt\u00e0, giunto nei pressi delle mura, pul\u00ec quattro delle sue dita ancora sporche di sangue, su una delle porte urbiche. Il sangue delle dita sarebbe rappresentato, nell'attuale stemma, dalle quattro striature orizzontali di colore rosso. Curioso \u00e8 notare che la citt\u00e0 adriatica dirimpettaia, Dubrovnik, ha uno stemma identico, mentre Ravello in Costiera amalfitana, i cui nobili controllarono a lungo le Puglie, ha stemma identico ma con una fascia in meno.\nOnorificenze.\nLa citt\u00e0 di Barletta \u00e8 tra le istituzioni decorate al valor militare per la guerra di Liberazione. Insignita l'8 maggio 1998 della medaglia d'oro al merito civile per i fatti, tra gli altri, dell'eccidio di Barletta e il 7 luglio 2003 della medaglia d'oro al valor militare, per la difesa della citt\u00e0 da parte delle truppe italiane al comando del colonnello Francesco Grasso. Per i sacrifici della sua popolazione e per l'attivit\u00e0 di resistenza durante la seconda guerra mondiale:\nMonumenti e luoghi d'interesse.\nArchitetture religiose.\nSituato nei pressi del castello, risulta posto al termine del tracciato direttore originario del primo nucleo cittadino. Si distingue in una parte sotterranea ed una al livello stradale e risulta essere il frutto di stratificazioni millenarie che hanno visto il sovrapporsi di tombe \"a grotticella\" del III secolo a.C., una basilica paleocristiana del VI secolo, una seconda basilica altomedievale risalente al IX-X secolo, e infine l'edificio superiore. Quest'ultimo \u00e8 composto da una parte anteriore tipicamente romanica risalente al XII secolo ed una posteriore realizzata in forme gotiche nel XIV secolo. Il campanile \u00e8 originario del XII secolo.\nLa chiesa ha raggiunto il suo massimo splendore durante le crociate, fungendo da punto di transito per i pellegrini che si recavano in Terra santa. Disposta secondo un orientamento est-ovest, con absidi rivolte ad oriente, \u00e8 caratterizzata da un impianto basilicale. \u00c8 divisa in tre navate con cappelle laterali nell'ala meridionale e presenta nell'area presbiterale un ciborio dietro cui si apre il coro. L'edificio \u00e8 tornato al suo antico fasto dopo i lavori di restauro durati prima dal 1955 al 1981 e in seguito dal 1981 al 1996. Fu elevata a cattedrale metropolitana dal beato Pio IX con bolla del 21 aprile 1860 ed insignita della dignit\u00e0 di basilica minore da san Giovanni XXIII il 17 marzo 1961.\nSituata nei pressi del colosso di Barletta tra due antichi e importanti assi di comunicazione viaria, mantiene uno stretto legame con la Terra santa e il Sepolcro di Ges\u00f9. Officiata dai canonici e dai cavalieri del Santo Sepolcro di Gerusalemme, \u00e8 stata meta di transito per i pellegrini diretti in Terra Santa e per i crociati in viaggio dal porto di Barletta verso Gerusalemme. L'edificio fu eretto in forme gotico-borgognone alla fine del XII secolo. L'impianto basilicale a tre navate \u00e8 costituito da sette campate, che partono dal nartece e giungono al transetto, scandito da archi e volte ad ogiva risalenti alla fine del XIV secolo.\nNella cappella sovrastante il nartece \u00e8 custodito il tesoro, che comprende una croce patriarcale binata, un tabernacolo con il Cristo in Maest\u00e0 in mandorla, una colomba eucaristica in rame dorato, un ostensorio risalente al XII secolo e degli affreschi del XIII secolo. La chiesa nel 1852 fu elevata a Collegiata da Pio IX e nel 1951 fu decorata del titolo di basilica pontificia minore da Papa Pio XII.\nAnticamente nota come chiesa di Santa Maria Maddalena, il complesso ecclesiastico di San Domenico comprende la chiesa e l'annesso convento. Stanziatisi in un primo momento presso un edificio posto a ridosso di Porta San Leonardo, nei pressi dell'attuale viale Giannone, dopo essere stato completamente raso al suolo dai francesi, verso la met\u00e0 del XVI secolo l'antica chiesa dei Templari di Santa Maria Maddalena, venne rilevata e ristrutturata dai domenicani e fu iniziata l'edificazione del convento. La chiesa fu ampliata nei primi anni del XVIII secolo e fu dotata di un nuovo altare maggiore, fatto erigere da Luigi della Marra.\nFondata nel XVII secolo dall'Ordine dei chierici regolari teatini, conserva al suo interno una reliquia della Sacra Spina. Il complesso edilizio su cui si erge la chiesa al momento della sua fondazione era sede di una piccola chiesa intitolata a san Giuseppe. Nel 1667 sia la chiesa che il convento furono trasformati, prendendo la denominazione che ancora conserva. Nella primavera del 1656 iniziarono i lavori per l'edificazione della chiesa dedicata a san Gaetano che furono terminati nel 1667 dopo due anni di sospensione a causa della peste. Quando l'ordine dei Teatini fu soppresso la chiesa fu affidata ai confratelli della Santissima Trinit\u00e0.\nRisale all'XI secolo e si erge dove in antichit\u00e0 vi sarebbe stato un luogo di culto pagano. \u00c8 disposta lungo l'asse est-ovest con altare ad oriente. L'accesso principale in origine era posto sul fronte occidentale, in seguito per\u00f2 la saturazione degli spazi mediante occupazione del suolo con edifici di carattere residenziale, indusse a spostare l'accesso sul lato nord, dando luogo al portale che prende il nome di \"Porta maggiore\". Il fronte principale vede la presenza nel mezzo di un obelisco con orologio. Nel 2001 la chiesa sub\u00ec ingenti lavori di restauro, che ne riportarono alla luce le linee architettoniche originarie. Furono ripristinate monofore di varie epoche, il soffitto a capriate del XVIII secolo e la cappella del Santissimo Salvatore con la duecentesca volta a crociera. La chiesa possiede un ricco patrimonio di tavole, tele, oggetti liturgici, reliquiari e paramenti sacri risalenti al periodo compreso tra il XIII e il XX secolo.\nLe prime testimonianze documentate risalgono al XII secolo ed individuano nell'area un tempio dedicato al santo Salvatore. Nel XVI secolo i Della Marra, che erano proprietari dell'edificio religioso lo donarono ai frati minori osservanti, la cui chiesa di Sant'Andrea fuori le Mura era stata distrutta durante il sacco del 1528. La distruzione port\u00f2 gli osservanti con il loro complesso conventuale all'interno delle mura. La chiesa ha subito pi\u00f9 fasi di costruzione e successivi ampliamenti terminati nel Novecento, quando fu realizzata l'apertura di una nuova strada ad est, denominata via Bruno Marino, anticamente detta vicoletto Sant'Andrea. \u00c8 stata sottoposta a restauro conservativo e riaperta al pubblico nel 2010.\nPi\u00f9 comunemente conosciuta col titolo di Chiesa di Nazareth, \u00e8 stata la cattedrale della arcidiocesi di Nazareth in Barletta. Al suo fianco \u00e8 ubicato il Palazzo arcivescovile nazareno, con il quale forma un unico grande complesso essendo stato questo l'episcopio degli stessi arcivescovi. Costruita intorno al 1570, fu realizzata in seguito alla distruzione della precedente cattedrale che era sita extra moenia ed \u00e8 stata cattedrale arcivescovile fino al 1818, anno in cui fu soppressa l'arcidiocesi di Nazareth.\nSi tratta di un complesso parrocchiale costruito negli anni novanta, in sostituzione dell'edificio ecclesiastico eretto agli inizi del Novecento nel quartiere Borgovilla-Patalini, zona di nuova espansione al tempo. La chiesa originaria \u00e8 tuttora esistente, bench\u00e9 chiusa al pubblico per le precarie condizioni strutturali.\nLa chiesa del Santissimo Crocifisso \u00e8 situata in via Petrarca, nella periferia di Barletta, e prende il nome di Patalini.\nChiesa situata a ridosso del centro storico.\n\u00c8 un monumento funebre eretto all'interno del cimitero di Barletta. La sua costruzione inizi\u00f2 nel 1968, in occasione del gemellaggio tra Barletta e la citt\u00e0 montenegrina di Herceg Novi. Progettato dallo scultore Du\u0161an D\u017eamonja, il monumentale Sacrario di Barletta venne inaugurato il 4 luglio 1970 e custodisce i resti di 825 morti e di altri 463 combattenti dei quali non erano state reperite le spoglie, per un totale di 1288 caduti.\nArchitetture civili.\nDi architettura barocca, \u00e8 stato dimora di importanti famiglie aristocratiche. Costruito su tre livelli, l'edificio \u00e8 caratterizzato, sul fronte principale, da un balcone la cui facciata risulta riccamente ornata, sorretto da cinque mensole scolpite con mostri, cani e grifi. La corte centrale presenta un loggiato e colonne che sorreggono archi. \u00c8 sede al secondo piano della Pinacoteca De Nittis.\nAnticamente noto come Palazzo dell'Ostero o dell'Ostiero, \u00e8 ubicato di fronte alla facciata principale del duomo, tanto da occuparne un'ampia area del sagrato che in precedenza era di dimensioni maggiori. Il prospetto principale presenta il piano terra bugnato e quello superiore caratterizzato da una perfetta simmetria delle bucature. Il portale di accesso \u00e8 dotato di un arco a sesto acuto, inquadrato da una cornice. In asse si trovano poi il balcone di rappresentanza e un timpano triangolare.\nSi trova in via Cavour, lungo l'antica \"strada del cambio\". Le prime notizie su questo palazzo risalgono al 1418; sono attestati ulteriori rifacimenti durante la met\u00e0 del XVI secolo. La facciata principale \u00e8 scandita ai livelli superiori da lesene che intervallano aperture su un balcone che corre lungo l'intero fronte.\nCostituisce un esempio unico nel territorio barlettano di villa \"extra moenia\", circondata da giardini che custodiscono specie arboree tipiche della regione. Villa Bonelli conobbe il suo massimo splendore nei primi decenni del XIX secolo, quando i lavori di restauro e di ampliamento voluti dal conte Raffaele e da suo figlio Giuseppe ne fecero una delle pi\u00f9 belle ville di Puglia. \u00c8 costituita da un salone delle feste, da una cappella, scuderie e un \"giardino eclettico\" corredato da fontane, serra e un campo di minigolf. Ai primi del Novecento l'edificio e il parco cominciarono a conoscere un declino che avrebbe portato alla chiusura del complesso. La villa \u00e8 stata restituita ai cittadini nel corso del 2008 in seguito a lavori di riqualificazione che ne hanno permesso il ritorno al suo antico splendore.\nIntitolato al compositore Giuseppe Curci, \u00e8 situato nel pieno centro cittadino, di fronte al palazzo di Citt\u00e0. L'odierno teatro fu progettato nel 1866 e inaugurato nel 1872. Il primo spettacolo vide l'esecuzione della sinfonia \"L'Italia redenta\", opera del compositore e direttore d'orchestra barlettano Giuseppe Curci. Nel 1960 lo storico immobile venne chiuso a causa delle precarie condizioni, venendo riaperto solo nel 1977, dopo una lunga serie di restauri.\nArchitetture militari.\nLe mura della citt\u00e0.\nLe mura di Barletta costituiscono l'antico strumento difensivo della citt\u00e0. Le prime mura urbiche furono edificate dai Normanni, che occuparono il territorio barlettano tra l'XI ed il XII secolo. La cortina muraria cingeva allora l'originario nucleo di Santa Maria. Durante la dominazione sveva l'imperatore Federico II ampli\u00f2 il fortino normanno edificando la sua \"domus\", individuabile nell'attuale sede della biblioteca comunale. Con l'arrivo degli Angioini la cinta muraria venne ampliata per proteggere l'area pi\u00f9 a sud, un ampliamento del castello con la costruzione del \"palatium\" sul lato nord, scomparso in seguito al successivo ampliamento spagnolo, e lo scavo del fossato intorno al castello.\nIl periodo aragonese modific\u00f2 significativamente il tracciato delle mura, fino a cingere un'ampia parte dell'edificato attualmente appartenente al quartiere San Giacomo-Settefrati. Fu nel periodo subito successivo, durante la dominazione spagnola, che il castello assunse la definitiva ed attuale conformazione architettonica. Nel 1860 si diede inizio all'abbattimento della cinta muraria che ostacolava l'espansione edilizia, il commercio con le citt\u00e0 limitrofe e la costruzione della ferrovia con la relativa stazione e degli stabilimenti industriali. Dell'antica cortina difensiva restano:\nIl castello.\nIl castello di Barletta \u00e8 una costruzione a forma quadrangolare con le caratteristiche torri-bastioni lanceolate in prossimit\u00e0 degli spigoli. L'edificio \u00e8 il risultato architettonico di una serie di stratificazioni dovute al susseguirsi di diverse dinastie al potere, succedutesi dall'XI secolo al XVIII secolo. Il nucleo originario, risalente all'XI secolo, \u00e8 normanno, come testimonia la Torre maggiore inglobata nell'area meridionale dell'attuale edificio. Durante le crociate divenne abituale ricovero per i cavalieri in partenza e in arrivo dalla Terra santa. Evidente \u00e8 il lascito di Federico II di Svevia, testimoniato nel lato sud da finestre ogivali che presentano l'aquila imperiale scolpita nelle lunette, motivo ricorrente dell'iconografia sveva.\nIl castello cos\u00ec come lo vediamo \u00e8 stato realizzato a partire dal 1532, per volere del re spagnolo Carlo V. Nel 1867 fu acquistato dal Comune di Barletta, divenendo in seguito un deposito d'armi ed un carcere. Nel 1973 \u00e8 stato sottoposto ad un lungo restauro, terminato nel 1988 e nel 2001 sono stati effettuati lavori di riqualificazione, durati circa un anno. \u00c8 sede della biblioteca comunale, del museo civico e pinacoteca e del \"lapidarium\". Tra i pezzi pi\u00f9 importanti qui conservati vi sono il Sarcofago degli Apostoli, prima testimonianza cristiana a Barletta, e un busto di Federico II del XIII secolo.\nPorta Marina.\nPorta Marina costituisce l'unico esempio rimanente delle antiche porte che cingevano la citt\u00e0 di Barletta. \u00c8 situata nella piazza omonima e verso essa confluiscono via Mura San Cataldo, via Mura del Carmine e via Marina, che porta e prosegue, attraversando la piazza, fino alla Cantina della disfida.\nPorta Marina non \u00e8 sempre stata situata nel medesimo punto: quella originaria si trovava al termine meridionale di via Sant'Andrea e al suo fianco trovava posto l'antico Palazzo della Dogana. Nel 1751 fu costruita la nuova porta, come testimonia l'epigrafe posta sulla facciata esterna, la quale appare affiancata dalle armi della citt\u00e0 e dallo stemma borbonico. Attualmente nei pressi della porta sono in corso indagini archeologiche con le quali si intende riportare alla luce di un antico pozzo-abbeveratoio ivi esistente fino alla Prima guerra Mondiale. La sua esatta ubicazione corrisponde alla rotonda posta davanti alla chiesa di San Cataldo.\nAltro.\nIl Colosso.\nIl colosso di Barletta \u00e8 una gigantesca statua in bronzo che si erge in corso Vittorio Emanuele, nei pressi della basilica del Santo Sepolcro, sopra un basamento alto circa un metro. Restaurata durante il Medioevo, \u00e8 caratterizzata da un uomo in vesti imperiali tardo-romane e bizantine, come mostrano il diadema e l'indumento circolare tipico dei militari di alto rango, presenti sul capo. La statua, nota a livello cittadino come Eraclio, in realt\u00e0 \u00e8 di incerta identificazione. Le indagini storiche effettuate fanno risalire le sue origini alla prima met\u00e0 del V secolo.\nLa cantina della Sfida.\nNota anche come \"Osteria\" o \"Casa di Veleno\" (con chiaro riferimento al celebre romanzo di Massimo d'Azeglio), probabilmente attiva nel periodo che va dal XIV al XV secolo, \u00e8 il luogo in cui si sarebbe svolto nel 1503 il banchetto che origin\u00f2 la Disfida di Barletta. Qui furono invitati dagli spagnoli alcuni nobili prigionieri francesi catturati durante uno scontro e dove, l'irriducibile tracotanza verbale del transalpino Charles de La Motte gener\u00f2 l'offesa nei confronti dei cavalieri italiani. Quest'ultimo, infatti, affermava che le abilit\u00e0 guerresche degli italiani erano molto inferiori, sia a quelle dei francesi che a quelle degli spagnoli. Le offensive frasi del francese giunsero alle orecchie degli italiani, che subito richiesero scuse formali, ma allo sprezzante rifiuto dei transalpini gli italiani li sfidarono a duello, si ebbe, cos\u00ec, la famosa Disfida di Barletta, combattuta fra tredici italiani e altrettanti francesi.\nSiti archeologici.\nCanne.\nNel territorio barlettano \u00e8 presente il sito archeologico di Canne, ossia il luogo in cui nel 216 a.C. si svolse l'omonima battaglia che vide i cartaginesi di Annibale prevalere sui romani. Il sito archeologico \u00e8 caratterizzato dalla duplice presenza dell'Antiquarium e del Parco Archeologico con le rovine della cittadella medievale, distrutta definitivamente nel 1083. Nei dintorni della cittadella sono stati ritrovati i resti di un villaggio apulo, quelli di una necropoli ed un menhir alto circa tre metri, scoperto nel 1938.\nTra il 2002 e il 2005 sono state condotte indagini archeologiche nell'area del complesso termale di San Mercurio, che hanno messo in luce una cisterna con il relativo impianto idrico. Nell'estate del 2008 l'Amministrazione comunale, d'intesa con l'Archeoclub, la Soprintendenza per i Beni Archeologici della Puglia e la Direzione dell'Antiquarium di Canne della Battaglia, ha promosso un campo di ricerca didattico di scavo archeologico, al fine di recuperare e valorizzare il territorio cannese e in particolar modo il complesso termale.\nAree naturali.\nIl Parco naturale regionale Fiume Ofanto \u00e8 un'area naturale protetta istituita nel 2003 dalla regione Puglia di cui fa parte la citt\u00e0 di Barletta, insieme ai comuni di Canosa di Puglia, San Ferdinando di Puglia, Candela, Ascoli Satriano, Cerignola e Margherita di Savoia.\nSociet\u00e0.\nEtnie e minoranze straniere.\nI cittadini stranieri residenti a Barletta al 31 dicembre 2019 erano , pari al 2,5% della popolazione cos\u00ec suddivisi per nazionalit\u00e0:\nLingue e dialetti.\nIl dialetto barlettano \u00e8 una variet\u00e0 linguistica facente parte dei dialetti pugliesi centro-settentrionali. In particolare, con quello di Margherita di Savoia e San Ferdinando di Puglia, esso costituisce una variet\u00e0 del dialetto barese che si distingue da quella dauna. A causa della sua posizione geografica a cavallo tra l'area barese e quella foggiana, il dialetto locale risulta notevolmente influenzato da entrambi i dialetti.\nSi tratta di un idioma sviluppatosi gradualmente su una base latino volgare e modificatosi nel tempo grazie agli apporti linguistici ricevuti dalle popolazioni che si sono avvicendate nell'area geografica interessata, dai Normanni agli Svevi (portatori di elementi germanici), dagli spagnoli ai francesi, portatori di ulteriori elementi romanzi.\nNei primi del XX secolo ha avuto inizio un processo di logoramento e scolorimento del dialetto barlettano. Confrontando infatti il registro dialettale della fine del XIX con quello del XXI secolo \u00e8 possibile notare numerose differenze dei suoni vocalici utilizzati. Tra i fenomeni in atto vi sono il turbamento vocalico (\"\u00e4\", \"\u00f6\", \"\u00fc\"); i frangimenti vocalici, consistenti nell'alterazione delle vocali toniche tanto nell'apertura quanto nel timbro, dando luogo a dittonghi e palatalizzazioni. I frangimenti riguardano tutte le vocali toniche per esempio \"u\": \"f\u00f3us\u00eb\" corrisponde a 'fuso'; \"\u00f3\": \"n\u00ebp\u00f3ut\u00eb\" corrisponde 'nipoti'; la neutralizzazione delle vocali toniche (\"\u0259\u0301\"), per esempio \"ch\u0259\u0301s\u0259\" che corrisponde a \"casa\", \"pane\" che corrisponde a \"p\u0259\u0301n\u0259\"; la degeminazione della doppia occlusiva alveodentale sonora postonica come nei casi di carbonella che diventa \"carvun\u00e9d\u0259\" anzich\u00e9 \"carvun\u00e9dd\u04d9\", fenomeno particolarmente in uso tra i pi\u00f9 giovani.\nReligione.\nBarletta, con le citt\u00e0 di Trani e Bisceglie, \u00e8 sede dell'arcidiocesi di Trani-Barletta-Bisceglie, sede arcivescovile della Chiesa cattolica suffraganea dell'arcidiocesi di Bari-Bitonto e appartenente alla regione ecclesiastica Puglia. La diocesi \u00e8 nominalmente \"titolare di Nazaret\" in quanto gli arcivescovi Nazareni presero stabile dimora a Barletta dal 1327 e la successione si \u00e8 mantenuta fino al 1818. Nel 1860 fu Barletta stessa ad essere elevata ad arcidiocesi autonoma, mantenendo il titolo di Nazareth.\nLa citt\u00e0 di Barletta venera come suoi santi patroni Ruggero e la Madonna dello Sterpeto. La figura del santo, in precedenza vescovo di Canne, \u00e8 associata ai suoi trent'anni di episcopato, durante i quali si oppose con ogni mezzo al declino della cittadella da cui avrebbe avuto vita proprio la citt\u00e0 di Barletta. Il culto della Madonna dello Sterpeto \u00e8 legato, secondo la tradizione barlettana, alla peste del 1656. Si ritiene infatti che il morbo abbia inspiegabilmente rallentato il suo corso dopo aver ritrovato in un monastero diroccato il quadro della Vergine. La forte devozione alla Madonna \u00e8 stata legittimata dalla proclamazione della citt\u00e0 a \"Civitas Mariae\", titolo conferitole con decreto vescovile l'8 maggio 2009.\nIl rapporto che la citt\u00e0 di Barletta ha avuto, fin dai tempi delle crociate, con la cultura orientale fa di essa uno dei centri direttamente collegati al mondo religioso dell'Oriente. Manca tuttavia un edificio di culto in cui possa essere praticata la fede musulmana, ma da tempo la comunit\u00e0 politica e religiosa si adoperano per la coesistenza della religione di Allah con quella cristiana e, a tal proposito, proprio una scuola di estrazione cattolica, la scuola delle suore di Santa Chiara, ospita alcune ragazze sordomute musulmane. Nel 2004 \u00e8 partito inoltre un progetto che prevedeva la costruzione di una chiesa-moschea, un centro che potesse fungere non solo da richiamo religioso ma anche da centro culturale.\nA ridosso del centro storico \u00e8 presente anche una chiesa evangelica battista, appartenente all'Unione cristiana evangelica battista d'Italia e alla famiglia di Chiese evangeliche sorte dalla riforma protestante.\nTradizioni e folclore.\nNella seconda domenica del mese di luglio, ogni anno, dal 1732, si svolge la festa dei santi patroni della citt\u00e0: la Madonna dello Sterpeto e San Ruggero.\nLa processione eucaristica penitenziale dell'ora nona si svolge nel giorno del venerd\u00ec santo. Celebrata a partire dal 1504, si svolse per la prima volta nella notte tra il gioved\u00ec e il venerd\u00ec santo, in segno di voto attraverso la quale i canonici di santa Maria, conducendo scalzi per le vie della citt\u00e0 l'eucaristia, chiedevano la cessazione della peste che dall'anno precedente aveva decimato la citt\u00e0 di Barletta. La processione rappresenta un fatto storico e un atto di penitenza, con voto solenne fatto dai barlettani e dai governanti, il 19 luglio 1656.\nIl 13 febbraio di ogni anno e durante tutta la prima settimana di settembre, si tiene la rievocazione storica della disfida di Barletta, promossa dal comune, con una piccola rievocazione del Certame cavalleresco del 1503, che vide il suo epilogo nella scena simbolica della resa del cavaliere francese Guy de la Motte al cavaliere italiano Ettore Fieramosca.\nTra gli altri riti, la Commemorazione dell'anniversario della battaglia di Canne; si tiene il due agosto presso il sito archeologico di Canne.\nIstituzioni, enti e associazioni.\nTra le istituzioni di cui Barletta \u00e8 sede vi sono: la Caserma \"Ruggiero Stella\" presso cui ha sede l'82\u00ba Reggimento fanteria \"Torino\"; il Comando provinciale della Guardia di Finanza, la Capitaneria di Porto e la Prefettura - UTG.\nLa struttura sanitaria principale \u00e8 l'Ospedale civile \"Monsignor Raffaele Dimiccoli\".\nDal 1917 \u00e8 presente a Barletta l'associazione Anmig (Associazione Nazionale fra Mutilati ed Invalidi di Guerra) e dal 1919 l'associazione Ancr (Associazione Nazionale Combattenti e Reduci).\nCultura.\nCon 11 medaglie d'oro al valor militare 1 medaglia d'oro al valor civile e 215 medaglie d'argento e circa 250 medaglie di bronzo attribuite a militari barlettani partecipanti alla prima e alla seconda guerra mondiale, la citt\u00e0 \u00e8 la pi\u00f9 decorata d'Italia.\nIstruzione.\nBiblioteche.\nBarletta dispone di diverse biblioteche.\nLa Biblioteca Comunale Sabino Loffredo, con sede nell'ala sud-est del castello di Barletta, l'antica \"domus\" federiciana, si estende su una superficie totale di e conta un patrimonio librario di oltre volumi. Sono ivi conservati inoltre il Fondo Apulia, il Fondo musicale Curci, Gallo e Cafiero, il Legato De Nittis e i Fondi antichi ed \u00e8 possibile consultare oltre 150 riviste in abbonamento. Ottanta sono i posti a sedere.\nLa Biblioteca e archivio diocesano Pio IX, \u00e8 situata nel Palazzo Arcivescovile. Qui sono conservati circa volumi ed opuscoli sciolti e pergamene (in gran parte pubblicate nel Codice Diplomatico Barlettano a cura del sacerdote paleografo Salvatore Santeramo), nonch\u00e9 70 riviste correnti. Infine la Biblioteca dei Ragazzi, che raccoglie oltre volumi per lettori di et\u00e0 compresa tra i tre e i quindici anni.\nAltre biblioteche presenti in citt\u00e0 sono:\nScuole.\nNel territorio comunale sono presenti 18 scuole dell'infanzia, 15 scuole primarie, 6 scuole secondarie di I grado, 10 Scuole secondarie di II grado.\nMusei.\nI principali musei della citt\u00e0 sono:\nMedia.\nStampa.\nA Barletta sono presenti le sedi della Editrice Rotas e della Penna Blu Edizioni.\nRadio.\nLe principali emittenti radiofoniche presenti in citt\u00e0 sono le seguenti:\nTelevisione.\nSeguono le principali stazioni televisive a copertura regionale situate nel comune:\nCucina.\nLa gastronomia barlettana annovera numerosi prodotti profondamente legati ad antiche tradizioni contadine e marinare. Oltre alle cartellate, tipica ricetta pugliese che anche nella tradizione barlettana sono impregnate di vincotto o miele. Seppure siano tipicamente foggiani, anche a Barletta sono molto diffusi i calzoncelli farciti di mostarda: la loro preparazione \u00e8 solitamente parallela a quella delle cartellate ed infatti se ne utilizza la stessa sfoglia di pasta, tagliata per\u00f2 creando una forma rettangolare sulla quale viene spalmata della mostarda. Il ritaglio di pasta viene poi ripiegato in due, in modo da contenere la marmellata al suo interno. Dopo la frittura in olio abbondante si impregnano i calzoncelli di vincotto.\nLe campagne barlettane sono ricche di vigneti e di oliveti, la cui produzione vinicola \u00e8 assistita anche da numerose cantine presenti sul territorio.\nGeografia antropica.\nUrbanistica.\nIl primo nucleo urbano della citt\u00e0 di Barletta si sviluppo nel cosiddetto \"pittagio Marsicano\", in seguito denominato \"Santa Maria de Episcopio\" dall'omonima basilica cattedrale. L'intero centro antico sorge a ridosso del mare e delle antiche mura e si articola intorno a via Duomo. Su questo percorso, che prosegue idealmente ad ovest verso Canosa di Puglia e termina ad est nel sagrato della Cattedrale di Santa Maria Maggiore, si snodano numerosi vicoli ad essa ortogonali. Il nucleo urbano pi\u00f9 antico della citt\u00e0, di origine medievale, si rapporta a quello cronologicamente successivo attraverso tre strade di primaria importanza sia per il centro storico che per i collegamenti con le citt\u00e0 limitrofe:\nI principali percorsi di collegamento con le vicine citt\u00e0, fungono da assi direttori su cui si attestano i tipici isolati ottocenteschi a scacchiera, peculiari della citt\u00e0 di Trani e del murattiano di Bari.\nL'avvento della ferrovia e la sua costruzione costituisce una linea di divisione precisa con la parte novecentesca della citt\u00e0, che non assume una conformazione morfologica ben restituibile e che trova il suo limite fisico attuale a sud nell'area destinata all'edilizia dei Piani di Edilizia Economica e Popolare, la cosiddetta zona 167. L'ultimo piano regolatore generale approvato a Barletta risale al 1971. Importante \u00e8 la realizzazione della variante al PRG per l'adeguamento alla legge regionale n. 56/1980, adottata nel 2000 ed approvata nel 2003. Un pi\u00f9 recente contributo \u00e8 costituito dalla pubblicazione nel 2005 del \"Piano strategico territoriale di Barletta\". In accordo con le linee guida della Regione Puglia in materia urbanistica, \u00e8 in fase di redazione il Piano Urbanistico Generale, che sostituir\u00e0 il desueto strumento del PRG.\nSuddivisioni storiche.\nNel Cinquecento Barletta era suddivisa in tre quartieri che prendevano il nome dalle principali chiese in essi presenti e cio\u00e8 di Santa Maria o Marsicano, del Santo Sepolcro o delle Sette Rue e di San Giacomo o Borgo novo. Ai tempi della dinastia borbonica, tra il 1815 e il 1859, la citt\u00e0 era divisa in sei quartieri, ossia quello di sant'Andrea, dei Teatini, dell'ex convento dei Celestini, del convento di San Giovanni di Dio e dei Minori Conventuali e il Gran Quartiere del Carmine, con altrettante porte di accesso, e cio\u00e8 Porta san Leonardo, provenendo da Trani, Porta Croce, nei pressi della basilica del Santo Sepolcro, Porta Nuova, all'incrocio con l'attuale piazza Aldo Moro, Porta Napoli, su corso Vittorio Emanuele verso Margherita di Savoia, Porta Reale, che costituiva con Porta Marina l'accesso dal mare.\nSuddivisioni amministrative.\nIl Comune si riparte attualmente in tre circoscrizioni di decentramento.\nLe circoscrizioni amministrative corrispondono ai tre quartieri di Santa Maria, che comprende il centro storico, San Giacomo-Settefrati, in cui \u00e8 compresa la parte occidentale della citt\u00e0 situata tra la ferrovia e il mare e Borgovilla-Patalini, che in precedenza costituivano due quartieri distinti e che comprende tutta la parte meridionale della citt\u00e0 posta a sud della ferrovia, che si spinge verso Andria e Canosa. La citt\u00e0 negli anni pi\u00f9 recenti ha subito una notevole espansione urbana, che ha portato alla creazione di un nuovo quartiere, la zona 167.\nEconomia.\nL'economia barlettana \u00e8 legata soprattutto alla produzione agricola e industriale. Le coltivazioni pi\u00f9 diffuse risultano quelle derivanti da vigneti e oliveti, risultando centro vinicolo di importanza nazionale, grazie anche alla presenza della cantina sociale e di diversi stabilimenti enologici. L'apparato manifatturiero risulta ben sviluppato, con una numerosa presenza di imprese appartenenti al settore tessile, abbigliamento e calzaturiero, che negli ultimi quarant'anni, hanno determinato la formazione di un distretto produttivo esteso su scala provinciale. Il settore chimico riveste un ruolo rilevante grazie alla presenza del cementificio della Buzzi Unicem, che opera a livello nazionale, e della Timac Agro, appartenente al Gruppo Roullier, specializzata nella produzione di fertilizzanti agricoli.\nAgricoltura.\nAll'interno dell'economia barlettana un ruolo di spicco \u00e8 da sempre rivestito dall'agricoltura, sia per quel che riguarda la produzione diretta sia per le attivit\u00e0 ad essa legate. Tale forma di economia e di lavoro supera i confini strettamente cittadini: \u00e8 infatti frequente trovare numerosi terreni di propriet\u00e0 degli agricoltori barlettani nelle campagne di Trinitapoli, di San Ferdinando e in comuni della Capitanata. L'agricoltura barlettana \u00e8 fondata sul binomio costituito da grandi proprietari terrieri e manodopera di braccianti agricoli che, a Barletta come nel resto della Puglia, dalla fine del XX secolo sempre pi\u00f9 frequentemente \u00e8 caratterizzata da cittadini extracomunitari.\nUno dei momenti topici per l'agricoltura barlettana \u00e8 quello della determinazione dei salari e dell'ingaggio dei braccianti, che si tengono ancora oggi in piazza Aldo Moro. Resta tuttavia frequente l'uso locale dell'antica denominazione della piazza, precedentemente chiamata piazza Roma.\nLe coltivazioni pi\u00f9 diffuse nel territorio barlettano sono la vite, con i tipici tendoni, dalla quale si producono vini DOC pregiati, l'olivo, da cui si produce il tipico olio extravergine d'oliva, e gli alberi da frutto.\nIndustria.\nA partire dal Novecento l'industria ha rivestito un importante quanto contraddittorio ruolo nell'evoluzione economica della citt\u00e0. Se da una parte \u00e8 stata infatti sede di numerose fabbriche attive in settori diversificati a livello nazionale, dall'altra proprio alcune di esse hanno subito un vero e proprio tracollo finanziario che le ha indotte al fallimento. Risultano insistere sul territorio comunale attivit\u00e0 industriali con addetti pari al 41,06% della forza lavoro occupata.\nTra i pi\u00f9 importanti stabilimenti industriali del XX secolo in seguito falliti figurano:\nLe pi\u00f9 grandi industrie attive in citt\u00e0 interessano il settore chimico e dei materiali da costruzione, costituendo un'importante funzione occupazionale e produttiva:\nEntrambe le aziende sono al centro di un caso riguardante le presunte emissioni inquinanti in atmosfera. Dopo la crisi del settore tessile-calzaturiero, che dagli anni ottanta interessa in modo sempre pi\u00f9 mercato l'economia locale, dagli anni duemila quello dell'abbigliamento sta vivendo un momento di forte crescita, con marchi noti in tutta Italia.\nServizi.\nI servizi sono garantiti da 2\u00a0006 attivit\u00e0 che dichiarano 3\u00a0939 addetti pari al 16,59% della forza lavoro occupata, altre 1\u00a0348 attivit\u00e0 di servizio con 5\u00a0111 addetti pari al 21,53% della forza lavoro occupata e 167 attivit\u00e0 amministrative con 4\u00a0943 addetti pari al 20,82% della forza lavoro occupata.\nTurismo.\nNel 2005 Barletta ha ricevuto il riconoscimento di \"citt\u00e0 d'arte\". Dagli anni duemila il turismo culturale ha rappresentato un settore in forte espansione sul territorio, anche grazie all'apertura della mostra permanente della collezione De Nittis conservata presso l'omonima Pinacoteca.\nInfrastrutture e trasporti.\nStrade.\nBarletta \u00e8 crocevia tra le strade del litorale adriatico e quelle che conducono verso l'entroterra appulo-lucano, inoltre si trova nei pressi di uno dei pi\u00f9 importanti nodi autostradali del Mezzogiorno: l'intersezione tra l'autostrada A14 Bologna-Taranto e l'autostrada A16 Napoli-Canosa. A sud della citt\u00e0 corre la strada statale 16 Adriatica, che nel tratto territoriale di Barletta funge da tangenziale della citt\u00e0, collegandola con Bari e Foggia. Da Barletta inoltre ha inizio la strada statale 93 Appulo Lucana che, correndo quasi parallelamente al fiume Ofanto, giunge fino a Potenza.\nFerrovie.\nLa stazione di Barletta \u00e8 un nodo ferroviario della Puglia, posto lungo la linea Adriatica, nella quale confluiscono la ferrovia Bari-Barletta, gestita da Ferrotramviaria che ricalca il percorso della precedente tranvia a vapore, e la ferrovia Barletta-Spinazzola. La citt\u00e0 \u00e8 servita altres\u00ec dalla stazione di Barletta Scalo, appartenente anch'essa alla linea di Ferrotramviaria.\nLa stazione di Canne della Battaglia \u00e8 una fermata a servizio del sito archeologico di Canne della Battaglia situata sempre sulla linea Barletta-Spinazzola. In passato la stazione centrale era collegata con la stazione di Barletta Marittima, attraverso un raccordo soppresso nel 1982.\nPorti.\nIl porto di Barletta ospita traffico industriale e traghettuale per servizio passeggeri. Si tratta di un porto con bacino artificiale, delimitato da due moli asimmetrici, uno di levante non operativo, che ospita il trabucco e la darsena dei pescatori, e l'altro di ponente articolato in quattro ulteriori bracci, sui quali si svolgono tutte le attivit\u00e0 portuali.\nLe attivit\u00e0 commerciali sono strettamente legate all'industria del sale della limitrofa Margherita di Savoia, nella seconda meta del XX secolo hanno portato alla realizzazione di un impianto di trasporto terra-mare a fune, che riducesse i tempi di spedizione evitando il trasporto su gomma. Nel 1955 \u00e8 stata inaugurata la teleferica di Barletta, lunga circa , ma gli eccessivi costi di manutenzione hanno fatto s\u00ec che nel 1981 questa fosse dismessa e demolita negli anni 2000.\nMobilit\u00e0 urbana.\nLa citt\u00e0 \u00e8 dotata di una rete urbana di trasporto pubblico gestita dalla societ\u00e0 \"Autolinee Scoppio\". I collegamenti interurbani sono garantiti della locale azienda di trasporti provinciale STP; inoltre in citt\u00e0 vi \u00e8 il capolinea di una delle linee su gomma delle Ferrovie del Gargano. Il trasporto pubblico locale si compone anche di un servizio taxi.\nAmministrazione.\nLa storia amministrativa del comune di Barletta dall'istituzione della Repubblica Italiana a oggi pu\u00f2 essere suddivisa in due fasi: per i primi cinquant'anni si sono succeduti esclusivamente sindaci della Democrazia Cristiana, mentre nell'ultimo ventennio la citt\u00e0 \u00e8 stata amministrata prevalentemente da esponenti di sinistra o di centro-sinistra.\nNel secondo dopoguerra, una delle tematiche pi\u00f9 sentite dalla popolazione barlettana \u00e8 stata la costituzione di una provincia autonoma da quella di Bari. Dopo una lunga mobilitazione popolare, con la legge 148/2004 dell'11 giugno 2004 \u00e8 stata istituita la provincia di Barletta-Andria-Trani, in seguito identificata tramite decreto del presidente della Repubblica n. 133 del 15 febbraio 2006, con la sigla \"BT\".\nIl comune fa parte del parco naturale regionale Fiume Ofanto, il cui ente gestore \u00e8 la Provincia di Barletta-Andria-Trani.\nGemellaggi.\nBarletta \u00e8 gemellata con:\nSport.\nAtletica leggera.\nLa storia dell'atletica leggera barlettana \u00e8 legata soprattutto al velocista Pietro Mennea, detentore del primato mondiale dei 200 metri piani dal 1979 al 1996, con il tempo di 19\"72' e campione olimpico 1980 nella stessa specialit\u00e0, che all'inizio della carriera sportiva fu tesserato per l'AVIS Barletta.\nA Barletta hanno sede le societ\u00e0 di atletica leggera, G.S AVIS Barletta, A.S.D. Athletic Team Barletta e Atletica Sprint Barletta, che ha organizzato tredici edizioni del meeting internazionale \"Certame Atletico disfida di Barletta\". Il G.S AVIS Barletta dopo anni di inattivit\u00e0, ha vinto la finale Bronzo dei Campionati di Societ\u00e0 Assoluti Maschile a Torino nel 2021 e si \u00e8 qualificata per la finale Argento. \nCalcio.\nHa sede nel comune la societ\u00e0 di calcio Barletta, fondata nel 1922, che nella sua storia ha cambiato diverse denominazioni. Dalla stagione 2015/16, la squadra partecipa al campionato di Eccellenza pugliese, raggiunse il suo culmine con il campionato di serie B dal 1987/88 al 1990/91.\nPallacanestro.\nLa pallacanestro a Barletta negli anni ottanta \u00e8 stata rappresentata dalla societ\u00e0 Barletta Basket in Serie A femminile e nella Serie B2 maschile. Dopo un lungo periodo di inattivit\u00e0, l'A.S.D. Barletta Basket \u00e8 rinata e partecipa al campionato di Serie C Silver. La Nuova Pallacanestro Sidis Barletta, fondata negli anni novanta, ha raggiunto il campionato di Serie C1 e cessato l'attivit\u00e0 sportiva nel 2007. Dal 2015, \u00e8 presente la A.S.D. Cestistica Barletta, che milita in C Silver.\nTennis.\nNel tennis, dal 1997 al 2013 e poi successivamente nel 2016, la citt\u00e0 \u00e8 stata sede del torneo professionistico Open Citt\u00e0 della disfida, primo ATP Challenger in Europa su terra rossa. Il Circolo Tennis Barletta \u00e8 stato fondato nel 1965 e nel 1995 \u00e8 stato intitolato al suo fondatore Hugo Simmen. Ha ospitato numerose competizioni fin dal 1969, tra le quali un incontro di Coppa Davis tra Italia e Austria.\nAltri sport.\nIl rugby in citt\u00e0 \u00e8 rappresentato dalla societ\u00e0 Draghi BAT Rugby, che disputa le sue partite allo stadio Lello Simeone.\nHa sede nel comune la societ\u00e0 di Football americano Mad Bulls Barletta, che disputa i propri incontro casalinghi presso lo Stadio Manzi Chiapulin.\nLa pallavolo barlettana \u00e8 rappresentata sia da societ\u00e0 maschili che femminili: \nImpianti sportivi.\nLo stadio Cosimo Puttilli \u00e8 il principale impianto sportivo della citt\u00e0, principalmente utilizzato per le partite di calcio casalinghe del Barletta Calcio. L'impianto \u00e8 fornito di manto da gioco in erba naturale e di una pista d'atletica regolamentare a pi\u00f9 corsie. In seguito alla chiusura di alcuni settori degli spalti la capienza massima \u00e8 ridotta a circa quattromila posti. Nel 2015 sono stati avviati i lavori di ristrutturazione dell'intero complesso sportivo, che comprendono i lavori di demolizione delle gradinate iniziati nel gennaio 2019 e la demolizione del muro di cinta, avviata nel giugno 2020. Altri impianti siti nel comune sono: il centro sportivo Manzi-Chiapulin, il palazzetto dello sport \"Angelo Marchiselli\", il PalaDisfida \"Mario Borgia\", lo stadio Velodromo \"Lello Simeone\" e gli impianti del circolo tennis Hugo Simmen: sei campi da tennis, di cui cinque in terra rossa, un campo di calcio e una piscina."}
{"id": "100135", "revid": "125973484", "url": "https://it.wikipedia.org/wiki?curid=100135", "title": "Raffaella Carr\u00e0", "text": "Definita \"la regina della televisione italiana\", \u00e8 stata presente nei palinsesti televisivi dalla fine degli anni sessanta fino alla sua morte.\nDurante la sua lunga carriera \u00e8 diventata un'icona della musica e della televisione italiana, riscontrando grandi consensi anche all'estero, soprattutto in Spagna e America Latina. Molte delle sue canzoni, come \"Tanti auguri\", \"Rumore\", \"Pedro\", \"Fiesta\", \"Ballo ballo\", sono diventate negli anni dei veri e propri tormentoni. Il suo pi\u00f9 grande successo \u00e8 stato per\u00f2 il singolo \"Do it do it again\", versione inglese di \"A far l'amore comincia tu\", il primo brano di un'artista donna italiana a piazzarsi al secondo posto nella classifica dei singoli pi\u00f9 venduti in Inghilterra, vendendo oltre 21 milioni di copie nel mondo.\nNel corso della sua carriera, come dichiarato da lei stessa in un'intervista sul settimanale \"TV Sorrisi e Canzoni,\" ha venduto oltre 60 milioni di dischi e, durante una puntata di \"Domenica in\" condotta da Pippo Baudo nella quale era ospite, ha dichiarato di possedere ventidue dischi tra platino e oro. Ha poi vinto due ulteriori dischi d'oro postumi, per il brano \"Tanti auguri\", del 1978 e per la raccolta \"I miei successi\".\nNell'autunno del 2020 il quotidiano britannico \"The Guardian\" incorona Raffaella Carr\u00e0 come sex symbol europeo, definendola \u00abl'icona culturale che ha insegnato all'Europa le gioie del sesso\u00bb.\n\u00c8 stata anche un\u2019amatissima icona LGBT: nel 2017, in occasione del \"World Pride di Madrid\", le \u00e8 stato infatti assegnato il riconoscimento di ambasciatrice dell'amore.\nBiografia.\nNacque a Bologna da Raffaele Pelloni e da Angela Iris Dell'Utri; aveva un fratello, Enzo (1945-2001), che la rese zia di Matteo e Federica. Il padre, emiliano benestante, possedeva un'azienda agricola mentre la madre, romagnola con origini siciliane, gestiva assieme alla nonna di Raffaella il Caff\u00e8 Centrale a Bellaria. I genitori si separarono due anni dopo le nozze e la piccola Raffaella pass\u00f2 gran parte della sua infanzia tra Bologna, dove studiava, e Bellaria. A soli otto anni lasci\u00f2 l'Emilia-Romagna per proseguire gli studi direttamente a Roma, inizialmente presso l'Accademia nazionale di danza, fondata dalla ballerina russa Jia Ruskaja, dove rimarr\u00e0 fino ai quattordici anni, abbandonandola dopo essere stata scoraggiata dalla stessa Ruskaja, e successivamente al Centro sperimentale di cinematografia.\nCarriera.\nAnni 1950 e 1960.\nLa sua carriera cinematografica incominci\u00f2 molto presto, agli inizi degli anni cinquanta, partecipando come attrice bambina, a otto anni, al film di Mario Bonnard \"Tormento del passato\" (1952), un melodramma \"strappalacrime\" (filone all'epoca molto amato dal pubblico italiano) nel quale interpret\u00f2 il personaggio infantile di Graziella. Tra il 1958 e il 1959 prese parte, con piccoli ruoli, ad altri tre film.\nNel 1960 consegu\u00ec il diploma al Centro sperimentale di cinematografia; nello stesso anno, prese parte ai film \"La lunga notte del '43\" di Florestano Vancini e \"Il peccato degli anni verdi\" di Leopoldo Trieste. Contemporaneamente, incominci\u00f2 anche il teatro, scritturata dalla compagnia Carli-Pilotto. Dopo un passaggio alla radio, dove su mandato di Luciano Rispoli, realizz\u00f2 e condusse la rubrica \"Raffaella col microfono a tracolla\", a met\u00e0 1962, il regista Stefano De Stefani la scelse come valletta di Lelio Luttazzi per il programma \"Il Paroliere questo sconosciuto\".\nNel 1960 sostenne un provino per il ruolo di Rosetta (la figlia della protagonista Cesira, interpretata da Sophia Loren) per il film \"La ciociara\" di Vittorio De Sica, ma venne scartata in quanto ritenuta troppo matura per quella parte (poi affidata all'attrice italo-americana Eleonora Brown).\nPartecip\u00f2 quindi ad altre pellicole, tra le quali \"I compagni\" (1963) di Mario Monicelli e l'hollywoodiano \"Il colonnello Von Ryan\" (1965) di Mark Robson, ove ebbe come \"partner\" Frank Sinatra. Nel 1964 recit\u00f2 nell'originale televisivo \"La figlia dell'oca bianca\" scritto da Edoardo Anton per la rubrica Rai \"Vivere insieme\", diretta da Ugo Sciascia. Nel 1965 recit\u00f2 la parte di Costanza De Mauriac nello sceneggiato televisivo \"Scaramouche\", con Domenico Modugno. Negli anni sessanta le cronache rosa si occuparono spesso di lei per la relazione con il calciatore della Gino Stacchini, durata otto anni.\nIl 3 marzo 1967 venne trasmesso sul Programma Nazionale \"Tutto per bene\", il film per la TV tratto dall'omonimo romanzo di Pirandello. Nel gennaio 1968 fu alla conduzione di uno speciale in onda sulla seconda rete, intitolato \"Tempo di samba\". Nel giugno dello stesso anno, partecip\u00f2 allo sceneggiato Rai \"Processo di Famiglia\", di Diego Fabbri e, sul finir dell'anno successivo, fu presente nello sceneggiato \"Il sorriso della gioconda\".\nIl cambio di cognome.\nNella prima met\u00e0 degli anni sessanta le fu dato lo pseudonimo Carr\u00e0, consigliatole dal regista Dante Guardamagna, il quale, appassionato di pittura, associ\u00f2 il suo vero nome, Raffaella, che ricorda il pittore Raffaello Sanzio, al cognome del pittore Carlo Carr\u00e0. Tuttavia, Raffaella non riusc\u00ec a ottenere molto successo (in termini di popolarit\u00e0) come attrice, tant'\u00e8 che, all'inizio degli anni settanta, a seguito del successo ottenuto come \"showgirl\" in televisione, decise di abbandonare la recitazione (salvo alcune sporadiche ed isolate esperienze successive in alcuni film e sceneggiati TV), e di concentrarsi sulla carriera di presentatrice televisiva, \"soubrette\" e cantante, con la quale invece otterr\u00e0 successo e fama a livello internazionale.\nAnni 1970.\nNella stagione 1969-1970 arriv\u00f2 il successo televisivo, nello spettacolo \"Io, Agata e tu\" (con Nino Taranto e Nino Ferrer), in cui la Carr\u00e0 lanci\u00f2 un nuovo stile di \"showgirl\", scattante e moderna.\nNell'autunno dello stesso anno fu al fianco di Corrado in \"Canzonissima\", dove diede scandalo per l'ombelico scoperto mostrato nella sigla d'apertura \"Ma che musica maestro!\", che raggiunse le vette delle classifiche, vendendo 200\u00a0000 copie. Gli indici di gradimento e di ascolto toccarono livelli inaspettati, consacrando Raffaella come la nuova stella dello spettacolo italiano. Visti i soddisfacenti esiti dell'anno precedente, la Rai decise di riconfermare la stessa coppia di conduttori anche per la nuova edizione del programma. Infatti nel 1971 fu di nuovo a \"Canzonissima\", dove vide entrare in classifica tre singoli: la sigla \"Chiss\u00e0 se va\", \"Maga Maghella\" (destinata al pubblico infantile) e il celebre \"Tuca tuca,\" con annesso balletto. Quest'ultimo dalla terza puntata del programma venne censurato dalla Rai per via della coreografia giudicata troppo audace e provocatoria. Solo dopo l'esibizione insieme con Alberto Sordi, il ballo super\u00f2 le censure e le polemiche iniziali, diventando un autentico fenomeno popolare. \u00c8 dello stesso anno il primo album pubblicato dalla cantante, \"Raffaella,\" pubblicato sull'onda del grande successo di \"Canzonissima 1970\" e di quello personale della \"vedette\". Nello stesso anno pubblic\u00f2 un altro album di successo, \"Raffaella Carr\u00e0,\" contenente anche il brano \"Borriquito\", primo successo sul mercato latino. \nSempre nel 1971, partecip\u00f2 accanto a Georges Descri\u00e8res all'episodio intitolato \"La donna dai due sorrisi\", nella serie televisiva di produzione francese \"Arsenio Lupin\", prodotta dal 1971 al 1974. Segu\u00ec poi, nel 1974, \"Milleluci\", presentato al fianco di Mina, (ultimo variet\u00e0 al quale parteciper\u00e0 quest'ultima poco prima del ritiro definitivo dalle scene) che ottenne un grande successo di pubblico, affermando definitivamente Raffaella come \"showgirl\" a tutto tondo.\nSull'onda del grande successo della trasmissione, pubblic\u00f2 l'album \"Milleluci,\" composto prevalentemente da \"cover\". Nello stesso anno present\u00f2 la sua terza \"Canzonissima\", questa volta condotta in solitaria, dove inoltre duettava con Topo Gigio nel brano dedicato ai bambini \"Strapazzami di coccole\". Nello stesso anno pubblic\u00f2 l'album \"Felicit\u00e0 t\u00e0 t\u00e0\", contenente oltre al brano omonimo, sigla della sua terza \"Canzonissima\", uno dei suoi maggiori successi, il brano disco-music \"Rumore\". L'album riscosse un ottimo successo in Italia, dove si aggiudic\u00f2 il disco di platino, e buoni riscontri anche all'estero, aggiudicandosi diversi dischi d'oro.\nTra il 1975 e il 1980 si fece conoscere in Spagna, e il successo delle sue canzoni port\u00f2 TVE a offrirle nel 1976 una monografia, \"La hora de Raffaella Carr\u00e0\" (puntata della serie \"La hora de...\"), grazie alla quale divenne popolare presso il pubblico iberico.\nIn questi anni Raffaella si concentr\u00f2 maggiormente sulla sua carriera di cantante, ottenendo consensi in tutto il mondo come Spagna, Germania, Francia, Olanda, Belgio, Inghilterra, Grecia e in particolare nei paesi dell'America Latina, divenendo un vero e proprio fenomeno di esportazione della musica italiana nel mondo. Uno dei successi pi\u00f9 clamorosi fu il brano \"A far l'amore comincia tu\", che riusc\u00ec a toccare, nella sua versione inglese, il nono posto della classifica dei singoli pi\u00f9 venduti in Inghilterra, ottenendo diversi dischi d'oro e platino in tutto il mondo.\nNel 1976 incise l'album \"Forte forte forte\", pubblicato in 36 paesi del mondo, aggiudicandosi in Spagna, Regno Unito e Germania vari dischi d'oro, mentre in Italia ben due dischi di platino, rappresentando uno dei lavori discografici di maggior successo della cantante, anche a livello qualitativo. Mentre nel 1977 fu la volta di \"Fiesta,\" l'album, dai suoni prettamente eurodisco, che contiene \"Fiesta\", una delle canzoni \"simbolo\" della \"soubrette\".\nNel 1978 rientr\u00f2 in Italia, dopo numerose \"tourn\u00e9e\" all'estero, per presentare il variet\u00e0 del sabato sera \"Ma che sera\", nel quale presentava, cantava e ballava affiancata da Paolo Panelli, Bice Valori, Alighiero Noschese e Giorgio Bracardi, animatori degli spazi comici del programma. Particolarmente ricordata \u00e8 la sigla iniziale, \"Tanti auguri\", in cui Raffaella canta un inno all'amore libero e spensierato, con il ritornello divenuto in poco tempo celeberrimo (\"Come \u00e8 bello far l'amore da Trieste in gi\u00f9\"), il cui video venne girato all'interno del parco a tema dell'Italia in miniatura di Rimini; il brano divenne immediatamente un altro successo internazionale e fu inserito nell'album \"Raffaella\", che riscosse un altro importante successo di pubblico. Il programma per\u00f2, fu oggetto di controversie e polemiche, perch\u00e9 trasmesso nei difficili e tragici giorni del Sequestro di Aldo Moro.\nNel 1979 fu la volta di un altro successo discografico con l'album \"Applauso,\" il quale portava le firme, oltre a quelle di Gianni Boncompagni, anche dei giovani debuttanti De Sanctis e Musso. L'album raggiunse il 75\u00ba posto tra i pi\u00f9 venduti dello stesso anno.\nAnni 1980.\nNel 1980 fu sul set del film \"Barbara\", girato in Argentina e distribuito per il mercato sudamericano (ma non in Italia dove \u00e8 tutt'oggi ancora inedito), diretto da Gino Landi. Nello stesso anno incise l'album \"Mi spendo tutto\" contenente la \"hit\" \"Pedro\", uno dei brani pi\u00f9 conosciuti della cantante e \"Ratatataplan\", ispirato nel titolo dall'omonimo film di Maurizio Nichetti. Nel 1981 present\u00f2 \"Millemilioni\", che rappresent\u00f2 il primo esperimento di cooperazione televisiva internazionale: cinque speciali, ognuno dei quali girato in una diversa capitale: Buenos Aires, Citt\u00e0 del Messico, Londra, Roma e Mosca. Il programma ebbe una media di circa 10 milioni di telespettatori.\nNel 1982 affianc\u00f2 ancora Corrado presentando \"Fantastico 3\", con Gigi Sabani e Renato Zero, con una media di 25 milioni di spettatori, cantandone anche la sigla d'apertura, la celebre \"Ballo ballo\", canzone che sar\u00e0 anche al centro di alcune controversie, in quanto accusata da alcuni di essere un plagio del brano \"Eleanor Rigby\" dei Beatles. Sull'onda del grande successo della trasmissione venne pubblicato il disco \"Raffaella Carr\u00e0 82\", arrangiato e composto, tra gli altri, da Franco Bracardi e Danilo Vaona, e che vide tra gli autori, oltre a Gianni Boncompagni e G. Belfiore, anche Giancarlo Magalli. Sempre nel 1982, \u00e8 ospite d\u2019onore del \"Festival di Vi\u00f1a del Mar\" in Cile.\nA febbraio del 1983, in seguito al successo di \"Fantastico 3\", la Carr\u00e0 venne invitata ad esibirsi per la prima volta come super ospite al Festival di Sanremo 1983. \"Soli sulla luna\" ed \"Ahi\", scritti da Valsiglio, Pace e Depsa, sono brani incisi appositamente per l'occasione, registrati - \"in fretta e furia\" - come dichiar\u00f2 la stessa cantante.\nDal 1983 al 1985 present\u00f2 su Rai 1 \"Pronto, Raffaella?\", il primo programma di mezzogiorno della Rai che segn\u00f2 la sua definitiva affermazione come conduttrice, mettendo in risalto non solo le sue qualit\u00e0 di \"soubrette\", ma anche di intrattenitrice e padrona di casa, capace di relazionarsi con uguale empatia sia agli ospiti illustri sia ai telespettatori che telefonavano per partecipare ai giochi del programma, in cui lavor\u00f2 per la prima volta con Gianni Boncompagni (che ne cur\u00f2 la regia e ne fu autore assieme a Giancarlo Magalli), in concorrenza diretta con \"Il pranzo \u00e8 servito\" del suo amico Corrado, col quale condusse anche un'edizione dei Telegatti nel 1991. Al centro della trasmissione vi era l'interazione con il pubblico in diretta attraverso vari giochi telefonici. Uno dei giochi-simbolo che hanno caratterizzato la trasmissione nell'immaginario collettivo del pubblico era il gioco dei fagioli. La risposta di Rai 1 ottenne da subito un grosso successo di pubblico, raggiungendo in poco tempo risultati d'ascolto molto elevati con 4.500.000 spettatori di media e punte di 9 milioni di contatti. Nel giro di breve tempo la trasmissione divenne oggetto di studio delle televisioni brasiliana, argentina, tedesca e francese che ne copiarono il \"format\". Anche in questa trasmissione, Raffaella interpret\u00f2 la sigla del programma: \"Fatalit\u00e0\" e \"Qu\u00e9 dolor\" nella prima edizione, \"Dolce far niente\" e \"Bolero\" nella seconda.\nIl successo di \"Pronto, Raffaella?\" le fece vincere nel 1984 il titolo di \"Personaggio televisivo femminile a livello europeo\", consegnato dall'European TV Magazines Association. Nel 1984 firm\u00f2 un contratto milionario per la durata di due anni con la ditta di cucine Scavolini, con lo slogan \"la pi\u00f9 amata dagli Italiani\". Sempre nel 1984, il rinnovo del contratto di lavoro con la Rai fu al centro di una accesa controversia con l'allora Presidente del Consiglio, Bettino Craxi, che defin\u00ec \"immorale e scandalosa\" la cifra che la conduttrice avrebbe guadagnato per un'esclusiva di due anni (6 miliardi di lire di allora). Di questi anni sono gli album di successo, \"Fatalit\u00e0\" (1983) e \"Bolero\" (1984). Tra il 1985 e il 1986 Raffaella Carr\u00e0 fu inviata del settimanale \"Radiocorriere TV\", per \"Gli incontri di Raffaella\", in cui intervistava personalit\u00e0 politiche e dello spettacolo.\nNella stagione televisiva 1985-1986 fu la conduttrice del supershow \"Buonasera Raffaella\" (versione di prima serata di \"Pronto, Raffaella?\"), le cui prime dieci puntate andarono in onda da Roma, mentre le ultime cinque vennero trasmesse in diretta dagli studi della Rai Corporation di New York (ora dismessi) e grazie a Rai International, visibili in tutto il nord e sud America. Raffaella, inoltre, intervistava e duettava con ospiti illustri come Henry Kissinger, Joe Cocker, Riccardo Cocciante, Patty Pravo, Stevie Wonder, Ginger Rogers e Sammy Davis Jr. e cantava le sigle \"Fidati!\", \"Bellissimo\" e \"Bacio\". Tutte e tre le sigle della trasmissione sono contenute nell'album \"Fidati!,\" uscito nello stesso anno. Il programma pose la soubrette nuovamente al centro delle polemiche a causa degli alti costi di produzione, in particolare per le puntate trasmesse via satellite dagli Stati Uniti. Tuttavia la trasmissione ottenne grande successo, tanto da suscitare l'interesse anche delle televisioni americane che invitarono Raffaella nei talk show pi\u00f9 famosi dell'epoca, intervistata da Johnny Carson, Ed Sullivan e David Letterman.\nNella stagione successiva 1986-1987 condusse la trasmissione ideata da Corrado nel 1976 \"Domenica in\", di cui cantava inoltre sia la sigla d'apertura, \"Curiosit\u00e0\", che fu una delle prime sigle della TV italiana ad essere realizzata attraverso grafiche elaborate al computer, sia la sigla di chiusura, \"Casa dolce casa\". Proprio a \"Domenica in\", nel mese di novembre, la Carr\u00e0 reag\u00ec a un articolo pubblicato dal settimanale scandalistico \"Novella 2000\", minacciando un'azione legale nei confronti del giornale, che l'aveva accusata di trascurare la madre morente.\nLa madre di Raffaella infatti mor\u00ec nel 1987. Raffaella le rese omaggio proprio durante un'altra puntata di \"Domenica in\", dedicandole il brano \"I thank you life\".\nNel 1987 pass\u00f2 alla Fininvest, con un contratto miliardario della durata di due anni. La prima apparizione su Canale 5 di Carr\u00e0 risale al 27 dicembre 1987: in seconda serata venne trasmesso uno speciale dal titolo \"Benvenuta Raffaella\", con il dietro le quinte e video dalle prove del suo nuovo \"show\", nonch\u00e9 interviste alla stessa Carr\u00e0 e al suo compagno dell'epoca, Sergio Japino, anche regista e coreografo della trasmissione. Il programma in questione debutt\u00f2 il 9 gennaio del 1988 e fu il \"Raffaella Carr\u00e0 Show\". Segu\u00ec poi, nella primavera 1989, \"Il principe azzurro\", il secondo e ultimo programma condotto dalla Carr\u00e0 per Canale 5. Entrambi gli spettacoli in onda sull'attuale Mediaset, non ottennero per\u00f2 grossi risultati in termini di ascolto, e sembrarono appannare la sua popolarit\u00e0.\nAnni 1990.\nDopo il periodo passato alla Fininvest, dai primi di gennaio del 1990, Raffaella ritorn\u00f2 in Rai. Il suo nuovo \"show\" si intitolava \"Raffaella Venerd\u00ec, Sabato e Domenica... E saranno famosi\", programma in onda il venerd\u00ec in prima serata e il sabato e la domenica dalle 12:00. Il programma ebbe un seguito intitolato \"Ricomincio da due\", in onda, stavolta, solo il sabato e la domenica in orario di pranzo. Entrambi i programmi andarono in onda su Raidue e ottennero ottimi indici di ascolto, che la riportarono al successo. Nel maggio del 1991, poche settimane dal termine del suo programma, Raffaella condusse un'edizione dei Telegatti con Corrado, ultimo ospite della trasmissione della Carr\u00e0.\nNel giugno del 1990, con Gigi Sabani, fu la conduttrice di \"Cuando Calienta el sol\", programma televisivo in due puntate in onda dall'Italia e dalla Spagna. Assieme a Johnny Dorelli, nel 1991, condusse il variet\u00e0 del sabato sera di Raiuno, \"Fantastico 12\", che, pur essendo ricordato per l'ospitata di Roberto Benigni del 19 ottobre, che simul\u00f2 un amplesso con la conduttrice, fino a cinturarla, per poi cimentarsi in una elencazione dei vari modi di pronunciare gli organi genitali maschile e femminile, ottenne indici d'ascolto inferiori alle aspettative.\nDal 1992 al 1995 torn\u00f2 quindi in Spagna, prima due anni su TVE 1, conducendo tre edizioni di \"Hola Raffaella\", premiato con tre \"TP de oro\", equivalente iberico del Telegatto, e il preserale \"A las 8 con Raffaella\", che la consacrarono definitivamente nel paese (in seguito TVE ha richiamato sovente Raffaella per alcuni eventi di un giorno, come i festeggiamenti del Capodanno del 1998); successivamente, nella stagione 1994-95, pass\u00f2 invece all'emittente spagnola della Fininvest, Telecinco, con il programma pomeridiano \"En casa con Raffaella\" (vero e proprio \"remake\" spagnolo di \"Pronto, Raffaella?\"), che ottenne grande successo, tanto che al termine della stagione Telecinco offr\u00ec alla presentatrice un nuovo contratto di esclusiva di due anni, che per\u00f2 lei rifiut\u00f2 per tornare a lavorare in Italia.\nAlla fine del 1995 infatti torn\u00f2 su Rai 1 con \"Carr\u00e0mba! Che sorpresa\". Nel programma, inventato insieme a Sergio Japino e Brando Giordani (prendendo ispirazione dal \"format\" britannico \"Surprise surprise!\") Raffaella coinvolgeva in diretta gli ospiti e il pubblico in sala in sorprese e incontri inaspettati con persone care (parenti, amici) che non vedevano da molto tempo, architettati insieme con un complice. Ci\u00f2 era alternato a momenti di spettacolo attraverso la presenza di vari ospiti, tra i quali Adriano Celentano, Madonna, Britney Spears e Robbie Williams. Il programma, gi\u00e0 dalla prima edizione, segn\u00f2 il record di ascolti con una media di 10.000.000 di telespettatori, che furono riconfermati anche nelle successive edizioni. Nel 1998 al programma venne affidato il compito di risollevare le sorti della Lotteria Italia (a cui era stato abbinato gi\u00e0 nel 1996), si decise quindi di cambiare il nome in \"Carr\u00e0mba! Che fortuna\". La trasmissione riusc\u00ec a riscuotere un successo ancora maggiore rispetto alle precedenti edizioni, raggiungendo picchi del 66% di \"share\" con 14 milioni di telespettatori. Nel 1996 e dal 1998 al 2000, in contemporanea con \"Carr\u00e0mba! Che sorpresa/Carr\u00e0mba! Che fortuna\", condusse anche le strisce \"40 minuti con Raffaella\", \"Centoventitr\u00e9\" e \"I Fantastici di Raffaella\", appendici quotidiane di quaranta minuti del variet\u00e0 del sabato sera.\nRifiut\u00f2 la conduzione del Festival di Sanremo 1997, con Piero Chiambretti, lasciando il posto a Mike Bongiorno e Valeria Marini (come raccontato da Chiambretti stesso, in un'intervista del 2018). Nel 1997 partecip\u00f2 inoltre da protagonista a una miniserie in quattro puntate della Rai intitolata \"Mamma per caso\", diretta da Sergio Martino, nella quale interpretava il ruolo di una giornalista single, affiancata da Ray Lovelock, Jean Sorel, Maurizio Crozza e Carla Signoris, e trasmessa in prima serata su Rai 1.\nAnni 2000.\nNel 2000 present\u00f2 per la seconda volta su Canale 5 il \"Gran Premio Internazionale dello Spettacolo\" assieme a Paolo Bonolis (condusse il programma di nuovo nel 2004 assieme a Gerry Scotti, esibendosi con Loretta Goggi).\nNel 2001, affiancata da Piero Chiambretti, Enrico Papi, Megan Gale e Massimo Ceccherini, present\u00f2 la 51\u00aa edizione del Festival di Sanremo, edizione che non riscosse grande successo. L'edizione numero cinquantuno del pi\u00f9 importante concorso canoro italiano fu al centro di non poche polemiche, sia sul piano televisivo sia sul piano della conduzione.\nDopo una pausa lunga circa un anno dall'esperienza poco felice del Festival, dal 24 gennaio 2002 torn\u00f2 in prima serata su Rai 1 con la quarta edizione di \"Carr\u00e0mba! Che sorpresa\". Nel 2004 condusse il programma \"Sogni\", nel quale, rivisitando \"Carr\u00e0mba! Che sorpresa\", si concentrava sulla possibilit\u00e0 di realizzare i sogni degli italiani e nel 2006 \"Amore\", replica di un esperimento riuscito in TVE (\"Contigo\"), dedicato alle adozioni a distanza. L'obiettivo era quello di raccogliere tramite un centralino le adesioni di quanti volevano aiutare i bambini dei paesi pi\u00f9 poveri del mondo con un sostegno a distanza, riuscendone a raccogliere circa 130.000.\nNello stesso anno l'attore Fabio Canino, coadiuvato da Roberto Mancinelli, le dedic\u00f2 un libro pubblicato da Sperling &amp; Kupfer: il \"RAFFAbook\", sorta di circo di una lunga carriera dedicato alla \"show-girl\". Allo stesso modo, una puntata di \"La storia siamo noi\" fu dedicata a lei. Sempre nel 2006 Tiziano Ferro pubblic\u00f2 nell'album \"Nessuno \u00e8 solo\" la canzone \"E Raffaella \u00e8 mia\", dedicata alla Carr\u00e0, che partecip\u00f2 al videoclip del brano, mentre la cantante spagnola Roser incise l'album \"Raffaella\", tributo con i maggiori successi della Carr\u00e0 cantati in spagnolo. In seguito partecip\u00f2, insieme con Robbie Williams, al programma di Diego Armando Maradona \"La noche del 10\".\nIl 30 novembre 2007 usc\u00ec \"Raffica Carr\u00e0\", due CD e un DVD in cui furono raccolte le sigle cantate e ballate da Raffaella durante tutta la carriera, che raggiunse in Italia la posizione numero 15 nella classifica FIMI, vendendo pi\u00f9 di 50.000 copie.\nNel 2008 TVE la chiam\u00f2 per tre programmi legati all'Eurovision Song Contest. Il primo era la selezione in onda l'8 marzo, \"Salvemos Eurovisi\u00f3n\" in cui gli spettatori, attraverso televoto e sms, sceglievano la canzone tra 10 scelte dagli utenti di Myspace da portare all'edizione di quell'anno della \"kermesse\" europea svoltasi a maggio a Belgrado.\nDopo tale impegno, torn\u00f2 su Rai 1 per presentare una nuova edizione di \"Carr\u00e0mba! Che fortuna\" (dove, memore del recente impegno per TVE, inser\u00ec come ospiti alcuni cantanti dell'ESC 2008) premiata ancora dall'auditel, con una media di 5.000.000 di telespettatori; inoltre il bilancio di quest'ultima edizione legata alla Lotteria Italia fu molto positivo rispetto agli anni precedenti: infatti furono venduti oltre 18 milioni di tagliandi (+25.5% rispetto al 2007); Raffaella Carr\u00e0 \u00e8 la conduttrice ad aver condotto pi\u00f9 programmi abbinati alla lotteria Italia, ben dieci: \"Canzonissima\", \"Fantastico\", \"Carr\u00e0mba! Che sorpresa\" e \"Carr\u00e0mba! Che fortuna\"; globalmente, in 5 edizioni di Carr\u00e0mba, ha venduto oltre 125.000.000 di tagliandi.\nSuccessivamente torn\u00f2 in Spagna per condurre una puntata della versione iberica del \"Saturday Night Live\" sul canale Cuatro.\nSempre nel 2008 venne pubblicato il libro \"Mito in tre minuti\" di Antimo Verde, biografia artistica basata su un lavoro di ricerca. Il 7 novembre di quell'anno usc\u00ec anche \"Raffica - Balletti &amp; Duetti\", un secondo cofanetto di due CD e un DVD con una selezione delle esibizioni televisive della Carr\u00e0, fra le quali duetti con Mina in \"Milleluci\", il celebre \"Tuca Tuca\" con Alberto Sordi a \"Canzonissima 1971\", \"Money Money\" con Loretta Goggi a \"Fantastico 12\" e i balletti di \"Millemilioni\", registrati in esterna in varie citt\u00e0 del mondo, che raggiunse in Italia la posizione numero 66 nella classifica FIMI e la posizione numero 2 tra i DVD musicali pi\u00f9 venduti.\nNello stesso anno per Rai 3, Raffaella fu autrice de \"Il Gran Concerto\", programma televisivo dove la Grande Orchestra Sinfonica Nazionale della Rai presentava brani di musica classica e operistica per una platea di 700 bambini e ragazzi, al fine di far scoprire loro la musica classica; a presentarlo fu Alessandro Greco e la regia fu di Sergio Japino.\nAnni 2010.\nDal 2010 fu \"testimonial\" della Danone e fino al 2012 gir\u00f2 diversi spot pubblicitari in onda su varie reti nazionali. Il 7 agosto dello primo anno del decennio, a Rimini, durante il Festival Milleluci, a lei dedicato, circa 250 coppie ballarono il Tuca Tuca, balletto che comp\u00ec 40 anni (ballato per la prima volta con Enzo Paolo Turchi durante \"Canzonissima\" 1971-72). Nel 2010 duett\u00f2 con Renato Zero nel suo album \"Sei Zero\", la canzone \"Triangolo\". I due si esibirono anche in una tappa del concerto di Zero, il 5 ottobre del medesimo anno. Nel 2011, dopo 13 anni di assenza, l'Italia torn\u00f2 a partecipare all'Eurovision Song Contest, e la Rai scelse la Carr\u00e0 per condurre e commentare dall'Italia la serata finale della manifestazione, oltre che presentare i voti assegnati da giuria e televoto.\nNell'estate 2011 usc\u00ec il \"remix \"di un suo storico brano musicale, \"A far l'amore comincia tu\", che diviene cos\u00ec \"Far l'amore\", realizzato dal noto DJ francese Bob Sinclar, suo \"partner\" nella conduzione della finale dell'ESC 2011, che la volle al suo fianco nella realizzazione del brano (e del relativo videoclip), che si rivel\u00f2 un rinnovato successo internazionale; tale \"remix\" fu in seguito inserito da Paolo Sorrentino nella colonna sonora del suo film \"La grande bellezza\"; il film, uscito nel 2013, venne premiato l'anno successivo con l'Oscar al miglior film in lingua straniera.\nIn seguito, assieme a Neri Marcor\u00e8, fece da \"testimonial\" ad alcuni spot TIM, interpretando la regina Isabella di Castiglia. Nell'ottobre 2011, per il quarto anno consecutivo, fu nuovamente autrice del programma televisivo di Rai 3 \"Il Gran Concerto\", condotto da Alessandro Greco.\nNel giugno 2012 partecip\u00f2 al \"Concerto per l'Emilia\" a sostegno delle popolazioni colpite dal terremoto del 20 e del 29 maggio 2012, in cui cantava un suo successo, \"Rumore\". Nello stesso anno le viene assegnato il P\"remio Alberto Sordi\". gennaio 2013, Raffaella Carr\u00e0 sarebbe dovuta tornare, dopo dieci anni, a condurre il variet\u00e0 del sabato sera di Rai 1: il programma, dal titolo provvisorio \"Auditorium\", avrebbe dovuto sfidare il \"talent-show\" di Canale 5 \"Italia's Got Talent\", ma nel mese di ottobre 2012 il direttore di Rai Intrattenimento, Giancarlo Leone annunci\u00f2 che l'inizio della trasmissione sarebbe stato posticipato a data da destinarsi, ma poi il programma fu annullato. A febbraio 2013 divenne invece uno dei \"coach\", insieme a Noemi, Piero Pel\u00f9 e Riccardo Cocciante, nel programma \"The Voice of Italy\", \"talent show\" musicale di Rai 2, condotto da Fabio Troiano e Carolina Di Domenico. Il 16 luglio 2013 pubblic\u00f2 il singolo \"dance\" \"Replay\", che anticipava il suo nuovo album, a diciassette anni di distanza dal suo ultimo disco di inediti, dal titolo \"Replay (The Album)\".\nL'album venne pubblicato il 19 novembre 2013, accompagnato dal secondo singolo estratto \"Cha Cha Ciao\". Sempre nello stesso anno interpret\u00f2 s\u00e9 stessa nel cine-panettone \"Colpi di fortuna\" per la regia di Neri Parenti. Nel 2014 partecip\u00f2 di nuovo a \"The Voice of Italy\", sempre nelle vesti di \"coach\", affiancata da Piero Pel\u00f9, Noemi e il rapper J-Ax (che sostitu\u00ec Riccardo Cocciante). Anche i conduttori del programma cambiarono: Fabio Troiano e Carolina Di Domenico vennero sostituiti da Federico Russo e Valentina Correani. A febbraio dello stesso anno fu ospite alla prima serata del Festival di Sanremo, in cui si esib\u00ec in un \"medley\" di canzoni del suo ultimo album, raggiungendo il picco di ascolti della puntata (e secondo in assoluto) con uno \"share\" del 55,36%.\nNella stagione televisiva 2014-2015 torn\u00f2 su Rai 1 con un nuovo \"talent-show\", chiamato \"Forte forte forte,\" che riprendeva il titolo di una delle canzoni pi\u00f9 note della stessa Carr\u00e0 (anche questa remixata da Bob Sinclar con il titolo \"Forte\"), andato in onda in prima serata ogni venerd\u00ec dal 16 gennaio al 13 marzo 2015. Sulla scia della trasmissione viene pubblicata la quinta raccolta ufficiale dell'artista, con molte rarit\u00e0 pubblicate in francese, inglese, tedesco, greco e spagnolo dal titolo \"Forte forte forte - Hits &amp; Rarities\".\nA partire dal 24 febbraio 2016 torn\u00f2 come \"coach\" nel programma di Rai 2 \"The Voice of Italy\" affiancata da Emis Killa, Max Pezzali e Dolcenera; durante la puntata finale annunci\u00f2 che abbandonava definitivamente il programma. Il 19 dicembre 2016 conduce con successo il gala dei 60 anni (\"Gala 60 a\u00f1os juntos\") della TVE, la televisione pubblica spagnola. Nell'estate 2017 diventa produttrice musicale (mantenendo la promessa fatta in diretta nella semifinale della precedente edizione di \"The voice of Italy\") per uno dei suoi concorrenti, Samuel Pietrasanta.\nNello stesso periodo le viene assegnato il premio \"World Pride Award\" che la proclama ambasciatrice dell'amore in occasione dell'inizio del \"World Pride 2017\", svoltosi a Madrid.\nIl 13 ottobre 2018 \u00e8 stata insignita dell'onorificenza di Dama all'Ordine al merito civile dall'ambasciatore spagnolo in Italia, Alfonso Dastis, per conto del re di Spagna Felipe VI.\nIl 30 novembre 2018 \u00e8 uscito l'album natalizio \"Ogni volta che \u00e8 Natale\", che rappresentava il grande ritorno discografico dell'artista a distanza di cinque anni dal suo ultimo lavoro in studio \"(Replay - The Album\") e il ritorno sulla scena televisiva dopo due anni di assenza, come ospite di Fabio Fazio a \"Che tempo che fa\" e da Carlo Conti a \"Un Natale d'Oro Zecchino\". Nell'album \u00e8 presente un brano inedito, \"Chi l'ha detto\", in rotazione radiofonica dal 16 novembre e su YouTube dal 23 novembre, con il video ufficiale della canzone, annunciato da lei stessa sul suo \"account\" ufficiale di Twitter.\nIl 13 febbraio 2019 \u00e8 la modella per il numero di Vanity Fair, il primo del nuovo corso.\nNella primavera 2019 torn\u00f2 in TV come conduttrice di un programma d'interviste a noti personaggi dello spettacolo, della cultura e dello sport, tra i quali Sophia Loren, Riccardo Muti, Paolo Sorrentino e Renato Zero, dal titolo \"A raccontare comincia tu\", ispirato al programma spagnolo \"Mi casa es la tuya\", trasmesso nella prima serata del gioved\u00ec su Rai 3 per sei settimane, dal 4 aprile al 9 maggio. A seguito del successo ottenuto, il programma \u00e8 stato confermato con un nuovo ciclo di quattro puntate, in onda dal 24 ottobre al 14 novembre. Il 17 novembre 2019 la Carr\u00e0 rilascia la sua ultima intervista televisiva al programma \"Che tempo che fa\", su Rai 2.\nAnni 2020.\nNell'ottobre 2020 \u00e8 uscito nei cinema spagnoli il film \"Ballo ballo\", con la regia di Nacho \u00c1lvarez, basato sulle canzoni della Carr\u00e0, la quale \u00e8 presente anche in un cameo. Dal 25 gennaio 2021 il film \u00e8 disponibile in streaming nella versione italiana.\nAll'ultima apparizione tv, il 17 novembre 2019 alla trasmissione \"Che tempo che fa\" condotta da Fabio Fazio, seguiranno solo poche apparizioni. L'ultima intervista rilasciata alla stampa \u00e8 stata nel dicembre 2020 per la rivista \"Sette\". L'ultima apparizione in Italia, seppur a telefono, \u00e8 stata in collegamento, il 28 dicembre 2020, con il programma di Rai 1 \"La vita in diretta\". Seguono un'intervista radiofonica in Spagna, il 17 dicembre, a \"La tarde suena bien\" ed un'ultima intervista alla radio italo-britannica London One Radio il 1\u00ba febbraio 2021.\nLa morte.\n\u00c8 morta a Roma il 5 luglio 2021, all'et\u00e0 di 78 anni, a causa di una malattia che, per volont\u00e0 della stessa, non era stata resa pubblica. A darne l'annuncio \u00e8 stato il compagno di lunga data Sergio Japino.\nDue giorni dopo, 7 luglio, si \u00e8 svolto il corteo funebre, che ha visto moltissime persone renderle omaggio: dopo la partenza dalla casa romana dell\u2019artista in via Nemea 21, il carro funebre ha effettuato una sosta all'Auditorium Rai del Foro Italico, in cui per anni and\u00f2 in onda \"Carr\u00e0mba! Che sorpresa\"; la seconda tappa \u00e8 stata negli studi di via Teulada 66, in cui la Carr\u00e0 esord\u00ec nel 1961 a fianco di Lelio Luttazzi con la trasmissione \"Tempo di danza\" e da dove negli anni ottanta \u00e8 andato in onda \"Pronto, Raffaella?\". Il corteo si \u00e8 fermato anche presso il Teatro delle Vittorie, sede di tanti programmi Rai tra cui \"Milleluci\", che vide Raffaella Carr\u00e0 accanto alla cantante Mina e dove la showgirl condusse in coppia con Corrado \"Canzonissima\" tra il 1970 ed il 1971. Proprio al teatro delle Vittorie era stata realizzata, in compagnia di Fiorello, la prima puntata dello \"show\" condotto dalla Carr\u00e0, \"A raccontare comincia tu\". Ultima tappa prima dell'allestimento della camera ardente in Campidoglio a Roma, la sede Rai di viale Mazzini dove la salma ha ricevuto l'omaggio della dirigenza. La sera del giorno precedente, prima della semifinale degli Europei 2020 tra Italia e Spagna, durante il riscaldamento della nazionale, dal Wembley Stadium di Londra \u00e8 stata diffusa una delle pi\u00f9 celebri canzoni della Carr\u00e0, \"A far l'amore comincia tu\": la richiesta dell'inserimento della canzone nella \"playlist\" del riscaldamento delle nazionali era stata fatta dalla stessa FIGC alla UEFA per omaggiare la cantante e presentatrice molto stimata anche nel paese iberico.\nI funerali, trasmessi in diretta su Rai 1, si sono svolti il 9 luglio a Roma nella basilica di Santa Maria in Aracoeli. La salma della Carr\u00e0 \u00e8 stata cremata secondo la sua espressa volont\u00e0 e le ceneri portate il 5 agosto a Porto Santo Stefano, nella chiesa di Santo Stefano Protomartire e il 5 settembre a San Giovanni Rotondo, nel santuario di San Pio da Pietrelcina, di cui la \"showgirl\" era devota. Le sue ceneri saranno conservate nella chiesina del cimitero comunale di Porto Santo Stefano, destinazione definitiva scelta dalla stessa Raffaella.\nVita privata.\nRaffaella Carr\u00e0 \u00e8 stata legata per un lungo periodo all'autore televisivo Gianni Boncompagni, autore dei suoi maggiori successi musicali, e per un altrettanto lungo periodo con il coreografo e regista Sergio Japino. In giovent\u00f9 intraprese altre relazioni sentimentali, con il calciatore della Juventus (squadra della quale la Carr\u00e0 era tifosa) Gino Stacchini (durata otto anni) e con il cantante Little Tony, venendo corteggiata anche da Frank Sinatra, con il quale divise il set del film \"Il colonnello Von Ryan\". Con Boncompagni e Japino ha continuato a lavorare durante tutto il corso della sua carriera. Non ha mai avuto figli; ha adottato vari bambini a distanza in diverse parti del mondo. Il tema delle adozioni a distanza, a lei molto caro, la spinse a condurre, nel 2004, uno speciale alla TV spagnola chiamato \"Contigo\" e, successivamente \"Amore\", programma televisivo del 2006.\nRaffaella Carr\u00e0 era molto legata a Monte Argentario, in particolare a Porto Santo Stefano, dove ha posseduto una residenza per lungo tempo. La villa a Cala Piccola \u00e8 stata fonte d'ispirazione per molte sue trasmissioni, perfino per il titolo del programma televisivo \"Carr\u00e0mba! Che sorpresa.\"\nOnorificenze.\nNonostante la grande popolarit\u00e0 e successo in tutto il mondo non ha mai ricevuto alcuna onorificenza in Patria. In Spagna il 13 ottobre 2018 ricevette dal Re Filippo VI il massimo riconoscimento civile che un Capo di Stato pu\u00f2 concedere: venne nominata \"Dama al Orden del M\u00e9rito Civil\" per quanto fatto nella sua carriera e per i successi raggiunti nel mondo dello spettacolo."}
{"id": "100136", "revid": "1921867", "url": "https://it.wikipedia.org/wiki?curid=100136", "title": "Van Halen", "text": "I Van Halen sono stati un gruppo musicale hard rock statunitense fondato dal chitarrista olandese Eddie van Halen e dal fratello batterista Alex.\nLa band, nata a Pasadena, ha contribuito in modo decisivo allo sviluppo dell'heavy metal negli anni successivi e in particolare lo stile chitarristico di Eddie van Halen \u00e8 citato come fonte di ispirazione da una moltitudine di chitarristi. Nonostante i vari cambi di formazione, i Van Halen sono sempre stati molto popolari: nella prima fase salirono alla ribalta con il cantante David Lee Roth per poi consolidare la loro fama con Sammy Hagar alla voce. Il gruppo si sciolse momentaneamente sul finire degli anni novanta, dopo una sfortunata parentesi con il cantante Gary Cherone, per poi ritornare insieme nei primi anni duemila seppur senza ottenere il successo dei decenni precedenti.\nIn quasi cinque decenni di attivit\u00e0 il gruppo ha venduto oltre ottanta milioni di dischi nel mondo, di cui cinquantasei nei soli Stati Uniti.\nStoria.\nFormazione e primi anni (1972-1977).\nI fratelli Van Halen sono nati nei Paesi Bassi: prima Alex l'8 maggio 1953 ad Amsterdam e poi Edward il 26 gennaio 1955 a Nimega. Entrambi spinti dal padre, hanno studiato pianoforte e nel 1962 la famiglia si trasfer\u00ec in California a Pasadena. Negli Stati Uniti i due fratelli entrarono in contatto con la musica rock e in particolare con quella dei Cream e di Jimi Hendrix. Inizialmente Alex suonava la chitarra, mentre il fratello minore Eddie aveva cominciato a suonare la batteria, ma ben presto si resero conto di poter ottenere migliori risultati scambiandosi strumenti. Nel 1972 nacque la prima incarnazione del gruppo, in cui Eddie ricopriva il doppio ruolo di cantante e chitarrista, con Alex alla batteria e Mark Stone al basso. Due anni dopo la band venne completata dall'arrivo del cantante David Lee Roth e dal bassista Michael Anthony, che prese il posto di Mark Stone.\nInizialmente esordirono con il nome \"Mammoth\", prima di cambiarlo in Van Halen su suggerimento di David Lee Roth che voleva qualcosa di potente come Santana. La band cominci\u00f2 a guadagnare popolarit\u00e0 suonando nelle scuole superiori locali. In seguito si spostarono in club sempre pi\u00f9 grandi, fino a diventare una presenza fissa al famoso locale Whisky a Go Go di Los Angeles durante la seconda met\u00e0 degli anni settanta. In quel periodo vennero notati da Gene Simmons dei Kiss, che si adoper\u00f2 in prima persona per produrre le prime demo dei Van Halen agli Electric Lady Studios di New York. Tuttavia la band non riusc\u00ec a ottenere alcun contratto discografico, e presto Simmons fin\u00ec per disinteressarsi di loro.\nNel 1977 il gruppo attir\u00f2 l'attenzione di Mo Ostin e Ted Templeman della Warner Bros. Records dopo un concerto al The Starwood di Hollywood. Sebbene il pubblico fosse esiguo, i due rimasero cos\u00ec impressionati dai Van Halen che in una settimana offrirono alla band un contratto discografico. Il gruppo registr\u00f2 in poco tempo il suo album di debutto ai Sunset Sound Recorders sul finire dell'anno, sfruttando tutto il materiale composto durante il periodo della gavetta.\nCon David Lee Roth (1978-1985).\nNel 1978 il primo album \"Van Halen\" divenne uno dei debutti di maggior successo nella storia del rock. Il gruppo sal\u00ec prepotentemente alla ribalta, soprattutto grazie alla tecnica di Eddie, che divenne ben presto uno dei chitarristi pi\u00f9 considerati della scena heavy metal. In una recensione dell'epoca, la rivista \"Rolling Stone\" scrisse che nel giro di tre anni i Van Halen avrebbero seppellito mostri sacri come Deep Purple e Led Zeppelin.\nIl successo di quest'album non fu mai ripetuto nei primi anni ottanta: gli album \"Van Halen II\" (pubblicato nel 1979), \"Women and Children First\" (1980), \"Fair Warning\" (1981) e \"Diver Down\" (1982) non riuscirono a eguagliarne le vendite nonostante l'ottima qualit\u00e0 sonora. Tuttavia il gruppo rimase per anni molto popolare, tanto da guadagnarsi una voce sul \"Guinness dei Primati\" per l'apparizione pi\u00f9 pagata nella storia della musica, in occasione del loro concerto di 90 minuti allo US Festival nel 1983 per cui ricevettero un milione e mezzo di dollari.\nNel frattempo cominciarono gli screzi tra il produttore Ted Templeman ed Eddie van Halen; quest'ultimo voleva avere pi\u00f9 indipendenza nella composizione della musica, quindi fece costruire i 5150 Studios, dove i Van Halen avrebbero registrato tutti i loro successivi album. Questa scelta fu ampiamente ripagata quando usc\u00ec \"1984\", che avvicin\u00f2 molto il successo del loro album di debutto, anche perch\u00e9 lo stile musicale si modernizz\u00f2 con le melodie tipiche dell'hair metal; per la prima volta il gruppo fece infatti ampio utilizzo di tastiere e sintetizzatori. Fu questo il motivo che port\u00f2 il loro singolo \"Jump\" alla prima posizione delle classifiche americane, un traguardo che non fu mai pi\u00f9 raggiunto. I successivi singoli \"Panama\" e \"Hot for Teacher\" ottennero numerosi passaggi televisivi su MTV.\nTuttavia, proprio nel momento in cui sembravano al vertice del loro successo, David Lee Roth lasci\u00f2 il gruppo. Varie teorie sono state esposte sull'allontanamento del cantante dai Van Halen. Una delle ipotesi riguarda il fatto che David stesse gi\u00e0 lavorando al suo album solista di nascosto dalla band e che avesse gi\u00e0 intenzione di andarsene prima di venire allontanato come \"traditore\". Comunque sia, la natura egocentrica di David probabilmente aveva gi\u00e0 creato una grossa frattura all'interno del gruppo e il suo atteggiamento sarebbe stato una delle tante cause del mancato riappacificamento del 1996.\nCon Sammy Hagar (1986-1996).\nIn seguito all'abbandono di David Lee Roth, il gruppo si trov\u00f2 impegnato nella difficile ricerca di un sostituto adeguato. Dopo aver ricevuto il rifiuto di Patty Smyth degli Scandal, Eddie incontr\u00f2 Sammy Hagar, ex cantante dei Montrose e solista di buon successo in quel periodo. Nel 1985 fu dunque reso ufficiale che Hagar sarebbe stato il nuovo cantante dei Van Halen. Questa scelta provoc\u00f2 una scissione tra i fan; alcuni infatti non accettarono l'uscita di scena di David Lee Roth e rifiutarono la scelta del nuovo cantante. Hagar presentava uno stile completamente diverso dal suo predecessore, era meno istrionico sul palcoscenico ma tuttavia era dotato di una tecnica vocale migliore, ed era inoltre un ottimo chitarrista ritmico, il che permise a Eddie di potersi occupare delle tastiere nei concerti dal vivo.\nNel 1986 fu pubblicato il primo album della nuova formazione, \"5150\". Il successo dei Van Halen non accenn\u00f2 a diminuire; sebbene infatti non pi\u00f9 supportati da una parte dei vecchi fan, la band riusc\u00ec a reinventarsi per il nuovo cantante. D'altra parte, Hagar portava con s\u00e9 un nutrito gruppo di fan, e il tipo di musica, sebbene non si discostasse di molto dallo stile precedente dei Van Halen, era aperto a una fascia pi\u00f9 ampia di pubblico. Il disco segue la stessa linea di \"1984\", ed \u00e8 l'album pi\u00f9 venduto del periodo di Sammy Hagar, nonch\u00e9 il primo album dei Van Halen a raggiungere la prima posizione delle classifiche statunitensi (obiettivo che raggiungeranno tutti gli album prodotti con Hagar). Nel 1988 venne pubblicato \"OU812\", in cui fu ulteriormente ampliato l'utilizzo di tastiere e sintetizzatori, come evidente nel singolo di lancio \"When It's Love\" che raggiunge la top 5 delle classifiche. Nel 1991 segu\u00ec l'album \"For Unlawful Carnal Knowledge\", che segnava invece un parziale ritorno da parte del gruppo alle sonorit\u00e0 pi\u00f9 ruvide degli esordi. Il disco regal\u00f2 ai Van Halen un Grammy Award alla miglior interpretazione hard rock e il premio MTV Video Music Award al video dell'anno per il singolo \"Right Now\".\nNel 1993 il gruppo pubblica il suo primo doppio album dal vivo, \"\". Nel 1995 viene invece pubblicato \"Balance\", l'ultimo album di questo periodo con Hagar, che si rivela un ulteriore successo. Nel 1996 ci fu tensione nel gruppo durante la registrazione del brano \"Humans Being\" per la colonna sonora del film \"Twister\", che culmin\u00f2 nell'esclusione di Sammy Hagar dalla band nonostante il gruppo affermi che sia stato il cantante ad andarsene.\nRitorno temporaneo di David Lee Roth (1996).\nNel 1996 David Lee Roth riprese i contatti con Eddie van Halen. Dopo l'abbandono di Sammy Hagar, Eddie invit\u00f2 Roth per registrare due brani inediti, \"Me Wise Magic\" e \"Can't Get This Stuff No More\", da includere nella prima raccolta del gruppo, \"Best Of - Volume I\". Durante gli MTV Video Music Awards 1996 i quattro membri originali dei Van Halen fecero la loro prima apparizione pubblica insieme dopo oltre undici anni. Tale evento permise alla nuova raccolta di raggiungere il primo posto in classifica nel novembre dello stesso anno. Immediatamente si rincorsero voci di una reunion ufficiale con David Lee Roth, ma gi\u00e0 alcune settimane dopo la loro apparizione televisiva, i Van Halen avevano per la seconda volta licenziato il cantante dalla band.\nCon Gary Cherone (1996-1999).\nNaufragata la reunion con David Lee Roth, i Van Halen si misero alla ricerca di un nuovo cantante per incidere un nuovo album di inediti. In una prima fase provinarono il giovane Mitch Malloy, ma alla fine su suggerimento del loro manager assoldarono Gary Cherone, proveniente dagli Extreme. Con Cherone la band incide un solo disco, \"Van Halen III\", un album dalle caratteristiche sperimentali che scontent\u00f2 quasi tutti i fan. Le vendite si rivelarono deludenti rispetto ai lavori precedenti, infatti, fu l'unico disco dei Van Halen a non raggiungere lo status di disco di platino, anche se conquist\u00f2 il disco d'oro. Discreto successo radiofonico ottennero i due singoli \"Without You\" e \"Fire in the Hole\", quest'ultimo scelto per la colonna sonora del film \"Arma letale 4\".\nLa band intraprese un nuovo tour mondiale, durante il quale la presenza scenica di Cherone venne fortemente criticata dai fan. Problemi di salute di Eddie van Halen, dovuti alla cocaina e ad un tumore alla lingua, porteranno successivamente allo scioglimento del gruppo dopo un ultimo concerto tenuto nelle isole Hawaii. Dovette anche essere interrotto il progetto di un nuovo album, sempre con Cherone.\nReunion (2003-2012).\nCon Sammy Hagar.\nGi\u00e0 nel 1996 era stato tentato un riappacificamento con David Lee Roth, e la presenza di due nuove tracce con il suo contributo vocale nella raccolta \"Best Of - Volume I\" faceva ben sperare. Tuttavia, le vecchie avversioni comparirono di nuovo e Roth venne allontanato ancora una volta.\nNel 2003 ci fu un nuovo ritorno in seno al gruppo di Sammy Hagar con cui pubblicarono una nuova raccolta, \"The Best of Both Worlds\", contenente i pi\u00f9 grandi successi della band con l'aggiunta di tre nuove tracce con Hagar alla voce. Nel 2004 i Van Halen eseguirono un tour di riunione con Hagar, che ebbe un esito positivo; fu infatti uno dei tour pi\u00f9 lucrosi dell'anno (55 milioni di dollari). Tuttavia, Eddie van Halen ebbe seri problemi con l'alcool in questo periodo, cosa che si riflett\u00e9 negativamente sulla performance del gruppo nei concerti. Sammy Hagar, alla fine del tour, si rifiut\u00f2 di proseguire la sua avventura con i Van Halen.\nCon David Lee Roth.\nAll'inizio del 2006 cominciarono a circolare voci su un nuovo ritorno di David Lee Roth. Nel frattempo Michael Anthony rivel\u00f2 di aver perduto i contatti con i membri del gruppo, e che la sua presenza nel tour di due anni prima era dovuta solamente all'insistenza di Sammy Hagar, che minacci\u00f2 i fratelli Van Halen di abbandonare tutto se non avessero coinvolto anche Anthony. Il bassista ammise inoltre di non essere stato coinvolto nelle nuove tracce di \"The Best of Both Worlds\" e di aver registrato solo tre brani per l'album \"Van Halen III\". Nel settembre 2006 Eddie van Halen ruppe il silenzio, annunciando il ritorno in pianta stabile di David Lee Roth e il licenziamento di Michael Anthony, rimpiazzato da Wolfgang van Halen, il figlio di Eddie. Anthony continuer\u00e0 a suonare con Sammy Hagar nell'ambito sia della band solista di quest'ultimo che nel supergruppo Chickenfoot.\nNel gennaio 2007 fu annunciato l'ingresso dei Van Halen nella Rock and Roll Hall of Fame. Furono introdotti tutti i membri principali del gruppo eccetto Gary Cherone, ma alla cerimonia si presentarono solo Michael Anthony e Sammy Hagar, poich\u00e9 i fratelli Van Halen e David Lee Roth si rifiutarono di comparire. Il 24 gennaio 2007 \"Billboard\" diede la notizia ufficiale di un nuovo tour del gruppo, in cui David Lee Roth si trova di nuovo ad essere il cantante dei Van Halen dopo 22 anni dalla sua ultima esibizione nella band. Il tour inizi\u00f2 il 27 settembre da Charlotte nella Carolina del Nord, tuttavia alcune date vennero posticipate poich\u00e9 Eddie annunci\u00f2 il ritiro in un centro di riabilitazione, deciso a tornare ai massimi livelli. Il tour si concluse il 2 giugno 2008 alla Van Andel Arena a Grand Rapids, in Michigan.\nNel gennaio 2011 viene svelato che il gruppo \u00e8 entrato in studio di registrazione con il produttore John Shanks per dar vita a un nuovo album. Si tratta del primo lavoro di inediti registrato dal gruppo con David Lee Roth dai tempi di \"1984\", nonch\u00e9 del primo album in studio della band dopo \"Van Halen III\". \u00c8 inoltre il primo disco in cui suona Wolfgang van Halen dopo aver preso il posto di Michael Anthony al basso.\nIl nuovo album \"A Different Kind of Truth\" viene pubblicato il 7 febbraio 2012, anticipato dal singolo apripista, \"Tatoo\", uscito il 10 gennaio. L'album ha debuttato direttamente al secondo posto della Billboard 200 ed \u00e8 arrivato, nei primi sei mesi del 2012, a vendere copie negli Stati Uniti.\n\"Tokyo Dome Live in Concert\" e possibile tredicesimo album in studio (2015).\nNel febbraio 2015 viene annunciata la pubblicazione di \"Tokyo Dome Live in Concert\", il primo album dal vivo ufficiale con David Lee Roth alla voce. In un'intervista dello stesso mese, quando gli \u00e8 stato chiesto dello status del gruppo, Eddie van Halen ha risposto dicendo: \"Mi piacerebbe fare un disco in studio. Dipende dai tempi di tutti. Non so dove sia David Lee Roth. Non so se vive a New York o in Giappone o ovunque si trovi.\"\nIl 24 marzo 2015 i Van Halen annunciano un tour di 39 date con Roth che avr\u00e0 luogo da luglio a ottobre in tutto il Nord America. In aprile Eddie Van Halen rivela a \"Rolling Stone\" che la band \"probabilmente si raduner\u00e0 e far\u00e0 un disco in studio\" dopo il tour.\nLa morte di Eddie (2020).\nIl 6 ottobre 2020 viene annunciata la morte del chitarrista Eddie Van Halen dopo una lunga battaglia contro un tumore alla gola diagnosticatogli nel 2000, che port\u00f2 all'asportazione di parte della lingua e diffusosi nelle ultime 72 ore fino al cervello. Il chitarrista aveva sessantacinque anni."}
{"id": "100137", "revid": "1805885", "url": "https://it.wikipedia.org/wiki?curid=100137", "title": "Trento", "text": "Trento (: o , ; \"Tr\u00e8nt\" in dialetto trentino, \"Tr\u00e9nt\" in dialetto roveretano, \"Tr\u00ebnt\" in ladino, \"Tria\" in cimbro, \"Trea't\" in mocheno, \"Trient\" in tedesco) \u00e8 un comune italiano di abitanti, capoluogo della provincia autonoma di Trento e della regione Trentino-Alto Adige.\nGeografia fisica.\nTerritorio.\nLa citt\u00e0 di Trento \u00e8 situata nella valle del fiume Adige, a circa 150\u00a0km dalla sorgente del fiume e a 250\u00a0km dalla sua foce, 55\u00a0km a sud di Bolzano e 95\u00a0km a nord di Verona. La citt\u00e0 di Trento \u00e8 collocata al centro di un'area urbana compresa latitudinalmente tra Mezzolombardo e Rovereto e che si estende ad est verso la Valsugana, fino al comune di Pergine.\nTrento presenta estreme diversit\u00e0 territoriali e di popolazione. La popolazione comunale non \u00e8 concentrata solo in citt\u00e0, ma anche in numerosi centri sparsi o sobborghi, piuttosto diversi l'uno dall'altro e che conservano ancora una propria identit\u00e0 sia urbana, sia paesana, rurale o montana. La citt\u00e0 antica conta abitanti (ottobre 2004). L'agglomerato urbano con i comuni limitrofi arriva a abitanti. Tra i sobborghi, quello pi\u00f9 popoloso \u00e8 Gardolo (a nord della citt\u00e0, abitanti la circoscrizione).\nQuello meno popolato \u00e8 Sardagna ( abitanti). La maggioranza di essi \u00e8 distribuita sul fondovalle dell'Adige o sulle colline a est della citt\u00e0, mentre il paesino di Sardagna \u00e8 situato ad ovest su un piano roccioso a 560 metri di altitudine ed \u00e8 collegato al fondovalle anche da una piccola funivia; i paesi del Bondone sono invece situati tra i s.l.m. di Vigolo Baselga e i metri di Vason e fanno tutti parte della stessa circoscrizione comunale.\nLa vastit\u00e0 della zona comunale fa derivare quindi una densit\u00e0 di popolazione non caratteristica di citt\u00e0 compatte e a forte concentrazione di popolazione (736 ab./km\u00b2 contro, per esempio, i 2.037 ab./km\u00b2 di Bolzano).\nTrento mantiene un legame molto stretto con la montagna; a nord-ovest si trova la Paganella, a nord-est il monte Calisio, a est la Marzola, a sud-est la Vigolana e a ovest il Monte Bondone, chiamato anche l'\"Alpe di Trento\". Quest'ultimo, che in gran parte ricade nel territorio comunale, \u00e8 raggiungibile in poco tempo dal centro cittadino tramite la strada provinciale.\nPresso la conca delle Viote del Bondone \u00e8 possibile visitare il giardino botanico alpino e iniziare l'escursione verso la Riserva Naturale Integrale delle Tre Cime del Bondone (Cornet, Dos d'Abramo e Cima Verde).\nI ettari di cui \u00e8 composto il comune di Trento sono cos\u00ec suddivisi (in ordine di grandezza):\nLa citt\u00e0 di Trento \u00e8 attraversata da diversi corsi d'acqua: il fiume Adige, che la percorre da nord a sud, e il torrente Fersina, che l'attraversa da est a sud-ovest per poi confluire nell'Adige, sono i maggiori. Parallelo all'Adige, scorre il canale chiamato \"Adigetto\". A sud della citt\u00e0 scorre un altro piccolo corso d'acqua permanente, proveniente dalla collina di Povo, il rio Sal\u00e8, che confluisce nel Fersina poco prima che questo a sua volta confluisca nell'Adige; nonostante abbia argini adeguati e un ampio letto rispetto alla portata normale, alcune volte ha invaso, alluvionandola, la zona circostante, detta \"Bolghera\" o anche \"Gocciadoro\".\nSulla sponda orografica destra, si congiunge il rio che scende dalla ben visibile cascata di Sardagna.\nClima.\nA Trento sono ubicate sei stazioni meteorologiche. Secondo la Stazione meteorologica di Trento, che si trova in zona collinare a circa 240\u00a0, i dati medi del trentennio 1961-1990 registrano una temperatura media del mese pi\u00f9 freddo, gennaio, a , mentre quella del mese pi\u00f9 caldo, luglio, \u00e8 di +22,4\u00a0\u00b0C.\nIn fondovalle, dove \u00e8 ubicata la citt\u00e0, a causa dell'inversione termica i valori minimi sono per\u00f2 sensibilmente pi\u00f9 bassi rispetto a quanto rilevato dalla stazione collinare (e riportato nella successiva tabella). Le medie minime di gennaio per la citt\u00e0 di Trento si attestano a -3,6\u00a0\u00b0C con una media mensile di 0,5\u00a0\u00b0C. La media mensile di luglio, mese pi\u00f9 caldo, \u00e8 invece di +21,9\u00a0\u00b0C.\nIn generale, il clima \u00e8 continentale umido, (Koppen Cfa, Dfa) con quattro stagioni alquanto distinte. Le estati sono relativamente calde, talvolta afose, con massime sopra i 30\u00b0 e con occasionali picchi di 35-37\u00b0, solitamente il periodo pi\u00f9 caldo dell'anno si colloca tra la seconda met\u00e0 di giugno e i primi giorni di agosto. Temperature prossime ai 40\u00b0 si registrano eccezionalmente. Tuttavia temporali relativamente frequenti mitigano spesso il clima con improvvisa frescura. Spesso brezze soffiano lungo il fiume Adige oppure sulle colline circostanti la citt\u00e0. Le notti estive possono essere anch'esse calde, con minime anche intorno attorno ai 20-21\u00b0, ma picchi fino ai 23/24\u00b0 durante le ondate di calore. Temporali possono inoltre svilupparsi frequentemetne e non \u00e8 escluso il passaggio di fronti perturbati che possono far crollare le temperature fino a 15\u00b0 anche in piena estate.\nDalla seconda met\u00e0 di agosto inizia un generale raffreddamento, tuttavia il clima \u00e8 di sovente molto gradevole in settembre, inizio della stagione autunnale, tendenzialmente piovosa con locali nebbie nei periodi di alta pressione. Il foliage (cambio di colore delle foglie sulle piante) inizia in quota nella prima met\u00e0 di ottobre, in collina raggiunge il picco a fine mese, mentre in valle entro la prima decade di novembre. Di solito la prima gelata della stagione si verifica tra inizio e met\u00e0 di tale mese, con possibili fiocchi gi\u00e0 i primi di dicembre. Nevicate abbondanti in citt\u00e0 si sono registrate comunque anche nell'ultima settimana di novembre come nelle stagioni 2005-2008-2010.&lt;ref&gt;"}
{"id": "100138", "revid": "123847670", "url": "https://it.wikipedia.org/wiki?curid=100138", "title": "Pontassieve", "text": "Pontassieve (\"Pontassi\u00e8ve\", ) \u00e8 un comune italiano di abitanti della citt\u00e0 metropolitana di Firenze in Toscana, situato a circa 13\u00a0km dal capoluogo. Sorge sulla riva destra del fiume Arno alla confluenza col fiume Sieve, da cui trae il nome. \u00c8 attraversato dalla Strada Statale 67 Tosco-Romagnola, nei pressi dell'incrocio con le Strade Regionali 69 del Valdarno e 70 del Passo della Consuma. Appartiene alla Comunit\u00e0 montana Montagna Fiorentina. Il comune \u00e8 situato sul percorso del Cammino di Dante, un sentiero di 400 km che collega Firenze a Ravenna in memoria del Sommo Poeta. \nStoria.\nLe prime testimonianze dell'abitato di Pontassieve risalgono al medioevo quando la repubblica fiorentina costru\u00ec il castello di Sant'Angelo sulla vie di collegamento con la Romagna e il Casentino. La costruzione del ponte mediceo sul fiume Sieve determin\u00f2 successivamente il nuovo nome della localit\u00e0. Fu un importante centro agricolo, soprattutto vinicolo e sede di mercato fino alla fine dell'Ottocento primi anni del Novecento. In questi anni la costruzione delle linee ferroviarie Firenze-Arezzo prima e Firenze-Borgo San Lorenzo poi permisero lo sviluppo di Pontassieve anche come polo industriale con la creazione delle importanti officine ferroviarie delle FS (adesso parzialmente in disuso), cantine vinicole, vetrerie (convertite in centro commerciale) e cementifici (in semi disuso). Durante la seconda guerra mondiale il nodo ferroviario e l'abitato adiacente furono ripetutamente bombardati dall'aviazione alleata. La ricostruzione operata nel dopoguerra vide la rinascita di Pontassieve come principale centro della Valdisieve che primeggia per la produzione di artigianato di qualit\u00e0, tra cui il settore della pelletteria.\nSociet\u00e0.\nEtnie e minoranze straniere.\nAl 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFerrovie.\nAll'interno del territorio di Pontassieve ci sono due stazioni ferroviarie:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nPontassieve \u00e8 gemellata con:\nPontassieve ha stretto patti d'amicizia con:"}
{"id": "100143", "revid": "1552743", "url": "https://it.wikipedia.org/wiki?curid=100143", "title": "Fatto", "text": "Generalmente un fatto \u00e8 un evento accaduto, o un'affermazione considerata vera circa l'accadimento di un determinato evento. Talvolta emergono delle differenze d'opinione su \"cosa \u00e8 un fatto\", ed esistono metodi con i quali si cerca di ridurre al minimo queste differenze. "}
{"id": "100144", "revid": "1632387", "url": "https://it.wikipedia.org/wiki?curid=100144", "title": "Francio", "text": "Il francio \u00e8 l'elemento chimico di numero atomico 87 e il suo simbolo \u00e8 Fr.\n\u00c8 un metallo alcalino che pu\u00f2 trovarsi nei minerali dell'uranio e del torio. Si stima che il suo punto di fusione sia lievemente superiore alla temperatura ambiente.\nPrima della sua scoperta, era indicato come eka-cesio. \u00c8 estremamente radioattivo; il suo isotopo pi\u00f9 stabile, il francio-223 (originariamente chiamato attinio K per la catena di decadimento naturale in cui compare), ha un'emivita di soli 22 minuti. \u00c8 il secondo elemento pi\u00f9 elettropositivo, dietro solo al cesio, ed \u00e8 il secondo elemento naturale pi\u00f9 raro (dopo l'astato). Gli isotopi del francio decadono rapidamente in astato, radio e radon.\nA causa dell'aspetto generale degli altri elementi nella colonna della sua tavola periodica, si presume che il francio apparirebbe come un metallo altamente reattivo, se ne potesse essere raccolto abbastanza per essere visto come un solido o liquido. L'ottenimento di un tale campione \u00e8 altamente improbabile, poich\u00e9 il calore estremo di decadimento causato dalla sua breve emivita vaporizzerebbe immediatamente qualsiasi quantit\u00e0 visibile dell'elemento.\nIl francio \u00e8 stato scoperto da Marguerite Perey in Francia (da cui prende il nome l'elemento) nel 1939. \u00c8 stato l'ultimo elemento scoperto per la prima volta in natura, piuttosto che per sintesi. Fuori dal laboratorio, il francio \u00e8 estremamente raro, di cui si trovano tracce nei minerali di uranio e torio, dove l'isotopo francio-223 si forma e decade continuamente. Gli altri isotopi (eccetto il francio-221) sono interamente sintetici. La quantit\u00e0 maggiore prodotta in laboratorio era un cluster di oltre atomi.\nCaratteristiche.\nIl francio \u00e8 il pi\u00f9 pesante dei metalli alcalini; \u00e8 il prodotto del decadimento alfa dell'attinio e pu\u00f2 essere prodotto artificialmente per bombardamento del torio con protoni. \u00c8 il meno stabile di tutti gli elementi naturali.\nSono noti 41 isotopi del francio, di cui il pi\u00f9 stabile, con un'emivita di 22 minuti, \u00e8 223Fr, prodotto dal decadimento di 227Ac.\nIl francio \u00e8 l'elemento meno elettronegativo del sistema periodico, esso infatti nella scala di Pauling ha il valore minore di elettronegativit\u00e0 (0,7). L'ipotetico sale FrF (fluoruro di francio) sarebbe il composto ionico pi\u00f9 stabile ottenibile.\nApplicazioni.\nData la sua rarissima presenza in natura ( nella crosta terrestre) e instabilit\u00e0, l'elemento non ha campi di utilizzo definiti.\nStoria.\nIl francio (l\"ekacesio\" di Mendeleev) fu identificato nel 1939 da Marguerite Perey, ricercatrice dell'Istituto Curie di Parigi, tra i prodotti di disintegrazione del 227Ac. Il nome fu scelto dalla scopritrice in omaggio alla sua nazionalit\u00e0.\nDisponibilit\u00e0.\nIl francio \u00e8 presente in piccole tracce nella crosta terrestre sotto forma dell'isotopo 223 detto anche \"attinio-K\" in quanto si forma per decadimento alfa del 227Ac. Considerato il suo tempo di dimezzamento di soli 21,8 minuti e che l'emissione \u03b1 riguarda solo l'1% del decadimento complessivo di 227Ac, si stima che nell'intera Terra ne esistano non pi\u00f9 di 25 grammi. Altre stime riportate da Peter Atkins ridurrebbero a soli diciassette atomi la quantit\u00e0 di francio contemporaneamente presente in un dato istante sul nostro pianeta. \u00c8 l'elemento chimico pi\u00f9 instabile tra i primi 103 della tavola periodica.\nProprio a causa della sua rarit\u00e0 le sue propriet\u00e0 chimiche e fisiche non sono ancora state definite completamente;\n\u00e8 stato studiato per mezzo di tecniche radiochimiche, le quali hanno evidenziato che il suo ione pi\u00f9 stabile \u00e8 lo ione Fr+.\nGli altri isotopi, che si formano per decadimento dell'isotopo 235U o per bombardamento del torio, hanno emivite ancora pi\u00f9 brevi per cui non si trovano in natura.\nFrancio prodotto artificialmente.\nGli isotopi da 208 a 211 possono essere prodotti tramite reazione nucleare di fusione-evaporazione tra un fascio di 18O e un bersaglio di 197Au; questa tecnica, sviluppata dai ricercatori di Stony Brook, viene applicata presso i Laboratori Nazionali di Legnaro dell'INFN per alimentare una trappola magneto-ottica. Nel luglio 2007 \u00e8 stato ottenuto un campione di circa 10\u00a0000 atomi intrappolati dell'isotopo 210, da ricercatori delle Universit\u00e0 di Ferrara, Pisa e Siena.\nDal 2012 all'esperimento CRIS (Collinear Resonant Ionization Spectroscopy) del laboratorio ISOLDE del CERN di Ginevra, vengono studiati gli isotopi del francio, in particolare sono stati misurati per la prima volta il momento magnetico e il raggio di carica degli isotopi 202\u2013206,218,219,229,231Fr."}
{"id": "100151", "revid": "36426", "url": "https://it.wikipedia.org/wiki?curid=100151", "title": "Rebirthing", "text": "Il rebirthing (letteralmente \"rinascita\") \u00e8 una terapia alternativa. Come per molti altri tipi di medicina alternativa, non vi sono al momento studi scientifici revisionati che ne dimostrino i presunti effetti o la reale efficacia e validit\u00e0 clinica. A tal riguardo le ricerche di Margaret Singer nel suo libro \"Crazy therapies: what are they? Do They work?\" annoverano il rebirthing tra le \"psicoterapie folli\". \nStoria e definizione.\nIl rebirthing si \u00e8 sviluppato a met\u00e0 degli anni Settanta negli Stati Uniti grazie a Leonard Orr. Da circa una trentina d'anni si \u00e8 poi diffuso in molti paesi dell'occidente. Esso viene descritto come un metodo di crescita personale basato sull'utilizzo del respiro. \nCi\u00f2 che rende differente la respirazione praticata dal rebirthing da altre pratiche o metodi, come ad esempio lo yoga e il pr\u0101\u1e47\u0101y\u0101ma, \u00e8 che si tratta, secondo la descrizione che ne danno i praticanti, di un respiro connesso, cio\u00e8 senza pause e ritenzione del respiro. Secondo i sostenitori del metodo, eliminando le pause si creerebbe una respirazione che carica l'organismo di energia vitale oltre che di ossigeno.\nIn Italia vi sono diverse scuole. Alcune ad orientamento psicologico, che fanno riferimento alla Bioenergetica, allo Yoga e alla Psicologia Umanistica e Transpersonale, che si distinguono per un approccio del tutto differente da quello di origine statunitense. \nIn Italia la scuola del Rebirthing Transpersonale fa riferimento in particolare alla Psicologia umanistico-esistenziale, Transpersonale e Integrale di Ken Wilber, alla bioenergetica, alle pratiche e cammini di consapevolezza\nCollegamenti esterni.\nDefinizione del Rebirthing secondo il Comitato Tecnico Scientifico delle DBN della Lombardia"}
{"id": "100153", "revid": "198277", "url": "https://it.wikipedia.org/wiki?curid=100153", "title": "Serie C 1974-1975", "text": "La Serie C 1974-1975 \u00e8 stata la 37\u00aa edizione del terzo livello del campionato italiano di calcio, disputato tra il 15 settembre 1974 e il 15 giugno 1975, si \u00e8 concluso con la promozione del , del e del .\nGirone A.\nAvvenimenti.\nFu il di Giovan Battista Fabbri a centrare la promozione in Serie B con 7 punti di distacco sul secondo: gli emiliani centrarono la promozione il 18 maggio battendo in casa il per 2-1 e tornando tra i cadetti dopo 5 anni.\nRetrocedettero in Serie D Legnano (ultimo a quota 27 punti), (quota 29) e (quota 32); si salvarono , , , .\nClassifica finale.\nLegenda:\nRegolamento:\nGirone B.\nAvvenimenti.\nIl di Ezio Galbiati, con la vittoria per 3-1 a Livorno e il momentaneo pareggio dei rivali del secondo in casa contro la (1\u00ba giugno 1975), conquista con 2 giornate d'anticipo la promozione in Serie B che mancava agli emiliani da 3 anni, i romagnoli invece dovranno aspettare la stagione successiva per poter essere promossi per la prima volta nella serie cadetta; anche gli abruzzesi del lottano fino all'ultimo per un posto in B.\nDura solo un anno l'esperienza in C dell'altra modenese: il , che con l'ultimo posto ritorna in Serie D; a fare compagnia agli emiliani saranno i sardi della e i piemontesi della che per poco raggiunse e a quota 33 punti.\nClassifica finale.\nLegenda:\nRegolamento:\nNote:\nGirone C.\nAvvenimenti.\n\u00c8 il ad avere la meglio sul per il primato nel girone C e con un punto in pi\u00f9, riconquista la Serie B dopo quasi 12 mesi dalla retrocessione dell'anno precedente: decisiva la schiacciante vittoria degli etnei in casa contro l' per 6-0 e la momentanea sconfitta dei pugliesi a Marsala.\n\u00c8 durata solo un anno l'esperienza tra i professionisti per il di Genzano che, da tempo ultimo in classifica, retrocede in D; seguono poi i lucani del e i giallazzurri del , che per un punto non agganciano e a quota 34 punti.\nClassifica finale.\nLegenda:\nRegolamento:"}
{"id": "100155", "revid": "125909419", "url": "https://it.wikipedia.org/wiki?curid=100155", "title": "Unione Sportiva Alessandria Calcio 1912", "text": "LUnione Sportiva Alessandria Calcio 1912, meglio nota come Alessandria, \u00e8 una societ\u00e0 calcistica italiana con sede nella citt\u00e0 di Alessandria. Milita in Serie B, la seconda serie del campionato italiano di calcio.\nRifondata nel 2003, ha una tradizione sportiva che risale al 1912, a sua volta discendente dalla preesistente sezione calcistica della societ\u00e0 \"Forza e Coraggio\", d'incerta datazione. La squadra conta 13 stagioni in Serie A tra il 1929 e il 1960 e 21 in Serie B (l'ultima nel 1975, prima della promozione del 2020-21); ha inoltre raggiunto una finale di Coppa Italia nel 1936. Nel suo palmar\u00e8s annovera due Coppe Italia di Serie C, vinte nel 1973 e nel 2018, e una Coppa CONI, conquistata nel 1927.\nTra i pi\u00f9 celebri giocatori che hanno indossato la maglia grigia del sodalizio piemontese sono ricordati il Pallone d'oro 1969 Gianni Rivera e i campioni del mondo Luigi Bertolini, Felice Borel, Giovanni Ferrari e Pietro Rava, oltre a Carlo Carcano e Adolfo Baloncieri.\nIl periodo di maggior lustro per la squadra si fa risalire ai decenni del primo dopoguerra e della cosiddetta \u00abscuola alessandrina\u00bb che, dando continuit\u00e0 ai dettami importati nei primi anni dieci dall'allenatore inglese George Arthur Smith, prevedeva metodi di allenamento e tattiche di gioco inediti per il calcio italiano. In quegli anni, con , Novara e , l'Alessandria and\u00f2 a formare il \u00abquadrilatero piemontese\u00bb, fucina di grandi campioni e di importanti vittorie.\nStoria.\nLe prime squadre di calcio ad Alessandria.\nGi\u00e0 sul finire del XIX secolo il calcio era arrivato ad Alessandria: vi sono notizie riguardanti un'amichevole nel 1894 disputata da una squadra alessandrina contro una compagine genovese (forse il Genoa). Nell'agosto 1896 nacque l\"'Unione Pro Sport Alessandria\" (con divisa grigio scura), che partecip\u00f2 tra il 1897 e il 1898 ad alcuni tornei amichevoli con squadre di Torino e Genova. Nel 1897 vinse, nel capoluogo ligure, il \"Concorso nazionale ginnico-Sezione gioco football\", il campionato nazionale di calcio organizzato dalla FGNI, con otto punti in classifica e venne premiata con la \"\u00abcorona di quercia\u00bb.\" Il 15 marzo 1898 fu invitata a far parte della costituente Federazione Italiana Football (FIF): prese parte alle sfide antecedenti il primo campionato ufficiale ma, ritenutasi danneggiata a favore di e Genoa, prefer\u00ec gareggiare nell'ambito dei tornei organizzati dalla Federazione Italiana di Ginnastica secondo un differente regolamento.\nLa Pro Sport and\u00f2 poi dissolvendosi; dalle sue ceneri nacque, nel 1907, la \"Pro Alessandria\" che scomparve, dopo un'attivit\u00e0 sporadica, presumibilmente negli ultimi mesi del 1911.\nDalla \"Forza e Coraggio\" al \"Foot Ball Club\".\nMalgrado queste precocissime esperienze, per circa un decennio il \"foot-ball\" ad Alessandria ebbe un ruolo decisamente subalterno rispetto a quello di altre tradizionali discipline quali il canottaggio, il ciclismo e l'atletica. A dare nuovo impulso alla diffusione dello sport fu la fondazione di due societ\u00e0 ginniche rivali. Nel maggio 1907 nacque, per iniziativa dell'ex militare Francesco Ratti, la \"Unione Ginnastica Frangar Non Flectar\", poi sostituita il 17 marzo 1908 dalla \"Unione Ginnastica Forza e Coraggio\", che vestiva maglie di colore grigio chiaro. Nel 1909 nacque la \"Forza e Concordia\", con maglie grigio scuro, la prima societ\u00e0 a formare stabilmente una sezione calcistica, seguita nel 1911 dalla Forza e Coraggio, presumibilmente per l'interesse dei figli di Ratti, Alfredo e Attilio, di Enrico Bad\u00f2 e di Augusto Rangone; in pi\u00f9 occasioni le due squadre si sfidarono per aggiudicarsi il primato cittadino.\nMentre la Forza e Concordia declin\u00f2, per poi sparire nel 1913, l'ambiziosa Forza e Coraggio prese l'importante decisione di allestire una squadra che disputasse finalmente il Campionato Nazionale. La prospettiva si concretizz\u00f2 nei mesi a venire. La tradizione fa risalire la fondazione del club al 18 febbraio 1912, con la stipula di un atto costitutivo del \"Foot Ball Club Alessandria\": le firme apposte su di esso sarebbero state quelle di Bad\u00f2, di Amilcare Savojardo e di Alfredo Ratti, che fu nominato primo \"direttore\". Nonostante l'assenza di documenti ufficiali comprovanti la fondazione e l'affiliazione alla FIGC datati 1912, altre fonti indicano che gi\u00e0 da almeno un anno la Forza e Coraggio giocava con regolarit\u00e0 gare amichevoli: l'atto del 1912 avrebbe rappresentato, sulla scia della moda dell'epoca, un semplice cambio di denominazione in onore della citt\u00e0 d'origine, che celava probabilmente anche l'intento di rendere la politica locale pi\u00f9 sensibile alle esigenze del sodalizio e dunque pi\u00f9 propensa ad un patrocinio.\nIl Foot Ball Club Alessandria disput\u00f2 le prime gare amichevoli in maglia biancazzurra, per poi riacquisire la casacca grigia della Forza e Coraggio in occasione del campionato di Promozione del 1912-1913. Con la vittoria del torneo, sancita dallo spareggio disputato a Novara contro la Vigor di Torino, la squadra cinerina ottenne immediatamente un posto nella prima categoria del Campionato Nazionale. Nell'estate del 1913 avvenne il divorzio dalla \"Forza e Coraggio\": il FBC divenne pertanto societ\u00e0 autonoma.\nI primi campionati nazionali e la \u00abscuola alessandrina\u00bb.\nNel 1913 entr\u00f2 in squadra il giocatore-allenatore inglese George Smith. Al debutto nei campionati di Prima Categoria, l'Alessandria, squadra dall'et\u00e0 media bassa e formata essenzialmente da atleti locali, ben figur\u00f2 e si guadagn\u00f2 il plauso della critica. Inoltre, nel campionato 1914-1915 manc\u00f2 l'ammissione al girone finale per soli due punti.\nI principi che Smith mise in atto ad Alessandria, rivolti soprattutto ai giovani calciatori, furono particolarmente innovativi per il calcio italiano dell'epoca; ripresi nel dopoguerra dal fido allievo Carlo Carcano, primo giocatore grigio ad essere convocato in Nazionale e allenatore a pi\u00f9 riprese negli Anni Venti, vennero inclusi nel concetto di \u00abscuola alessandrina\u00bb, modello di vivaio capace di plasmare nei decenni successivi atleti di livello mondiale: al 1915 risale l'esordio in prima squadra di Adolfo Baloncieri. Su queste basi, nel primo dopoguerra l'Alessandria pot\u00e9 continuare a migliorare le proprie prestazioni: nel campionato 1919-1920 s'impose nettamente nel girone eliminatorio, con nove vittorie e un pareggio, per fermarsi poi al cospetto del Genoa in semifinale.\nNell'aprile 1920 il FBC si fuse con l'Unione Sportiva Alessandrina, altra squadra cittadina fondata nel 1916, divenendo Alessandria Unione Sportiva e mantenendo la maglia grigia. Al termine della stagione 1920-1921, dopo un vittorioso spareggio giocato a Milano contro il , il club ottenne l'ammissione alla semifinale per il Nord Italia. Il 10 luglio 1921, a Torino, l'Alessandria incontr\u00f2 la Pro Vercelli nella gara che avrebbe decretato il nome della squadra destinata a giocare, contro il Bologna, la finale settentrionale (la cui vincente avrebbe, a sua volta, incontrato il Pisa nella finale nazionale). La gara fu violenta e aspramente contestata dai giocatori grigi che, ridotti in nove per i gravi infortuni occorsi a Carcano e a Moretti, scelsero di ritirarsi per protesta dopo appena un'ora di gioco sul risultato di 0-4.\nNegli anni successivi l'Alessandria continu\u00f2 a sfoderare buone prestazioni in campionato e a lanciare giovani calciatori di valore destinati alla Nazionale, quali Brezzi, Gandini, Elvio Banchero, Cattaneo e Giovanni Ferrari, senza mai riuscire a piazzare lo scatto decisivo per la conquista di uno scudetto; persi anzi Brezzi, costretto dalla salute precaria ad abbandonare il calcio, Baloncieri, passato al ricco Torino, e Ferrari, ceduto frettolosamente all'Internaples, la squadra cinerina nella stagione 1925-1926 rischi\u00f2 addirittura il declassamento in Prima Divisione, cui scamp\u00f2 solamente grazie a una serie di spareggi.\nLa Coppa CONI, lo scudetto mancato e la Serie A.\nNel 1926 l'Alessandria si riaffid\u00f2 all'allenatore Carcano e al non ancora ventenne Ferrari; ritornata ai vertici, si aggiudic\u00f2 nel luglio 1927 il primo trofeo ufficiale, la Coppa CONI, una sorta di Coppa Italia \"ante litteram\", conquistata dopo una doppia finale contro i \"cugini\" del (1-1 a Casale Monferrato e 2-1 ad Alessandria); nelle eliminatorie l'Alessandria aveva superato Livorno, Andrea Doria, Brescia, Alba Roma e Napoli. In quello stesso anno iniziarono i lavori di costruzione del nuovo stadio.\nNella stagione successiva l'Alessandria sfior\u00f2 la conquista dello scudetto. Superata la prima fase del campionato, i lanciatissimi grigi si ritrovarono a lottare per il titolo, nel girone finale a otto squadre, contro il Torino dell'ex Baloncieri. Fu una pesante e inopinata sconfitta subita sul campo del Casale, ultimo in classifica, a cancellare i sogni di gloria della squadra di Carcano, alla quale non bast\u00f2 sconfiggere il Torino, nello scontro diretto, per riagganciarlo in vetta. L'esperto portiere Curti, autore di una prestazione negativa e sospettato da pi\u00f9 parti di aver organizzato una \"combine\" con i monferrini, fu presto ceduto. Non fu ritenuto necessario dalle autorit\u00e0, gi\u00e0 pesantemente screditate dopo la bufera che aveva travolto il mondo del calcio dopo il \"Caso Allemandi\", aprire indagini sul \"derby\" e sul suo misterioso andamento.\nAl termine della stagione 1928-1929 la squadra venne ammessa al primo campionato di Serie A (1929-1930). In occasione della prima giornata l'Alessandria calc\u00f2 per la prima volta il terreno del Campo del Littorio, inaugurato ufficialmente il successivo 28 ottobre 1929; all'esordio sul nuovo campo di gioco, il 6 ottobre, i grigi sconfissero la Roma. L'Alessandria, terminato il girone d'andata a ridosso della prima posizione, concluse sesta. Nel 1931-1932 (allenatore St\u00fcrmer) la squadra reag\u00ec ad un infortunio che tronc\u00f2 prematuramente la carriera di Gandini e, sospinta dalle 21 reti di Libero Marchina, termin\u00f2 nuovamente il campionato in sesta posizione, fissando, in 38, il proprio record di punti in A.\nIl contributo alla Nazionale e il crescente \"gap\" con le metropolitane.\nSempre pi\u00f9 spesso, negli Anni Trenta, i giocatori finirono per lasciare la societ\u00e0, ancora legata al dilettantismo, per migrare verso grandi centri. La conseguenza fu che, se nel 1928 erano stati due i giocatori alessandrini a festeggiare con la Nazionale la vittoria della medaglia di bronzo alle Olimpiadi di Amsterdam, ovvero l'attaccante Banchero e il terzino Viviano (che non scese mai in campo per un infortunio che lo costrinse ad abbandonare il calcio) cui si aggiungeva l'ex grigio Baloncieri, ai vittoriosi campionati mondiali del 1934 e del 1938 parteciparono solamente gli \"ex\" Ferrari e Bertolini, che assieme all'allenatore Carcano (che coadiuv\u00f2 peraltro il commissario tecnico Pozzo nel 1934) erano passati, nel periodo 1930-1931, alla forte Juventus dell'epoca.\nAnche a causa del frequente ricambio, l'Alessandria nei primi Anni Trenta non ebbe altre aspirazioni che posizioni di centroclassifica; nel 1936 raggiunse comunque, dopo aver battuto Cremonese, Modena, Lazio e Milan, la finale di Coppa Italia, giocata a Genova l'11 giugno 1936 e persa per 5-1 contro il Torino. Nell'estate del 1936 la Lazio, dopo aver soffiato Piola alla Pro Vercelli e in procinto di allestire una forte squadra per puntare alla vittoria dello scudetto, offr\u00ec alla societ\u00e0 grigia la considerevole cifra di 400\u00a0000 lire per i promettenti Busani, Riccardi e Milano; la dirigenza grigia accett\u00f2, ma la squadra ne risult\u00f2 snaturata e indobolita e, al termine del campionato 1936-1937, l'Alessandria retrocesse per la prima volta in Serie B.\nLa Serie B e l'avvento della guerra.\nLa prima stagione tra i cadetti termin\u00f2 con una nuova delusione: dopo aver guidato la classifica per gran parte del torneo, la squadra grigia and\u00f2 incontro a una crisi di risultati nel finale, che permisero a Modena e Novara di agganciarla in testa; furono gli azzurri a completare la rimonta, espugnando Alessandria all'ultima giornata, il 5 giugno 1938, e neanche gli spareggi, disputati a Milano e a Torino, risollevarono le sorti della formazione cinerina, che perse entrambe le partite e vide le altre due contendenti passare direttamente in Serie A. A partire da quel momento, l'Alessandria non riusc\u00ec pi\u00f9 a inserirsi in modo concreto nella lotta per la promozione; anche le aspettative nate dopo l'inizio del campionato 1941-1942, con allenatore Pasquale Parodi, furono funestate nel girone di ritorno: la squadra precipit\u00f2 al decimo posto.\nL'evento bellico complicava poi notevolmente lo svolgimento del campionato, come dimostrano gli episodi relativi al giovane attaccante Zaio, fuggito dalla caserma per raggiungere la decimata squadra in trasferta a Pescara e perci\u00f2 aggregato ai reparti diretti in Russia per punizione, e alla trasferta di Palermo del dicembre 1942, quando la squadra, impossibilitata a raggiungere la Sicilia per l'assenza di mezzi ferroviari, fu condannata dalla Federazione alla sconfitta a tavolino. Nel 1943 i campionati nazionali vennero sospesi a causa della guerra.\nI campionati di guerra e il ritorno in massima serie.\nDurante la guerra l'Alessandria parve ormai svuotata. Prese parte al Campionato Alta Italia 1944 tra molte difficolt\u00e0, riuscendo a fatica a radunare undici calciatori tra membri della vecchia rosa e militari di stanza in citt\u00e0 (tra di essi, Virgilio Maroso). In un'occasione anche l'allenatore, il quarantasettenne Baloncieri, scese in campo; la squadra cinerina chiuse ultima sul campo un girone composto da formazioni liguri e piemontesi, anche di terza serie.\nAlla ripresa dei campionati nazionali, la famiglia Moccagatta sal\u00ec al vertice della societ\u00e0 e gett\u00f2 le basi per una risalita; per convertire definitivamente la squadra all'imperante sistema fu affiancato all'allenatore Cattaneo l'ex torinista Sperone, che aggreg\u00f2 Ellena e Cassano alla folta rappresentanza di elementi locali, tra cui un giovane Gino Armano. Il torneo, denominato \u00abPromozione\u00bb, si svolse in un clima molto teso a causa delle intemperanze dei tifosi: fu in quel periodo che si riaccese quel \"campanilismo\" che il fascismo aveva tentato di sopire; il 3 febbraio 1946, al termine della gara casalinga persa 2-3 contro il Piacenza, la polizia fu costretta a chiamare due autoblinde per sedare le intemperanze della tifoseria alessandrina, che si era scagliata contro il direttore di gara. L'Alessandria, comunque, vinse nettamente sia il girone eliminatorio che quello finale, riottenendo un posto in Serie A per la stagione 1946-1947, in cui venne sancito il ritorno del massimo campionato alla formula del girone unico.\nLa seconda esperienza in Serie A e la caduta in Serie C.\nIl ritorno in Serie A si apr\u00ec con l'improvvisa morte del presidente Giuseppe Moccagatta, cui fu intitolato lo stadio; nelle due stagioni successive l'Alessandria ottenne alcuni successi di prestigio, specialmente quando favorita dal campo di gioco pesante (nel 1947 sconfisse per 2-0 sia il Torino che la Juventus), ma nel complesso i risultati non furono particolarmente entusiasmanti. Il 2 maggio 1948 il club sub\u00ec quella che rimane ancora oggi la pi\u00f9 pesante sconfitta mai patita da una squadra in una partita del massimo campionato a girone unico, in Torino-Alessandria 10-0; l'infierire dei granata sugli ospiti nell'ultimo quarto d'ora fu dovuto a uno screzio tra Valentino Mazzola e un tifoso che lo sbeffeggiava da bordo campo. Al termine di quel campionato, i grigi fecero ritorno in Serie B.\nProprio negli anni quaranta, l'Alessandria fu protagonista di un episodio curioso quando, prima di una partita contro il , l'arbitro ordin\u00f2 a una delle due squadre di cambiare divisa, poich\u00e9, a suo parere, la maglia grigia non si distingueva da quella nera degli avversari. Dopo la gara, la FIGC chiese all'arbitro di sottoporsi a una visita oculistica, dalla quale risult\u00f2 daltonico: la visita divenne allora obbligatoria per tutti gli arbitri.\nLa seconda esperienza in Serie B fu contrassegnata da risultati opachi (un 11\u00ba e un 18\u00ba posto); in due anni, dunque, l'Alessandria cadde dalla prima alla terza serie, rimanendo vittima negli ultimi minuti del torneo 1949-1950 della prima retrocessione in Serie C. Continuava comunque a brillare il vivaio: nel 1949 la squadra \u00abJuniores\u00bb, allenata da Umberto Dadone, vinse il campionato nazionale. In Serie C l'Alessandria disput\u00f2 campionati di vertice, salvandosi nel 1952 da una riforma che abbatt\u00e9 di un quarto il numero delle partecipanti e ottenendo, nel successivo campionato a girone unico, il ritorno tra i cadetti.\nL'era di Silvio Sacco e le ultime stagioni in A.\nNel 1955 prese il timone della societ\u00e0 Silvio Sacco, magnate petrolifero di origine tortonese, che non nascondeva l'ambizione di riportare il sodalizio in Serie A; allest\u00ec perci\u00f2 una squadra in grado di lottare per il vertice nel torneo 1956-1957 e riusc\u00ec nell'opera al termine di un campionato equilibrato, contrassegnato dalla rischiosa scelta di sostituire nel finale l'esperto allenatore Sperone col debuttante Pedroni. Rimontato il Catania in campionato e sconfitto il Brescia in uno spareggio giocato a Milano, i grigi, che peraltro nel dicembre 1956 avevano superato in amichevole la Nazionale italiana per 3-2, festeggiarono il ritorno in A dopo otto anni.\nSe nei primi decenni di vita il club piemontese aveva brillato per la sua manovra offensiva, in questo periodo si dimostr\u00f2 invece ottimo interprete del catenaccio ed ottenne in massima serie alcune non scontate salvezze, con largo anticipo, contrassegnate dal ritorno di due alessandrini, Tagnin e Giacomazzi, in Nazionale nel 1957 e dall'esordio in prima squadra, nel giugno 1959, del quindicenne Gianni Rivera, promosso a titolare per la stagione successiva: dopo uno spettacolare gol segnato al Napoli, preceduto da un rapido slalom tra i difensori partenopei, l'allenatore e pigmalione Pedroni si mise a piangere. Sempre nella stessa annata 1959-1960, l'Alessandria esord\u00ec in una competizione internazionale, affrontando il Vele\u017e di Mostar in Coppa Mitropa. Proprio quella rimane ancora oggi l'ultima stagione nella massima categoria per l'Alessandria, che retrocesse tra i cadetti al termine del campionato, a tre anni dallo spareggio di Milano.\nIl ritorno in Serie C e la Coppa Italia Semiprofessionisti.\nAncora una volta, alla caduta in Serie B non fece seguito un'immediata riscossa; nonostante la vena realizzativa dei capocannonieri dei campionati 1960-1961 e 1961-1962 Fanello e Cappellaro, la squadra non and\u00f2 oltre posizioni di centroclassifica. Durante il periodo di permanenza tra i cadetti i grigi parteciparono a due edizioni della Coppa delle Alpi (1960 e 1962, nella quale raggiunsero le semifinali), torneo dedicato inizialmente a squadre europee delle serie minori. I campionati procedevano nell'anonimato, complice il distacco del presidente Sacco, fino al 1966-1967, quando l'Alessandria \u2013 partita addirittura con ambizioni di promozione \u2013 scivol\u00f2 inaspettatamente in Serie C.\nIn occasione dell'800\u00ba anniversario dalla fondazione della citt\u00e0 di Alessandria, nel 1968, la societ\u00e0 invit\u00f2 la squadra brasiliana del Santos a disputare una gara amichevole allo Stadio Moccagatta. L'incontro venne disputato il 12 giugno e fu vinto dai sudamericani per 2-0: tra i gol, quello di Pel\u00e9, che usc\u00ec dallo stadio indossando la maglia numero 10 dell'Alessandria, tra i tifosi in visibilio.\nNei primi Anni Settanta l'Alessandria fall\u00ec per tre volte consecutive la promozione in Serie B in modo rocambolesco, dopo scontri al vertice risolti a sfavore per pochi punti. Trov\u00f2 consolazione nelle vittorie del Campionato Juniores Semiprofessionisti 1971-1972 (con Giorgio Tinazzi allenatore e il giovane Luigi Manueli, autore di una doppietta nella finale di Rimini contro il , capitano) e, con la prima squadra, della prima edizione della Coppa Italia Semiprofessionisti, nel 1973 (allenatore Giuseppe Marchioro), quando super\u00f2 nell'ordine Asti Macobi, Savona, Derthona, Pro Vercelli, Spezia, Modena e, infine, l', sconfitto per 4-2 dopo i tempi supplementari nella finale disputata allo Stadio Flaminio di Roma, interrotta poi a pochi minuti dalla fine per invasione di campo.\nLa promozione tra i cadetti arriv\u00f2, finalmente, vincendo con quattro giornate d'anticipo la Serie C 1973-1974, con Dino Ballacci in panchina; la stagione si chiuse in maniera convulsa, con il clamoroso esonero dell'allenatore, in contrasto con la dirigenza, dopo che la decisiva gara di Mantova aveva sancito la vittoria matematica del campionato per l'Alessandria, e con le successive dimissioni del presidente Paolo Sacco, contestato dalla tifoseria.\nDal trentennio in Serie C al fallimento.\nLa permanenza in Serie B dur\u00f2 una sola stagione e, a quindici anni dall'addio alla Serie A, sfugg\u00ec anche la categoria cadetta: nonostante un buon inizio (all'esordio i grigi espugnarono il campo di un destinato alla promozione), un grave infortunio priv\u00f2 la squadra della punta Baisi, condizionandone l'andamento e condannandola a uno spareggio salvezza disputato ancora a San Siro e perso contro la . A partire da quel momento, i grigi diventarono una presenza fissa in quella categoria per quasi trent'anni; passata nelle mani dell'ex presidente dell'Asti Bruno Cavallo e con rose allestite secondo logiche di risparmio mediante la valorizzazione di giovani e dilettanti, l'Alessandria disput\u00f2 alcuni discreti tornei, senza riuscire poi ad evitare la caduta in Serie C2 nel 1979. Il passaggio all'era Sandroni coincise col ritorno in C1 (1981-1982, con Ballacci nuovamente al timone), ma l'assenza dei mezzi economici necessari imped\u00ec di mantenere a lungo la categoria.\nNel 1983 inizi\u00f2 da Alessandria l'ascesa nel mondo del calcio dell'ambizioso Gianmarco Calleri e del fratello Giorgio, provenienti dall'Ivrea. Le ricche campagne acquisti condotte dalla famiglia ligure, con Carlo Regalia dirigente, non diedero per\u00f2 risultati apprezzabili; dopo tre stagioni chiuse a ridosso della zona promozione, inasprite dalla delusione per la sconfitta nello spareggio per la Serie C1 perso al Braglia di Modena contro il (1984-1985), i Calleri abbandonarono il progetto, trasferendosi alla Lazio assieme ai calciatori pi\u00f9 talentuosi della rosa grigia.\nUn'Alessandria nel marasma societario, sostenuta per la prima parte del torneo dal presidente della Massese Bertoneri, partecip\u00f2 dunque al campionato 1986-1987 con una rosa di giovani e la costante minaccia dell'esclusione. In quel clima fu inevitabile la prima retrocessione in Interregionale, poi evitata per la rinuncia del Montebelluna e le garanzie fornite da una nuova dirigenza, che aveva a capo l'imprenditore valenzano Gino Amisano; questi leg\u00f2 cos\u00ec il suo nome al club per quasi quindici anni. In questo lasso di tempo la squadra ottenne per due volte la promozione in Serie C1 (nel 1988-1989 e nel 1990-1991, con vittoria del campionato), super\u00f2 indenne la crisi della Kappa, azienda tessile torinese che nei primi Anni Novanta aveva investito nella societ\u00e0 e, al termine della stagione 1995-1996, manc\u00f2 per un punto la qualificazione ai \"play-off\" per la Serie B. Nel 1998, in coda ad un campionato combattuto, l'Alessandria retrocesse nuovamente in Serie C2, sopraffatta ai \"play-out\" dalla .\nLe speranze di una risalita, maturate al termine del felice campionato 1999-2000, che conobbe il suo apice nella vittoriosa finale dei play-off vinta a Reggio Emilia contro il Prato, si affievolirono l'anno dopo, a causa della rapida ridiscesa in C2. Infine, al clamoroso esito del campionato 2001-2002, con i grigi che dapprima sperperarono nelle ultime giornate, a beneficio del Prato, l'abbondante vantaggio accumulato nei primi due terzi del torneo e successivamente persero la semifinale dei \"play-off\" a causa di una larga e inopinata sconfitta interna contro la meno quotata Sangiovannese, si aggiunse il triste epilogo dell'anno successivo: alla fine del campionato 2002-2003 la societ\u00e0, dopo anni di delusioni sportive e di tribolati passaggi di propriet\u00e0 che coinvolsero anche il patron del Livorno ed ex-presidente del Genoa Spinelli, retrocesse tra i Dilettanti, per poi dichiarare il 13 agosto 2003 fallimento per inadempienze economiche.\nLa rinascita e il ritorno tra i professionisti.\nIn virt\u00f9 delle normative federali, il comune di Alessandria si fece carico di dare continuit\u00e0 alla tradizione calcistica cittadina fondando un nuovo club denominato \"Nuova Alessandria 1912\", che ripart\u00ec dall'Eccellenza regionale. Nel 2004 una cordata di imprenditori locali acquist\u00f2 dalla curatela fallimentare il marchio originale e le dotazioni del club preesistente; l'Alessandria fece cos\u00ec il suo ritorno nel calcio italiano, salendo con facilit\u00e0 nel campionato di Serie D. La tifoseria grigia, inizialmente ostile all'iniziativa comunale (tanto da non seguire la nuova squadra per la durata dell'intero campionato 2003-2004), venne infine ricondotta al seguito dell'Alessandria.\nDopo alcuni tornei di transizione, il 30 marzo 2008 l'Alessandria ottenne con largo anticipo sulla fine del campionato la promozione in Lega Pro Seconda Divisione per la stagione 2008-2009; il primo torneo tra i professionisti, a cinque anni dal fallimento, vide l'Alessandria costantemente al vertice. Mancata la promozione diretta in Prima Divisione per una peggiore differenza reti rispetto al e persa poi la finale play-off contro il Como, la squadra grigia realizz\u00f2 comunque il doppio salto dalla quinta alla terza serie, venendo inserita, al termine del torneo, nel novero delle ripescate per il campionato 2009-2010.\nCompletata la propria rinascita, al termine di un campionato di buon livello la societ\u00e0 pass\u00f2 dalle mani dell'imprenditore ovadese Gianni Bianchi a quelle del gi\u00e0 presidente del Sansovino Giorgio Veltroni. Malgrado l'improvviso ripresentarsi di criticit\u00e0 economiche, la squadra, ben condotta dal tecnico Maurizio Sarri, and\u00f2 oltre i pronostici, centrando il terzo posto finale del campionato 2010-2011, miglior risultato sportivo da diversi decenni a quella parte, e la prima partecipazione ai \"play-off\" per la promozione in Serie B, poi persi al cospetto della Salernitana. L'era Veltroni si chiuse dopo un'unica stagione, con il ritorno sotto l'egida di imprenditori locali, ma vicende giudiziarie portate in dote dall'ex propriet\u00e0 relative al caso Scommessopoli costarono alla squadra la retrocessione a tavolino in Lega Pro Seconda Divisione.\nAnni in terza serie, la Coppa Italia di Serie C e il ritorno in Serie B.\nNel gennaio 2013 la societ\u00e0 pass\u00f2 nelle mani dell'imprenditore torinese Luca Di Masi e, al termine del campionato 2013-2014, ottenne l'accesso al nuovo campionato di terza serie, istituito nella susseguente stagione sportiva.\nNella stagione 2015-2016 raggiunse la semifinale della Coppa Italia, eliminando in trasferta due formazioni di Serie A (Palermo e ) e due di Serie B (Pro Vercelli e Spezia), diventando la prima formazione di terza serie in grado di raggiungere una fase cos\u00ec avanzata della competizione dopo trentadue anni.\nNella stagione 2016-2017 i grigi, allenati da Piero Braglia, stabilirono il record di punti nella prima parte di campionato (47), diventando anche la prima squadra capace di rimanere imbattuta nel girone d'andata. Nel girone di ritorno, per\u00f2, l'Alessandria non mantenne lo stesso ruolino di marcia, dilapidando tutto l'ampio vantaggio accumulato sulla seconda, fino a terminare la stagione al secondo posto, con gli stessi punti della Cremonese, ma con lo scontro diretto a favore di quest'ultima, che quindi ottenne una clamorosa promozione. Malgrado il cambio di allenatore a tre giornate dalla fine con l'ingaggio di Giuseppe Pillon, all'Alessandria non rimase che la disputa dei play-off per il secondo anno consecutivo. Dopo aver superato la nel turno preliminare, il ai quarti di finale e la in semifinale, la squadra piemontese si arrese nella finale in gara unica, persa contro il .\nLa stagione 2017-2018, con Cristian Stellini in panchina, vede i grigi posizionati al quart'ultimo posto in classifica dopo i primi 15 turni di campionato. Dalla 16\u00aa giornata la squadra, affidata a Michele Marcolini, fu protagonista di un deciso cambio di marcia che le permise di agganciare agevolmente la zona play-off e di vincere, inoltre, la Coppa Italia di Serie C, superando, nella doppia finale, la . Negli ottavi di finale dei play-off l'Alessandria venne tuttavia eliminata a sorpresa dalla (vittoria per 3-2 in trasferta e sconfitta per 1-3 in casa).\nNella stagione seguente la panchina venne affidata all'allenatore Gaetano D'Agostino, sollevato poi dall'incarico alla 27\u00aa giornata e sostituito da Alberto Colombo. Dopo aver terminato al 10\u00ba posto in classifica con 45 punti la stagione regolare del girone A della Serie C, la squadra venne eliminata al primo turno dei play-off dalla , perdendo 3-1 in trasferta.\nA seguito della conclusione del rapporto contrattuale di Massimo Cerri e di Alessandro Soldati con l\u2019Alessandria, il 3 giugno 2019 venne ufficializzato il ritorno in societ\u00e0 della bandiera grigia Fabio Artico in qualit\u00e0 di direttore sportivo e, successivamente, quello di Cristiano Scazzola come allenatore e Marco Martini come vice. A gennaio Scazzola venne sostituito da Angelo Gregucci, con cui il campionato venne concluso al quinto posto e con la successiva eliminazione agli ottavi di finale dei play-off contro il dopo un pareggio in trasferta (2-2), a causa del peggiore piazzamento in classifica rispetto agli emiliani.\nNella stagione 2020-2021 l'Alessandria milit\u00f2 nel girone A della Serie C: dopo un girone d'andata deludente, Angelo Gregucci venne sostituito da Moreno Longo. La squadra mostr\u00f2 un ottimo rendimento nel girone di ritorno, chiudendo il campionato al secondo posto. Nel corso dei play-off per l'assegnazione dell'ultimo posto disponibile per l'accesso alla Serie B, i grigi eliminarono Feralpisal\u00f2 e AlbinoLeffe rispettivamente ai quarti di finale e nelle semifinali, trovando il Padova in finale. La gara d'andata all'Euganeo di Padova termin\u00f2 0-0. Nella gara di ritorno, al Moccagatta di Alessandria, nel corso dei 90 minuti regolamentari e dei successivi 30 supplementari il risultato rimase fermo sullo 0-0. Il verdetto finale venne pertanto deciso dai calci di rigore, con i grigi che si imposero per 5-4, ritornando pertanto in Serie B dopo 46 anni. Nella stagione 2021-2022 di Serie B torna a vincere la prima partita del campionato cadetto battendo 1-0 il Cosenza al Moccagatta.\nColori e simboli.\nColori.\nIl colore sociale dell'Alessandria \u00e8 il grigio, precisamente il \"Cool Gray 7 C\" della classificazione Pantone; \u00e8 l'unica squadra in Europa ad indossarlo.\nLa prima divisa dell'Alessandria, utilizzata per un breve periodo successivo alla nascita, era bianca ed azzurra, a tre grandi strisce verticali; la sua adozione, secondo quanto riportato da Antonio Fasano nel 1962, risale all'acquisto o al prestito di una dotazione di maglie usate dalla Vigor, squadra torinese attiva gi\u00e0 dal 1908. Questa teoria sarebbe convalidata, oltre che dalla similarit\u00e0 delle divise rilevabile dal confronto tra le immagini d'epoca, dalla presenza dello stemma di Torino su una maglia. Queste divise, una volta usurate, sarebbero state poi sostituite da quelle di colore grigio donate da Giovanni Maino, patron della quarta industria ciclistica fondata in Italia e prima a non aver sede a Milano; il benestare dell'imprenditore sarebbe giunto in un'osteria cittadina, dopo una richiesta informale.\nPi\u00f9 recentemente, Ugo Boccassi ha ipotizzato che i completi biancazzurri fossero stati acquistati in realt\u00e0 dalla Vigo &amp; C., azienda tessile di Torino specializzata in forniture per giocatori di \"foot-ball\", e che dunque la Vigor non sia mai stata direttamente coinvolta nella loro scelta, che il loro utilizzo sia da ricollegare ad altre cause e che si sia poi scelto di tornare al grigio della Forza e Coraggio; sebbene l'\u00abargento\u00bb sia caratteristico dello stemma comunale, alcune fonti narrano che il grigio avesse soppiantato il bianco, troppo incline a macchiarsi. In ogni caso, il colore grigio rimase anche dopo la fusione, avvenuta nel 1920, con l'Alessandrina.\nSul finire degli anni trenta furono apportate prime modifiche a una maglia da sempre prevalentemente monocroma, accompagnata tutt'al pi\u00f9 da un colletto bianco o biancorosso, da uno scudo crociato all'altezza del petto o da calzoncini grigi o neri. Con la prima stagione in Serie B (1937-1938) esord\u00ec una maglia grigia con fascia orizzontale bianca e rossa. La storia della divisa \"grigiocerchiata\" fu rapidamente archiviata al termine di quell'annata, ma trov\u00f2 echi in alcuni completi destinati ai portieri nel turbolento decennio successivo e nella singolare maglia biancocerchiata elaborata per la stagione 1948-1949, anch'essa di breve vita.\nDagli anni cinquanta in poi, la maglia dell'Alessandria fu pi\u00f9 volte ridisegnata e al grigio furono abbinati diversi colori. In particolare tra il 1956 e il 1964 venne adottata una maglia grigia con colletto, pantaloncini e calzettoni azzurri, il cui disegno fu scelto dai tifosi attraverso un sondaggio; successivamente negli anni settanta-ottanta i pantaloncini divennero neri, come quelli delle origini, mentre il colletto, per un breve periodo, venne tramutato in rosso. Per parte degli anni ottanta, inoltre, lo stemma fu ingrandito e spostato al centro della maglia. Per tutto l'ultimo decennio del XX secolo, infine, vennero mantenute la maglia cinerina e i calzoncini neri; \u00e8 per questo motivo che i giocatori dell'Alessandria, con il passare del tempo, sono stati sempre pi\u00f9 spesso soprannominati erroneamente \"i grigioneri\".\nDopo il fallimento della squadra, avvenuto nel 2003, nacque una societ\u00e0 chiamata \"Nuova Alessandria 1912\": questa indoss\u00f2, nel corso del Campionato di Eccellenza 2003-2004, una maglia divisa verticalmente a met\u00e0, colorata per una parte di bianco e per l'altra di grigio. Dopo la riacquisizione del marchio e dei trofei, nel 2004, ritorn\u00f2 l'Unione Sportiva, con la tradizionale maglia grigia; nel 2006, in occasione del 50 anniversario dell'ultima promozione in Serie A, la societ\u00e0 scelse d'ispirarsi allo stile utilizzato negli anni Cinquanta, dapprima adottando calzoncini e calzettoni azzurri e, successivamente, applicando alla divisa un bordo del medesimo colore. Dal 2007 sono state utilizzate per lo pi\u00f9 divise a tinta unita, mentre negli ultimi anni si \u00e8 verificato un aumento degli accostamenti col rosso.\nData l'unicit\u00e0 della maglia grigia nel panorama calcistico, la seconda divisa risulta ben poco utilizzata dalla societ\u00e0; nella stagione 2007-2008, ad esempio, non venne neppure presentata, e i calciatori disputarono tutte le gare in maglia grigia alternando, all'occorrenza, i pantaloncini grigi o neri. Anche il completo da trasferta ebbe, quando presente, una sua evoluzione, con frequenti cambiamenti di foggia: negli anni Cinquanta constava di maglia granata e pantaloncini azzurri, negli Anni Sessanta e Settanta era interamente azzurra con banda grigia verticale a sinistra, pi\u00f9 recentemente prevalse l'utilizzo di magliette rosse e, in alcuni casi, verde chiaro (soprattutto a fine Anni Novanta, quando lo sponsor era la Cassa di Risparmio di Alessandria). Una terza maglia gialla viene usata in casi sporadici, come le partite contro i grigiorossi della Cremonese. L'attuale sponsor tecnico \u00e8 Acerbis, in virt\u00f9 di un contratto di \"partnership\" quadriennale sottoscritto nel 2013, quello di maglia General Logistics Systems, con cui la societ\u00e0 ha un accordo annuale.\nSimboli ufficiali.\nStemma.\nIl caratteristico stemma dell'Unione Sportiva fu disegnato dall'incisore Lorenzo Carr\u00e0 nel 1920. \u00c8 circolare o a volte riprodotto all'interno di scudi polacchi, prevalentemente grigio con una sezione bianca e crociata di rosso e con un monogramma riproducente le lettere intrecciate U, S ed A. Quest'ultima, per forma, ricorda uno dei monumenti-simbolo di Alessandria, ovvero il settecentesco Arco di trionfo di piazza Giacomo Matteotti. Il \"Guerin Sportivo\", nel febbraio 2013, lo ha classificato 26\u00ba in una graduatoria comprendente i cento migliori stemmi del calcio mondiale.\nMascotte.\nIl simbolo della squadra \u00e8 l'orso. L'idea fu del disegnatore \"Carlin\" Bergoglio, storico vignettista del \"Guerin Sportivo\" che, negli anni Venti cre\u00f2 \"mascotte\" (prevalentemente animali) per molte squadre di calcio italiane: opt\u00f2 per questa scelta facendo riferimento \u00ab\"al gioco pacato, ma scardinatore dell'undici grigio, un gioco che raggiungeva la punta massima proprio in quelle giornate di clima siberiale e su terreni pantanosi\"\u00bb. In alcune vignette del periodo Carlin, come ulteriore simbolo d'identificazione con la citt\u00e0, tra i principali centri mondiali della produzione di cappelli, raffigur\u00f2 l'orso alessandrino con una bombetta in testa (forse rifacendosi ad una pubblicit\u00e0 Borsalino creata dal cartellonista Aleardo Terzi nel 1909). Questo storico abbinamento ha ispirato varie strategie di comunicazione e promozione: tra le pi\u00f9 recenti, la nascita della mascotte ufficiale, Grison, nel 2014.\nStrutture.\nStadio.\nDa oltre ottant'anni il club disputa le sue partite interne presso lo Stadio Giuseppe Moccagatta di Spalto Rovereto. Nel 2006 e nel 2010 sono state ventilate ipotesi relative all'edificazione di un nuovo campo da gioco nelle zone periferiche della citt\u00e0 piemontese, ma nessun atto concreto \u00e8 mai stato avviato.\nInizialmente l'Alessandria organizz\u00f2 le sue gare sui campi di Piazza d'Armi Vecchia (attuale Piazza Matteotti), tra il 1912 e il 1915, e nella zona dell'attuale campo d'aviazione, su un campo costruito da prigionieri di guerra austriaci, fino al 1919. Successivamente, per un decennio, la squadra grigia si mise in luce sul campo del quartiere Orti, ribattezzato dai tifosi \u00ab\"il pollaio\"\u00bb, poich\u00e9 in quel luogo venivano \u00ab\"spennati\"\u00bb gli avversari e per gli spogliatoi in legno, o \u00ab\"la fabbrica del fango\"\u00bb per il terreno umido e scivoloso. Il progetto per l'attuale campo da gioco fu presentato tra il 1927 e il 1928; prevedeva l'allestimento di un innovativo centro sportivo di qualit\u00e0, ma fu accantonato in seguito alle polemiche suscitate dall'idea di erigere a fianco degli impianti ludici un monumento ai Caduti, giudicato da molti stonato accanto a costruzioni di quel tipo. I piani furono dunque ridimensionati, ma il 6 ottobre 1929 l'Alessandria pot\u00e9 giocare la sua prima partita presso l'attuale stadio, inaugurato poi ufficialmente il 28 di quel mese in occasione del settimo anniversario della marcia su Roma.\nIntitolato nel 1946 a Giuseppe Moccagatta, lo Stadio sub\u00ec nel corso dei decenni vari rinnovi. Nel 1957, con la promozione in A, fu ampliato a 25\u00a0000 posti, per poi conoscere il degrado negli anni successivi: per lunghi periodi ampi settori delle tribune furono dichiarati inagibili. Nel gennaio 1995, dopo l'alluvione che aveva colpito la citt\u00e0 pochi mesi prima, la capienza fu ridotta prima a 8\u00a0182 e poi a 7\u00a0694 posti; sulla base di norme introdotte negli ultimi anni, solo 5\u00a0827 di essi sono utilizzabili. Con la ricostruzione della curva nord nel 2010, del settore rettilineo e del settore parterre trasformato nel settore pitch view nel 2017, la capienza \u00e8 aumentata a 6\u00a0000 posti.\nCentro di allenamento.\nLa prima squadra svolge i propri allenamenti presso il Michelin Sport Club di Spinetta Marengo.\nSociet\u00e0.\nOrganigramma societario.\nDi seguito l'organigramma tratto dal sito Internet ufficiale della societ\u00e0. \nSponsor.\nDi seguito l'elenco dei fornitori tecnici e degli sponsor ufficiali della storia della societ\u00e0.\nSettore giovanile.\nL'Alessandria ha per lunghi anni attinto quasi esclusivamente dal suo settore giovanile, in coerenza coi principi della \u00abscuola alessandrina\u00bb. Fu l'ex calciatore e \"talent scout\" Giuseppe Cornara (che vinse il premio Seminatore d'oro nel 1958, seguito nel 1966 da Umberto Dadone), a fondare il Centro Addestramento Giovani Calciatori dell'Alessandria, una delle prime scuole calcio italiane, nel 1957.\nAd oggi il settore giovanile, denominato \u00abAccademia Grigia\u00bb, comprende la squadra partecipante al campionato nazionale Dante Berretti, l'Under-17, l'Under-16, l'Under-15, i Giovanissimi Regionali (due squadre), gli Esordienti, gli Esordienti a 9, i Pulcini a 7 e i Piccoli Amici.\nL'Alessandria nella cultura di massa.\nL'Alessandria \u00e8 generalmente annoverata tra le \u00ab\"nobili decadute\"\u00bb del calcio italiano, assieme ad altre \u00ab\"provincial[i] che non ce l'ha[nno] fatta di fronte alle esigenze del calcio superprofessionistico\"\u00bb, come ha scritto il giornalista Rino Tommasi.\nIn virt\u00f9 di questa considerazione ha ispirato il film del regista Mario Camerini \"Gli eroi della domenica\" (1952), la cui trama ruota attorno alle vicende di una squadra provinciale intenta a preparare una gara di campionato decisiva per la salvezza, e il romanzo del giornalista sportivo Fabio Caressa \"Scrivilo in cielo\" (2014), nel quale una giovane donna si ritrova alla presidenza della societ\u00e0 al suo ritorno in Serie A, tra varie difficolt\u00e0 economiche.\nDell'Alessandria scrisse inoltre Alessandro Baricco in un articolo (\"Quando Rivera era un tecnigrafo al Moccagatta\") del 25 gennaio 1995 per la rubrica \"Barnum\" del quotidiano \"La Stampa\", raccolto nello stesso anno in un omonimo volume (e ivi intitolato \"La palla dopo il diluvio\"); l'occasione era la riapertura dello stadio \"Moccagatta\", due mesi e mezzo dopo l'esondazione del fiume Tanaro.\nAlessandria-Padova del 10 gennaio 1960, commentata da Andrea Boscione, fu una delle tre partite scelte per il debutto della trasmissione radiofonica \"Tutto il calcio minuto per minuto\").\nAllenatori e presidenti.\nAllenatori.\nLa ricostruzione storica indica che, tra il 1912 e il 2015, si sono succeduti alla conduzione tecnica dell'Alessandria 93 diversi allenatori, con alcuni punti non del tutto chiari (ci sono dubbi in merito a chi abbia ricoperto il ruolo per primo e sull'allenatore della stagione 1924-1925).\nDopo l'insediamento di George Smith e la teorizzazione della \u00ab\"scuola alessandrina\"\u00bb, la dirigenza grigia si affid\u00f2 per lungo tempo a chi meglio sapeva portarne avanti i principi, a partire dall'allievo Carcano, ad oggi l'allenatore pi\u00f9 presente in gare di campionato (126 tra il 1919 e il 1930) cui seguirono R\u00e9v\u00e9sz, St\u00fcrmer, Baloncieri ed infine Dadone, il quale, pur non occupandosi direttamente della prima squadra, fece a lungo da supervisore e da \"ponte\" tra quella e il vivaio.\nSono da citare poi i \u00ab\"difensivisti\"\u00bb Franco Pedroni, artefice del \u00ab\"catenaccissimo\"\u00bb che frutt\u00f2 ai grigi la promozione e la permanenza in Serie A a fine anni Cinquanta, Dino Ballacci e Renzo Melani, vincitore di un campionato di Serie C2 nel 1988-1989 (in quell'anno l'Alessandria, con 12 reti subite in 34 gare, vant\u00f2 la miglior difesa di tutte le categorie professionistiche) e poi dirigente. Un sondaggio effettuato nel 2012 dal periodico \"Il Piccolo\", indicava Ballacci, ricordato per la promozione in B del 1974 e per quella in C1 del 1981, come l'allenatore pi\u00f9 amato dai tifosi dell'Alessandria, davanti a Maurizio Sarri, che nel 2012 condusse l'Alessandria ai vertici della Lega Pro Prima Divisione nonostante la societ\u00e0 fosse in preda ad una grave crisi economica, e Giuseppe Sabadini, vincitore del campionato di C2 nel 1991.\nPresidenti.\nCompresi i commissari straordinari, sono quarantasei i nomi dei presidenti succedutisi alla guida dell'Alessandria; nella stagione 1954-1955, inoltre, fu ai vertici della societ\u00e0 un comitato di reggenza composto da sei commissari. Tradizionalmente si indica Alfredo Ratti come primo membro del sodalizio a rivestire il ruolo; tecnicamente, secondo Ugo Boccassi, andrebbe considerato tale l'allora presidente della Forza &amp; Coraggio, Italo Filippa. Nei primi tre decenni ricoprirono il ruolo personalit\u00e0 legate dapprima al mondo dell'industria (Ansaldo, Borsalino) e poi, dal 1928, al Partito Fascista allora al governo.\nA partire dal 1940, anno dell'insediamento ai vertici della famiglia Moccagatta, si sono succeduti ai vertici della societ\u00e0 imprenditori pi\u00f9 o meno connessi al tessuto imprenditoriale cittadino, le cui gestioni furono conformate in senso fortemente personalistico. Sono ricordati il petroliere Silvio Sacco, l'omonimo impresario edile Remo Sacco, l'imprenditore tessile Bruno Cavallo, la famiglia Calleri e il \u00ab\"re dei caschi\"\u00bb Gino Amisano. Dalla rinascita, i grigi furono per lo pi\u00f9 amministrati da imprenditori locali (con l'eccezione dell'ex presidente del Sansovino Giorgio Veltroni), fino al 2013, anno dell'insediamento dell'imprenditore torinese dell'abbigliamento Luca Di Masi.\nCalciatori.\nFu dal fiorente vivaio della \u00abscuola alessandrina\u00bb che uscirono i calciatori generalmente ritenuti rappresentativi nella storia dell'Alessandria. Tra le due guerre, Carcano, Baloncieri, Gandini, Banchero, Avalle, Ferrari e Bertolini furono protagonisti delle stagioni disputate ai pi\u00f9 alti livelli nella storia dei grigi e militarono in pi\u00f9 occasioni nella Nazionale italiana. Cattaneo, in particolare, \u00e8 ad oggi il calciatore ad aver segnato di pi\u00f9, per l'Alessandria, sia in Serie A (67) che in assoluto (148 reti, di cui 130 in gare di campionato). Michele Borelli \u00e8 invece il giocatore pi\u00f9 presente in gare di Serie A (187 tra il 1929 e il 1936). Dopo aver debuttato in grigio, si laurearono campioni d'Italia negli anni Quaranta e Cinquanta Aristide Coscia, Virgilio Maroso, Mario Foglia, Francesco Rosetta e Bruno Garzena.\nNel dopoguerra il vivaio, curato da Dadone e Cornara, lanci\u00f2 Gianni Rivera, destinato a successi di caratura mondiale con la maglia del Milan, Gino Armano, Mario Fara, Carlo Tagnin ed Elio Vanara, ai quali sono stati dedicati specifici settori dello Stadio Moccagatta. Tra i talenti espressi in anni pi\u00f9 recenti sono ricordati Luigi Manueli, Pier Paolo Scarrone e Valerio Bertotto, ultimo prodotto del vivaio grigio ad approdare stabilmente in A. Altri giocatori formati in maglia grigia e poi vincitori di scudetti furono Egidio Morbello, Giancarlo Bercellino, Francesco Rizzo, Roberto Salvadori e Fabio Marangon, oltre al campione d'Europa Massimo Carrera.\nSono infine ricordati atleti giunti in Alessandria e considerati \u00abbandiere\u00bb per la lunga militanza o per le felici esperienze vissute. Tra i protagonisti in A vi furono Pedroni, Giacomazzi, l'argentino Tacchi e lo svizzero Vonlanthen; pi\u00f9 avanti chiuse la carriera al Moccagatta Francisco Lojacono. Con la caduta in C assursero poi ad idoli della tifoseria figure poco conosciute presso il grande pubblico, ma tuttora popolari a livello locale, come Antonio Colombo, storico capitano giunto dal Legnano, ad oggi il calciatore con pi\u00f9 presenze ufficiali in grigio (466, di cui 404 in gare di campionato), e Franco Marescalco, centravanti protagonista di alcuni campionati in Serie C negli anni Ottanta. L'ultimo decennio, infine, \u00e8 stato fortemente caratterizzato dalla presenza del \"leader\" Fabio Artico, \u00ab\"bomber, capitano, bandiera\"\u00bb.\nHall of Fame.\nNella \"Hall of Fame del calcio italiano\", creata dalla FIGC nel 2011 ed aggiornata annualmente, compaiono le seguenti personalit\u00e0 legate alla storia dell'Alessandria:\nDal 2015 Rivera \u00e8 parte anche della \"Walk of Fame dello sport italiano\", inaugurata dal CONI in quello stesso anno.\nNon esiste ancora una \"Hall of fame\" ufficiale dell'Alessandria: un esperimento in tal senso fu il sondaggio del trisettimanale locale \"Il Piccolo\" \u00ab\"La squadra del secolo\"\u00bb, che nel 2012 chiese ai lettori, nell'arco di tre mesi, d'indicare su schede precompilate un giocatore per ogni ruolo ed un allenatore tra i pi\u00f9 amati. Dai tremila tagliandi raccolti, emersero i nomi di: Nobili, Servili, Zanier e Stefani tra i portieri; Colombo, Gregucci, Cammaroto, Di Brino, Vanara, Ferrarese, Galparoli, Pedroni, Giacomazzi e Carrera tra i difensori; Rivera, Lorenzetti, Scarrone, Ferrari, Manueli, Fara, Tagnin, Camolese, Bertolini e Reja tra i centrocampisti; Artico, Marescalco, Cattaneo, Fanello, Baloncieri e Banchero I tra gli attaccanti. Il periodico aveva voluto escludere da principio il coinvolgimento di una giuria tecnica; le classifiche risultavano tendere al recentismo: solo cinque personalit\u00e0 su trenta (e nessun allenatore) vantavano una militanza in grigio precedente al 1955, mentre tre calciatori erano nella rosa al momento dell'inchiesta.\nL'Alessandria e le Nazionali di calcio.\nA partire dal debutto di Carlo Carcano, il 31 gennaio 1915, le occasioni in cui calciatori dell'Alessandria hanno vestito da titolari la maglia della Nazionale italiana maggiore in gare ufficiali sono state 45, da suddividere tra 10 giocatori: Baloncieri (20 presenze, 7 reti); Banchero I (2, 4); Bertolini, (6, 0); Brezzi (2, 0); Carcano (5, 1); Cattaneo (1, 1); Ferrari (1, 0); Gandini (6, 0); Rava (1, 0), Ticozzelli (1, 0). L'ultimo a scendere in campo fu Rava, il 1\u00ba dicembre 1946. Carcano fu anche vice-allenatore dell'Italia ai Mondiali del 1934.\nSette calciatori dell'Alessandria vantano inoltre presenze nella Nazionale B: Avalle (8, 2), Bertolini (3, 0); Busani (1, 0); Cattaneo (3, 2); Ferrari (1, 1); Milano (1, 1); Riccardi (1, 0). Il 6 aprile 1930, quattro di loro (Avalle, Bertolini, Cattaneo, Ferrari, pi\u00f9 l'ex Banchero) furono schierati contemporaneamente, a Genova, in Italia-Lussemburgo 8-1. Gianni Rivera conta, infine, otto presenze con la Nazionale giovanile e due con la Nazionale Juniores.\nTre calciatori hanno vinto con la Nazionale Universitaria il torneo calcistico delle Universiadi durante la militanza nei grigi: Gianni Califano (1997), Luca Mora e Roberto Sabato (2015).Provengono dalle giovanili dell'Alessandria giocatori che militano in nazionali giovanili under 21 e under 23.\nStatistiche e record.\nPartecipazione ai campionati.\nIn 104 stagioni sportive a partire dall'incardinamento nel sistema della FIGC nel 1912 con un primo torneo di Promozione, l'Alessandria ha partecipato a 100 campionati nazionali. Tra il 1913 e il 1929 prese parte ad un campionato di Prima Categoria Regionale, tre di Prima Categoria Nazionale, cinque di Prima Divisione e tre di Divisione Nazionale. Si aggiungono due campionati regionali di Eccellenza, uno dei quali disputato dalla Nuova Alessandria 1912.\nStatistiche di squadra.\nL'Alessandria detiene alcuni primati a livello nazionale; \u00e8 la prima squadra ad aver vinto la Coppa CONI e la Coppa Italia Semiprofessionisti di Serie C. Il club vanta la 33\u00aa tradizione sportiva fra i 65 che hanno giocato in A.\nLa vittoria per 17-2 ottenuta nel primo turno della Coppa Italia 1926-1927 contro l'AC Bologna \u00e8 la pi\u00f9 larga affermazione nella competizione (assieme a Cento-Juventus 0-15 della stessa edizione e Cittadella- 15-0 del 2015), oltre ad essere la gara nella quale si sono segnate pi\u00f9 reti complessive. Nell'edizione 2015-2016 ha raggiunto le semifinali, diventando la seconda formazione militante in terza serie a raggiungere una fase cos\u00ec avanzata della competizione dopo il precedente del 1983-1984.\nPer quanto riguarda il massimo campionato, va ricordato che lo 0-10 subito dal Torino nel 1948 \u00e8 la sconfitta pi\u00f9 larga verificatasi in tutti i campionati a girone unico. Altri record negativi, limitati ai tornei a 16 squadre, sono detenuti dall'Alessandria 1936-1937, che ottenne solamente due pareggi complessivi e che perse 20 gare su 30.\nStatistiche individuali.\nL'elenco, aggiornato al 31 dicembre 2015, tiene conto di presenze e reti registrate nelle gare di campionato disputate dall'Alessandria dalla sua nascita ad oggi. Sono segnalati in grassetto calciatori attualmente in attivit\u00e0.\nTifoseria.\nStoria.\nIn una ricerca sulla storia della tifoseria grigia, lo scrittore Alessandro Barillaro racconta che, nel 1975, gli ultras del Genoa erano stati \u00ab\"messi in guardia\"\u00bb dai \u00ab\"tifosi pi\u00f9 anziani\"\u00bb prima di una trasferta ad Alessandria, poich\u00e9 essa \u00ab\"aveva fama di essere un posto caldissimo e molto appassionato fin da quando, molti anni prima, scontri violentissimi al termine di un incontro col Piacenza erano stati addirittura sedati grazie all'intervento dell'esercito\"\u00bb (ci si riferisce al gi\u00e0 citato episodio del febbraio 1946); a dimostrazione della precoce \u00ab\"penetrazione del tifo sul territorio\"\u00bb e \u00ab\"nel tessuto cittadino\"\u00bb, la giornalista Mimma Caligaris ricorda \u00ab\"la banda musicale\"\u00bb che accolse al suo ritorno in citt\u00e0 \u00ab\"la squadra che, nel 1912, conquist\u00f2 la Coppa Flotta Aerea a Piacenza\"\u00bb, i ritrovi dei sostenitori in storici locali quali \u00ab\"il Caff\u00e8 Boratto e il Bar Flor\u00e8\"\u00bb, che fu anche sede della societ\u00e0, le \u00ab\"cinquecento persone\"\u00bb che nel 1920 seguirono la compagine cinerina in trasferta a Genova e il voto onorato da una certa \u00ab\"signorina Castelli\"\u00bb che, dopo la vittoria dello spareggio per la promozione in Serie A del 23 giugno 1957, si rec\u00f2 a piedi \u00ab\"da Felizzano a Castellazzo, fino al santuario, per ringraziare la Madonnina per il successo dell'Alessandria\"\u00bb; negli anni immediatamente successivi, secondo un'indagine della Lega Nazionale, Alessandria era il centro con la maggiore \u00ab\"affluenza di spettatori alle partite del campionato di Serie A [...] in rapporto alla popolazione effettiva\"\u00bb. Proprio lo spareggio del 1957 contro il Brescia, disputato a San Siro, \u00e8 ricordato tra le partite con il maggiore afflusso di spettatori (70\u00a0000 spettatori totali), cos\u00ec come la gara di Serie C Alessandria- del 18 marzo 1973 (17\u00a0000 spettatori e record d'incassi per l'epoca) e la semifinale di Coppa Italia Alessandria-Milan del 26 gennaio 2016, disputata allo Stadio Olimpico di Torino di fronte a circa 20\u00a0000 spettatori,\nUn primo esperimento di tifoseria organizzata dell'Alessandria, il \"Gruppo Fedelissimi Grigi,\" nato su suggerimento dell'allenatore ungherese Lajos Nemes Kov\u00e1cs, risale al 1947; dell'anno successivo \u00e8 la provocazione del tifoso che suscit\u00f2 l'ira di Valentino Mazzola in Torino-Alessandria.\nNel 1974, in occasione del ritorno in Serie B della squadra, alcuni club e singoli tifosi che occupavano la curva Nord dello stadio Moccagatta scelsero di unirsi in unico gruppo, chiamato inizialmente \"Supporters\" e poi, ispirandosi alla tifoseria organizzata della Fiorentina, \"Ultras\". Dei sostenitori viola si tese ad imitare anche lo stile di tifo, osservato durante una gara di Coppa Italia, con tamburi, cori, canti, coriandoli ed un primo striscione lungo quattro metri. Fu ad un ultras dell'Alessandria che, nel gennaio 1988, il questore di Mantova inflisse il primo Daspo in Italia per invasione di campo ed oltraggio a pubblico ufficiale.\nIl gruppo \"Ultras Grigi\" si sciolse ufficialmente dopo la retrocessione in Serie C2 del 1998 e il nome riunisce oggi, convenzionalmente, un certo numero di distinte compagnie di tifosi (Fedelissimi 1947, Supporters '99, Gentaglia, Sezione Birre Vuote, Mandrogni).\nGemellaggi e rivalit\u00e0.\nUgo Boccassi cita come prima tifoseria rivale dell'Alessandria quella dell'Andrea Doria: si verificarono scontri sia a Genova, il 1\u00ba novembre 1914 (gara caratterizzata da quello che i giornali dell'epoca definirono \u00ab\"un premeditato pestaggio\"\u00bb del pubblico ai danni degli alessandrini presenti \u00ab\"insultati, coperti di sputi, e dovettero poi pi\u00f9 tardi fare un lungo giro per raggiungere l'albergo e portati in salvo\"\u00bb, dal ferimento per arma da taglio di un dirigente ospite all'uscita dal campo e dall'arresto \u00ab\"per un incidente sorto tra il pubblico durante lo svolgimento del \"match\u00bb di un alessandrino \u00ab\"per minacce a mano armata contro alcuni spettatori parteggianti per l'Andrea Doria\"\u00bb), sia sul Campo degli Orti, il 17 aprile 1921; in quest'ultimo caso la gara fu fatta sospendere dai carabinieri per i disordini creati da genovesi \u00ab\"armati di rivoltelle e di rasoi\"\u00bb, in quello che l'inviato della \"Stampa\" defin\u00ec \u00ab\"il primo disgustoso incidente occorso in tanti anni di sane e belle battaglie sportive combattute nella nostra citt\u00e0\"\u00bb. Marcello Marcellini riporta invece che nel 1957, in occasione dello spareggio di San Siro per la promozione in A, i tifosi dell'Inter si unirono a quelli del Brescia, allenato dall'ex calciatore nerazzurro Fattori, mentre quelli del Milan scelsero di sostenere l'Alessandria dell'ex Pedroni.\nLa tifoseria organizzata, dichiaratamente apolitica, conobbe i suoi primi scontri nel corso del campionato 1974-1975 con gli ultras di Genoa, Como e Verona; paradossalmente fu proprio coi rossobl\u00f9 che, il 4 maggio 1975, sanc\u00ec il suo primo gemellaggio, \u00ab\"che ancora oggi esiste ed \u00e8 uno tra i pi\u00f9 vecchi d'Italia\"\u00bb. Nel corso dei primi anni di militanza in Serie C1 e C2 vennero a crearsi rapporti ostili con diverse tifoserie liguri e toscane: episodi di violenza si verificarono in occasione delle gare contro lo Spezia a partire dal 1979 e per tutto il ventennio successivo; nello stesso arco temporale si ricordano screzi di varia entit\u00e0 con Savona, Carrarese, Lucchese, Siena e . Pi\u00f9 recentemente si sono consolidate rivalit\u00e0 con altre tifoserie del Nord Italia: in particolare, gli scontri pi\u00f9 aspri si sono avuti coi sostenitori del Varese.\nRapporti controversi si hanno anche con i tifosi del Casale: le gare tra grigi e nerostellati (i derby della Provincia di Alessandria, che si giocano da oltre novant'anni), sono tra le pi\u00f9 appassionate in Piemonte. Altri \"derby\", meno celebrati e sentiti, sono quelli con altre squadre della provincia come Derthona, Novese, Acqui e Valenzana, e della zona del Piemonte Orientale, in particolare Novara (fu in occasione di uno scontro diretto contro gli azzurri che gli Ultras Grigi, nel 1974, realizzarono la loro prima coreografia) e Pro Vercelli; \u00e8 accaduto anche che, in alcune occasioni, gruppi di tifosi grigi e delle Bianche Casacche si siano manifestati reciproca stima.\nSuccessivamente a quello con i tifosi del Genoa, gli Ultras Grigi hanno stretto gemellaggi con quelli di (nel 1989) e Viareggio (nel 1990). Rapporti pi\u00f9 o meno profondi di amicizia e di rispetto sono intercorsi negli anni tra gruppi di tifosi grigi ed altri di , Ravenna, , Pisa, Perugia, Pro Sesto e Moncalieri, oltre che coi francesi del Tolone. Dopo l'alluvione del 1994 i tifosi della SPAL manifestarono tra i primi vicinanza ai sostenitori grigi, sottoscrivendo una raccolta fondi per il restauro dello stadio Moccagatta; altri contributi giunsero da gruppi di tifosi di Milan, , Modena, Ravenna, Leffe, Trento, Parma, Crevalcore e Liverpool.\nOrganico.\nRosa 2021-2022.\n\"Aggiornata al 25 febbraio 2022.\"\nStaff tecnico.\n\"Aggiornato al 21 gennaio 2021.\""}
{"id": "100156", "revid": "104485", "url": "https://it.wikipedia.org/wiki?curid=100156", "title": "Oltreuomo", "text": "Il concetto di oltreuomo o superuomo (dal tedesco \u00dcbermensch), introdotto dal filosofo Friedrich Nietzsche, \u00e8 un'immagine o figura metaforica che rappresenta l'uomo che diviene se stesso in una nuova futura epoca contrassegnata dal cosiddetto nichilismo attivo: secondo Nietzsche, infatti, il nichilismo passivo, che seguirebbe alla scoperta della \"morte di Dio\", ovvero dell'inesistenza di un unico scopo della vita fondamentale, pu\u00f2 essere superato solo con un accrescimento dello spirito personale, il quale appunto aprirebbe le porte a una nuova epoca, annunciata in \"Cos\u00ec parl\u00f2 Zarathustra\" (\"Also sprach Zarathustra\"), in cui l'uomo \u00e8 libero dalle catene e dai falsi valori etici e sociali dettati dallo spirito apollineo impostosi con la filosofia di Socrate, seguendo invece lo spirito dionisiaco. \nAlcune dottrine politico-ideologiche - come il nazionalsocialismo tedesco - mutuarono successivamente, strumentalizzandolo, il concetto nietzschiano di superuomo, inteso come l'avvento di individui superiori dal punto di vista razziale.\nDescrizione.\nIl termine \"superuomo\" rappresenta la traduzione iniziale che fu data all'espressione \"\u00dcbermensch\" che si trova nei testi originali di Nietzsche; tuttavia \u00e8 rilevante l'interpretazione successiva di Gianni Vattimo, a partire da \"Il soggetto e la maschera\", il quale ritiene che la traduzione letterale \"oltreuomo\" risulti pi\u00f9 appropriata e rispecchi meglio l'ideale perseguito da Nietzsche.. Questa traduzione \u00e8 per\u00f2 contestata dal filosofo Domenico Losurdo.\nIl termine tedesco pu\u00f2 comunque essere fatto risalire al greco \u1f51\u03c0\u03b5\u03c1\u03ac\u03bd\u03b8\u03c1\u03c9\u03c0\u03bf\u03c2 (hyper\u00e0nthropos), le cui prime attestazioni sono nel I secolo a.C., con Dionigi di Alicarnasso, e nel II secolo d.C., con Luciano. In tedesco il vocabolo \"\u00dcbermensch\" appare per la prima volta nel 1527, in una lettera con la quale il domenicano Hermann Rab si scagliava violentemente contro i luterani.\nAltri autori che usarono il termine, bench\u00e9 con un diverso contenuto semantico, furono il teologo Heinrich M\u00fcller, nell'opera \"Geistliche Erquickungsstunden\" (1664), Johann Gottfried von Herder e il filosofo indiano Sri Aurobindo. Johann Wolfgang von Goethe ha usato il termine in senso ironico nel Faust (\u201eWelch erb\u00e4rmlich Grauen fasst \u00dcbermenschen dich!\u201c (\"Quale tremendo orrore ti suscitano gli oltreuomini\"), parte I, scena I, v. 490) e nella sua poesia \"Zueignung\" (1787).\nIl superuomo abbandona le ipocrisie dei moralisti e afferma se stesso, ponendo di fronte alla morale comune i propri valori. Egli identifica il ritorno al mondo del pensiero dionisiaco, guidato dalle passioni. Nietzsche \u00e8 convinto dell'esistenza di un'unica vita terrena, legata alla corporeit\u00e0 fisica; l'uomo \u00e8 dunque solo corpo e deve lasciarsi guidare dalle proprie pulsioni, lacerando cos\u00ec il \"Velo di Maya\" introdotto da Schopenhauer, ovvero l'apparenza che cela la Volont\u00e0 opprimente l'individuo.\nLo scopo del superuomo non \u00e8 posto in un universo trascendente, ma trascendentale che punta alla felicit\u00e0 immanente tramite la capacit\u00e0 creativa. Egli \u00e8 visto come il grado pi\u00f9 alto dell'evoluzione, ed esercita il diritto dettatogli dalla forza e dalla superiorit\u00e0 sugli altri. Questo diritto gli si presenta tuttavia anche come dovere di contrapporsi all'ipocrisia della massa e va contro la stessa tradizionale etica del dovere. Il superuomo contrappone al \"Tu devi!\" kantiano il nietzschiano \"Io voglio!\".\nNel concetto di superuomo \u00e8 essenziale la volont\u00e0 di potenza, che va vista come movente della storia dell'uomo. Essa si presenta nella creazione della natura cos\u00ec come nelle strutture sociali, e va continuamente oltrepassata. Nel superuomo non rientra tuttavia alcuna prospettiva di violenza o spirito di dominio. Nietzsche non va assolutamente inteso come precursore di Hitler, in quanto nella figura del superuomo non viene identificato un capo carismatico, ma un annunciatore di una nuova figura di uomo. Zarathustra \u00e8 colui che rende l'uomo consapevole di essere solo un ponte verso una sua pi\u00f9 completa e \"umana\" affermazione, nella quale si serve di un supplemento di coscienza e di spirito per adempiere al soddisfacimento della propria esistenza. Nonostante esso sia un modello del tutto a-morale, non pu\u00f2 essere identificato come celebrazione del \"germanesimo\", n\u00e9 con il \"superomismo\" legato al modello estetico di Gabriele D'Annunzio.\nL'\u00dcbermensch per Nietzsche \u00e8 inteso quasi come meta (nel suo significato etimologico di \"oltre\" e figurato di \"fine\")-uomo, a cui tendere e per cui venire selezionati ed educati; in quanto bisogna prima creare le condizioni psicofisiche interne ed esterne adatte perch\u00e9 il superuomo possa apparire. In questo da un lato prendendo a modello il grandioso splendore, culturale e politico, prodotto dalla secolare selezione psicofisica della nostra passata aristocrazia \"(fenomeno comune a tutte le civilt\u00e0 in ascesa ma \"inconscio\" rispetto alla sua teoria meta-umana)\" incominciato nel Rinascimento italiano e culminato nel '700 francese; dall'altro rifacendosi all'antico ginnasio greco o la Repubblica di Platone, il cui scopo finale era la creazione del guerriero-filosofo. Uomo nuovo che per\u00f2 resta in bilico \"sulla corda tesa sopra l'abisso\", a met\u00e0 rappresentante di quel superuomo al di l\u00e0 dell'ominide e per l'altra met\u00e0 precursore e generatore dello stesso.\nDi qui l'ammirazione di Nietzsche per la tragedia greca (\"in particolare Eschilo)\", quale mezzo educativo all'eroica tragicit\u00e0 della vita, e per il prometeico istinto dell'uomo rinascimentale \"(l'uomo universale)\" che nella sua completezza teorica e pratica sapeva tendere oltre l'\"umano troppo umano\"; con una magnificenza creatrice, culturale e politica, che quell'impulso vitale, \"al di l\u00e0 del bene e del male\", comporta. Per lui, e ai suoi tempi, ancora incarnato in particolare da Napoleone e Goethe.\nIl superomismo, ossia l'atteggiamento di attesa di tipi umani superiori, non \u00e8 stata comunque una novit\u00e0 assoluta introdotta da Nietzsche. Per esempio, gi\u00e0 un autore amato da Nietzsche, Ralph Waldo Emerson, ispirandosi al \"culto degli eroi\" di Thomas Carlyle, parlava di una variegata serie di figure umane idealizzate come i \"grandi uomini\", gli \"uomini rappresentativi\", \"il Poeta\", il \"Pensatore\" il \"semidio\" ma anche l'uomo della potenza e della sovrabbondanza vitale, che Emerson chiamava \"plus man\" nel saggio \"Potenza\". Probabilmente l\"'\u00dcbermensch\" nietzschiano \u00e8 stato mutuato da quest'espressione.\nNella sua opera \"Cos\u00ec parl\u00f2 Zarathustra\" (\"Also sprach Zarathustra\") Nietzsche spiega i tre passi che l'essere umano deve seguire per divenire \"superuomo\" (uomo del \"super\"amento):\nI suoi maestri.\nPer esperienza storica, quanto e forse pi\u00f9 importante del superuomo, erano per Nietzsche i suoi educatori all'universalit\u00e0 rinascimentale e al \"grande stile\" tragico eschileo che - come nella Repubblica di Platone, l'Aio rinascimentale, Il Principe di Machiavelli o Napoleone - dovevano formare una nuova aristocrazia di \"Signori della Terra\" della politica mondiale. In questo aiutati dall'arte, l'ascesi... e la scienza per selezionare e rafforzare quel determinato tipo d'uomo superiore gi\u00e0 apparso in passato in modo casuale e represso dal \"gregge\" in modo voluto; dando cos\u00ec inizio a una filosofia sperimentale la cui meta-fisica, avvalendosi del sapere scientifico e le creazioni artistiche, elaborasse i canoni estetici (le nuove tavole dei valori) psicofisici per ottenere e plasmare tali portatori della specie umana oltre se stessa: gli \"Iperborei\".\nInfluenze politiche, sociali e culturali.\nSuperuomo e anarchismo.\nIl pensiero di Nietzsche ebbe un'importante influenza sugli autori anarchici. Spencer Sunshine scrive che \"C'erano molte cose che hanno attirato gli anarchici a Nietzsche: il suo odio per lo Stato; il suo disgusto per il comportamento sociale irragionevole delle \"greggi\"; il suo anticristianesimo; la sua diffidenza verso l'effetto sia del mercato sia dello Stato sulla produzione culturale; il suo desiderio di un 'superuomo' (\"overman\") - vale a dire, di uomo nuovo che non doveva essere n\u00e9 padrone n\u00e9 schiavo; il suo elogio del s\u00e9 estatico e creativo, con l'artista come suo prototipo, che avrebbe potuto dire, 'S\u00ec' per l'auto-creazione di un nuovo mondo sulla base del nulla; e la sua trasmissione della 'trasvalutazione dei valori' come fonte di cambiamento, in contrasto a una concezione marxista della lotta di classe e alla dialettica di una storia lineare.\" L'influente anarchica statunitense Emma Goldman nella sua celebre raccolta di saggi \"Anarchia, femminismo e altri saggi\" (\"Anarchism and Other Essays\"), nella prefazione difende appassionatamente sia Nietzsche sia Max Stirner dagli attacchi all'interno dell'anarchismo quando dice che \"La pi\u00f9 avvilente tendenza comune tra i lettori \u00e8 quello di strappare una frase da un'opera, come criterio delle idee o della personalit\u00e0 dello scrittore. Friedrich Nietzsche, per esempio, viene denigrato come un odiatore dei deboli, perch\u00e9 credeva nell'\u00dcbermensch. Non sovviene agli interpreti poco profondi di quella mente gigante che questa visione dell'\u00dcbermensch invoca anche uno stato della societ\u00e0 che non dar\u00e0 vita a una razza di deboli e schiavi.\"\nSunshine afferma che \"gli anarchici spagnoli mescolarono anche la loro politica di classe con l'ispirazione nietzschiana.\" Murray Bookchin, in \"The Spanish Anarchists\", descrive il membro di spicco del CNT\u2013FAI Salvador Segu\u00ed come \"un ammiratore dell'individualismo nietzscheano, del \"superhombre\" a cui 'tutto \u00e8 permesso'.\" Bookchin, nella sua introduzione del 1973 a \"The Anarchist Collectives\" di Sam Dolgoff, descrive a sua volta la ricostruzione della societ\u00e0 da parte dei lavoratori come un progetto nietzscheano. Bookchin afferma che \"i lavoratori devono vedersi come esseri umani, non come esseri di classe; come personalit\u00e0 creative, non come 'proletari', come individui autonomi, non come 'masse'. . . (la) componente economica deve essere umanizzata proprio dalla proposizione di un'affinit\u00e0 di amicizia' per il processo di lavoro, diminuendo il ruolo del lavoro oneroso nella vita dei produttori, infatti da una 'trasvalutazione dei valori' totale (per usare l'espressione di Nietzsche , in quanto si applica alla produzione e al consumo cos\u00ec come alla vita sociale e personale.\")\nSuperuomo e nazionalsocialismo.\nIl termine \"\u00dcbermensch\" fu utilizzato frequentemente da Hitler e dal regime nazista per descrivere la loro idea di una razza ariana o razza dominante germanica biologicamente superiore; una forma di \"\u00dcbermensch\" nietzschiano divenne un fondamento ideologico per il Partito Nazionalsocialista dei Lavoratori Tedeschi. La loro concezione di \"\u00dcbermensch\", tuttavia, fu di natura razziale. La nozione nazista di razza dominante gener\u00f2 anche l'idea di \"esseri umani inferiori\" (\"Untermenschen\") che potevano essere dominati e schiavizzati; questo termine non \u00e8 presente nelle opere di Nietzsche. Nietzsche stesso fu critico sia con l'antisemitismo sia con il nazionalismo tedesco. A dispetto di queste dottrine, afferm\u00f2 che egli e la Germania erano stati grandi solo a causa di \"sangue polacco nelle loro vene\", e scrisse nel 1887 che \u00abGli ebrei sono pi\u00f9 interessanti dei tedeschi, la loro storia presenta problemi ben pi\u00f9 fondamentali\u00bb. In ogni caso, il termine \"Untermensch\", usato dai nazionalsocialisti, non si trova da nessuna parte nelle opere di Nietzsche. In contrasto con l'Oltreuomo, l'Ultimo uomo \u00e8 descritto in Cos\u00ec parl\u00f2 Zarathustra come stanco della vita, disinteressato e letargico.\nIl \"superuomo\" dannunziano.\nGabriele D'Annunzio per la stesura dei suoi primi romanzi si rifece molto al superomismo nietzschiano. Infatti molti dei temi toccati nelle opere dannunziane sono quelli della ricerca del protagonista nel diventare un asceta, un essere perfetto in grado di controllare la Natura, le passioni che provengono da essa, e perfino le passioni stesse che egli prova stando con le sue amanti. Un elemento forse che separa D'Annunzio dal superomismo di Nietzsche \u00e8 proprio il fatto della relazione amorosa del protagonista \"superuomo\" con le donne. Non vi \u00e8 opera nella produzione di D'Annunzio in cui il protagonista non sia solo senza una donna.\nAd esempio ne \"L'innocente\" il protagonista Tullio ha vari rapporti amorosi con la sua donna e dopo che viene a conoscenza dell'esistenza di una via per arrivare a guardare la sua esistenza senza dolore, abbandona per sempre l'amata. Tuttavia questa \u00e8 incinta e cos\u00ec Tullio si ritrova come frenato nel percorrere il suo percorso filosofico all'infuori della vita terrena. Egli \u00e8 fortemente collegato al suo mondo perch\u00e9 ora sta per diventare padre. Per liberarsi di quel calvario uccide il figlio non appena nasce.\nNel \"Trionfo della morte\" il nobile protagonista Giorgio, la cui stirpe affonda le radici nella citt\u00e0 abruzzese di Guardiagrele, \u00e8 distrutto proprio dal fatto che possiede un'amante troppo invadente: Ippolita. Giorgio, dopo aver provato delusione nel tornare nel suo paese d'origine da Roma, si trasferisce in una casa a San Vito Chietino sopra un eremo che oggi \u00e8 chiamato \"Eremo Dannunziano\". Ma neanche l\u00ec trova la pace, perch\u00e9 si accorge che un male lo tormenta. Pian piano Giorgio scopre che l'origine del suo male di vivere \u00e8 proprio Ippolita stessa, dissuadente e infantile. Nel romanzo ci sono molte citazioni dal \"Cos\u00ec parl\u00f2 Zarathustra\" in cui Giorgio cerca di emulare, senza riuscirci, i dettami del filosofo nietzschiano. Dopo aver avuto un'ennesima delusione nell'essersi accorto come la gente della sua terra d'Abruzzo fosse caduta in basso, Giorgio focalizza definitivamente in Ippolita la sua \"Nemica\", la ragione del suo male. Disperato egli si suicida coinvolgendo anche l'amante.\nNel \"Fuoco\" tutto cambia: Stelio \u00e8 un uomo acceso dalla passione per l'arte e la fama, gi\u00e0 consapevole di essere superuomo. Uno degli oggetti del suo desiderio sono, ovviamente, le donne; e tuttavia, egli infine sacrifica la sua relazione con la Foscarina (alter ego di Eleonora Duse) per poter perseguire il suo progetto di una grande opera teatrale \"latina\" in grado di competere con quella di Richard Wagner."}
{"id": "100157", "revid": "1002318", "url": "https://it.wikipedia.org/wiki?curid=100157", "title": "Kalevipoeg", "text": "Kalevipoeg \u00e8 un poema epico scritto da Friedrich Reinhold Kreutzwald in lingua estone e raccolto in oltre 19.000 versi raggruppati in venti canti.\nFu pubblicato la prima volta nel 1857 e narra delle avventure del figlio di Kalev.\nL'eroe, nato postumo alla morte del padre, sin da piccolo dimostr\u00f2 grande vigoria, tanto da strapparsi le fasce di dosso e spezzare la propria culla.\nPochi mesi pi\u00f9 tardi era talmente forte da lanciare enormi pietre per gioco e sradicare alberi per farne slitte.\nDescrizione.\nLa struttura di questo poema trae l'influenza letteraria dalla mitologia germanica e la tragicit\u00e0 delle cruenti saghe nordiche (che si differenziano dalle tipiche atmosfere rarefatte finlandesi di cui un esempio \u00e8 il Kalevala), ma sostiene l'intera epopea mitologica della saga che dagli estoni \u00e8 considerata come la storia del fondatore di un regno antico e padre di molti altri eroi delle zone baltiche.\nStoria del poema.\nDiventato il poema epico estone per eccellenza grazie anche alla forte componente patriottica in esso contenuta, ne fu stesa una prima versione da Friedrich Robert Faehlmann nel 1839, che fu ripresa nel 1850 da Friedrich Reinhold Kreutzwald dopo la morte del Faehlmann. \nKreutzwald ne scrisse la poesia interpretandola come la ricostruzione di un vecchio racconto epico e, raccogliendo le tradizioni popolari del mito (che interpretano come tracce delle azioni di Kalevipoeg le forme di vari oggetti o le caratteristiche naturali delle zone baltiche, finniche e scandinave), riusc\u00ec a riunirle per narrarle in un insieme omogeneo.\nNel 1853 fu ultimata la versione iniziale dell'opera, composta in 13.817 versi ma che non pot\u00e9 essere stampata a causa della censura. La seconda versione (completamente modificata e di 19.087 versi), fu pubblicata in versione accademica dal \"Learned Estonian Society\" tra il 1857 ed il 1861 unitamente alla traduzione in tedesco e la terza versione (del 1862) che usc\u00ec leggermente abbreviata (19.023 versi) fu stampata a Kuopio in Finlandia diventando il libro ancor'oggi accessibile a tutti.\nVersione in italiano.\nEsiste un'edizione in italiano che risale al 1935 e con la traduzione condotta sulla riduzione francese di Nora Raudsepp e Paul de St\u0153cklin.\nIl poema in sinossi.\nIl poema \u00e8 scritto in venti canti, qui sotto riassunti in sinossi. Nei primi due l'autore introduce il matrimonio di Linda e Kalev (i genitori del protagonista) per collegare l'appartenenza del protagonista al regno antico descritto nella cultura popolare baltica. La saga di Kalevipoeg comincia dal terzo canto e quando l'eroe \u00e8 gi\u00e0 adulto ed essendo stato suo padre (Kalev) un gigante, lo stesso Kalevipoeg a sua volta \u00e8 un gigante, quindi la rappresentazione delle sue azioni e gli oggetti che maneggia (le spade, i sassi e le querce) sono sempre di dimensione maggiore rispetto agli altri protagonisti della saga i quali, come il fabbro Ilmarine, l'uomo di \"statura umana\" citato nell'undicesimo canto e l'infernale Sarvik, sono invece di dimensioni normali.\nI - I Matrimoni di Salme e Linda.\nTre fratelli viaggiano in luoghi diversi ed il pi\u00f9 giovane \u00e8 Kalev, figlio di Taara, che raggiunge l'Estonia volando sulla schiena di una grande aquila e ne diventa il Re. Una vedova del paese di \"L\u00e4\u00e4ne\" trova una gallina, un uovo di cedrone ed un corvo e decide di portarli a casa con se. \nCos\u00ec dai primi due crescono le fanciulle (Salme e Linda), mentre dal corvo (che ha scartato) si sviluppa soltanto una serva. \nMolti pretendenti si fecero avanti per le due ragazze e Salme scelse il figlio del cielo stellato, mentre Linda scelse Kalev, un gigante spaventoso. \nEntrambe le due donne passano la loro vita con i rispettivi mariti.\nII - La morte di Kalev.\nKalev muore, ma prima predice la grandezza dei suoi figli (\"Sohni\", \"Kalevide\" e Kalevipoeg). Linda lo piange per sette giorni e sette notti e le sue lacrime formano il lago Peipus, poi lo seppellisce dieci piedi sotto terra e costruendoci sopra una tomba su cui oggi sorge Toompea, (la Citt\u00e0 Vecchia di Tallinn). \nLinda si sente pronta al parto e chiede aiuto al dio Ukko, che giunge in suo aiuto portando culle e comodit\u00e0 e quando nascono, i figli piangono per mesi strappando vestiti e culle. Crescono rapidamente, giocano ed imparano i mestieri.\nIII - Il rapimento di Linda.\nKalevipoeg, non trovando pi\u00f9 la madre (Linda) dopo il rientro da una battuta di caccia con i due fratelli (Sohni e Kalevide), scopre che \u00e8 stata rapita da Tuuslar (un mago finlandese che ne pretese la mano dopo la morte del marito) e, diversamente dai fratelli che si coricano per dormire, decide di interrogare la tomba del padre (Kalev) ricevendo il consiglio di cercare la madre seguendo le indicazioni del vento e delle stelle. \nGiunto al mare l'eroe si butta tra le onde per nuotare verso il largo e fino a raggiungere un'isola dove si addormenta per venire risvegliato dal canto della fanciulla Saarepiiga.\nIV - L'incesto.\nKalevipoeg e la ragazza giacciono insieme ma l'amore dei due finisce bruscamente poich\u00e9 lui le rivela di essere il figlio di Kalev e lei, tra i singhiozzi e l'orrore fa accorrere il vecchio padre adottivo che rivela al protagonista che il vero padre della donna \u00e8 il medesimo Kalev, il padre di Kalevipoeg. \nPoich\u00e9 ci\u00f2 che avvenne tra i due giovani fu un incesto, per vergogna e raccapriccio la ragazza si affoga nel mare ed inutilmente Kalevipoeg cerca di salvarla.\nV - L'incontro con Tuuslar.\nRipartito dall'isola e giunto in Finlandia, Kalevipoeg si inoltra nella terraferma fino a giungere in prossimit\u00e0 della dimora del mago Tuuslar che, temendolo, gli invia contro un esercito che il protagonista sconfigge utilizzando come arma una quercia sradicata. Poi, ignorando la richiesta di piet\u00e0 del mago, gli spacca il cranio e si rende conto di aver ucciso l'unica persona che conosceva il luogo dov'\u00e8 nascosta sua madre.\nVI - La spada maledetta.\nPrima di lasciare la Finlandia e ricominciare la ricerca della madre, Kalevipoeg si reca dal fabbro Ilmarine per acquistare una spada degna di lui e provandone diverse, continua a spezzarle fino a che non trova una spada forgiata tra gli incantesimi e dopo sette anni di lavoro e che, provandola contro l'incudine del fabbro, la taglia in due. Cos\u00ec Kalevipoeg paga un ricco prezzo al fabbro e festeggia fino ad ubriacarsi, per poi avere un alterco con il figlio maggiore del fabbro ed ucciderlo proprio con quella spada. La spada infine viene maledetta dal fabbro.\nVII - Il ritorno in Estonia.\nTornato in Estonia l'eroe dapprima racconta delle disavventure avvenute, poi si riconcilia con i fratelli e con loro decide che \u00e8 tempo di eleggere il nuovo re tramite una sfida.\nVIII - La sfida sul lago.\nGareggia con i due fratelli su chi riesce a lanciare una pietra pi\u00f9 lontano degli altri presso il lago Peipus e vince la sfida. I suoi fratelli lasciano l'Estonia e lui, arresosi ad un sonno profondo, non si accorge che il suo cavallo viene mangiato dai lupi.\nIX - Il pericolo della guerra.\nKalevipoeg si sveglia da un terribile sogno (che il suo cavallo \u00e8 stato ucciso dai lupi) e scopre che \u00e8 vero, cos\u00ec per vendetta attraversa la terra uccidendo tutte le bestie selvagge che incontra. Si sente stanco e dorme di nuovo, poi viene informato della marcia dei Cavalieri Teutonici e dell'arrivo della guerra.\nX - I demoni d'acqua.\nMentre con il cugino Alevipoeg attraversa il proprio regno, s'imbatte in alcuni demoni dell'acqua che discutono, Alevipoeg ed un demone discutono e litigano cos\u00ec Kalevipoeg interviene sconfiggendo il demone. \nDecide poi di erigere quattro fortezze, la prima sulla tomba del padre, un'altra ai confini del fiume Emaj\u00f5gi, una terza nel paese di Kolga-Jaani e l'ultima ad \"Allugalta\". Per munirsi di legname destinato alla costruzione l'Eroe fa ritorno al lago Peipus.\nXI - Kalevipoeg perde la spada.\nMentre attraversa il lago, viene visto da un mago malvagio che decide di annegarlo. Il mago fallisce ma riesce a rubargli la spada che per\u00f2 per il troppo peso gli cade nel fiume K\u00e4\u00e4pa. \nKalevipoeg dorme e quando si risveglia chiama la propria spada che gli risponde dicendo che non sarebbe pi\u00f9 potuta risalire dalle acque del fiume e cos\u00ec l'eroe le ordina di mozzare entrambe le gambe a chiunque immergesse le proprie in quell'acqua. \nKalevipoeg prosegue nel suo viaggio ed incontra un uomo di statura umana che gli racconta una storia di giganti e cos\u00ec, divertito, gli offre la sua protezione ponendo l'uomo nella sua bisaccia.\nXII - La lotta contro i figli del mago.\nI tre figli del mago lo attaccano mentre cammina sulla strada, lui combatte duramente ma non vince fino a che non sente il consiglio di una piccola voce che viene dal sottobosco. Cos\u00ec dopo aver vinto chiede alla vocina di mostrarsi e questi esce dal nascondiglio. Kalevipoeg taglia parte del suo mantello per darlo all'aiutante e cercando nella bisaccia scopre che l'uomo che vi aveva posto in precedenza \u00e8 morto. Si addormenta, subisce un incantesimo e dorme per sette settimane sognando e ricordando l'officina di Ilmarine.\nXIII - Nel regno sotterraneo.\nKalevipoeg perde il carico di legna e torna indietro per cercarne dell'altra e sulla via del ritorno vede alcuni demoni che cucinano all'ingresso di una grotta e decide di entrare. Vede il palazzo di Sarvik, vi entra e giunge ad una stanza chiusa da una porta, da cui giunge un canto femminile. Prova a sfondare la porta e ci riesce solo con i suggerimenti della ragazza. \nUna volta entrato e dopo l'arrivo delle due sorelle di lei, chiede di chi sia quella casa sotterranea e gli viene detto che \u00e8 di Sarvik. Poi gli danno un cappello ed un bastone magico cos\u00ec lui promette di liberarle e trovargli un marito.\nXIV - Il castello di Sarvik.\nLe tre ragazze gli mostrano il castello, intricato ed imponente e gli confessano di essere immortali, ma anche infelici. Lui risponde che lotter\u00e0 contro Sarvik e che le salver\u00e0 cos\u00ec gli viene dato un liquore magico e poi indossa il cappello (magico) che lo rimpicciolisce in statura e dimensioni. Al ritorno di Sarvik, Kalevipoeg lo sfida ed i due incominciano a lottare, cos\u00ec alla prima occasione si toglie il cappello, riprende le proprie dimensioni e sconfigge Sarvik per poi fuggire dal palazzo (e dal regno dei morti) con le tre ragazze.\nXV - Il matrimonio delle tre sorelle.\nNullho, il fratello di Sarvik, corre all'inseguimento ma Kalevipoeg usa il bastone magico evocando dapprima un mare, poi un ponte incantato che permette a loro di correre oltre il mare ed infine fa crollare il ponte una volta passati. \nNullho \u00e8 costretto a fermarsi ma riesce a strappare a Kalevipoeg la promessa che un giorno sarebbe tornato a sfidare Sarvik. \nTornato in Estonia con del nuovo legname e le tre fanciulle, si riun\u00ec con il suo popolo che organizz\u00f2 una gran festa. Intanto, gli dissero, i Cavalieri Teutonici continuavano la loro avanzata. Cos\u00ec Kalevipoeg diede il legname ai suoi architetti che cominciarono a costruire le fortificazioni richieste. Le tre ragazze andarono in sposa ai suoi tre aiutanti \"Alev\", \"Sulev\" e \u00d5lev e da quelle unioni sarebbe discesa una razza forte e fiera.\nXVI - Viaggio in capo al mondo.\nMentre ferveva il lavoro alle fortificazioni, egli fu preso dal desiderio d'imparare cos\u00ec decise di raggiungere il punto estremo del nord dove cielo e terra si congiungono. E chiam\u00f2 il suo architetto \u00d5lev, per dirgli di costruire una nave con del legno di quercia e poter intraprendere quel viaggio. Questi rispose che ci voleva una nave di metallo poich\u00e9 una nave di legno sarebbe stata bruciata dal fuoco delle aurore, cos\u00ec la nave fu fatta con l'argento e battezzata \"Lennuk\" (uccello). \nRaggiunge la Lapponia ed incontra un saggio mago di nome Varrak a cui chiede la direzione per raggiungere il punto in cui il cielo si poggia sulla terra e Varrak risponde che il mare \u00e8 senza limiti e tutti coloro che prima di lui cercarono quella via sono morti.\nKalevipoeg per\u00f2, non desiste cos\u00ec Varrak sale sulla nave in qualit\u00e0 di pilota chiedendo in cambio di un oggetto che si trovava incatenato nella casa di Kalev, cosa che Kalevipoeg non ricorda che suo padre avesse. &lt;br&gt;\nLa nave prosegue verso nord e costeggia rive sconosciute, passa per terre abitate da giganti, evita balene immense e tempeste, supera gli iceberg e, giunti in una terra abitata da cani saggi e con il viso di uomo, scopre da loro che oltre c'\u00e8 soltanto il vuoto ed il nulla. Allora sente la nostalgia della patria lontana e gira la prua verso il sud.\nXVII - Gli eroi e la guerra.\nTornato in Estonia, Kalevipoeg trova la citt\u00e0 costruita da \u00d5lev sopra al luogo dove un tempo si trovava la tomba del padre (Kalev). Mura e fossati la difendevano ed era stata chiamata \"Lindanisa\", (seno di Linda, oggi \u00e8 la citt\u00e0 di Tallinn) poich\u00e9 essa, come un grembo materno, accoglieva e proteggeva i suoi abitanti. \nPoi Cavalieri Teutonici entrano nella terra di \"Viru\", (l'Estonia) invadendo il paese, devastandolo e saccheggiandolo. Kalevipoeg sale sul suo a cavallo per guidare i suoi uomini alla riscossa e con la sua nuova spada combatte fino a quando vince e scaccia il nemico. Infine parla ai suoi della battaglia con un discorso di vittoria ed orgoglio.\nXVIII - Ritorno a P\u00f5rgu.\nLa Kalevipoeg si sveglia nella notte e trova le porte di P\u00f5rgu (l'inferno), vi entra e procede nelle profondit\u00e0. Attraversa un grande ponte di ferro e trova un enorme esercito che sconfigge, poi supera il ponte entrando nel palazzo di Sarvik. L\u00ec ha una visione di sua madre e della madre di Sarvik.\nXIX - L'ultima festa degli eroi.\nLotta e vince contro Sarvik. Poi prende un piccolo tesoro prima di tornare nel mondo degli uomini. Cena con i compagni mangiando un bue catturato da Alevipoeg e viene a sapere di una nuova invasione del paese. Varrak parte per la Lapponia portando con s\u00e9 un libro di saggezza e molti rifugiati arrivano con notizie delle battaglie in corso. Kalevipoeg consulta la tomba del padre ma non ottiene risposta.\nXX - l'Armageddon.\nKalevipoeg si prepara alla guerra e seppellisce il suo tesoro, poi combatte per molti giorni perdendo il suo cavallo ed alcuni dei suoi eroi. \u00d5lev costruisce un grande ponte sul fiume V\u00f5handu e l'esercito vi procede per attaccare nemico. Dopo molti giorni di battaglia Alevipoeg scivola, cade nel lago e annega. Kalevipoeg \u00e8 cos\u00ec dolente che abdica ponendo il regno nelle mani di \u00d5lev per ritirarsi sulle rive del fiume Koiva ma non vi trova la pace che desidera e cos\u00ec vaga per tutto il paese e verso il Lago Peipus dove ritrova il fiume in cui cadde la sua prima spada. Guadandolo, si ricorda della promessa fatta dalla spada solo dopo che questa gli taglia i piedi. \nCos\u00ec l'eroe muore e sale in cielo ma, essendo considerato troppo prezioso viene rianimato dal dio Taara nel suo vecchio corpo e con il compito di stare di guardia fuori dalle porte di P\u00f5rgu e tenere d'occhio Sarvik ed i suoi demoni.\nE per sempre vi rimane in parte legato alle porte di P\u00f5rgu ed in parte bloccato in una roccia."}
{"id": "100162", "revid": "6923", "url": "https://it.wikipedia.org/wiki?curid=100162", "title": "Potere d'acquisto", "text": "Il potere di acquisto della moneta \u00e8 definito come l'inverso dell'indice generale dei prezzi registrato in un sistema economico ad una certa data (formula_1, dove formula_2 \u00e8 appunto il livello generale dei prezzi al tempo t), riferendosi a un reddito unitario, ovvero a un'unit\u00e0 della moneta (un euro, un dollaro, etc.).\nDefinizione.\nPu\u00f2 essere definito come reddito reale o potere di acquisto dei redditi, posto in relazione a un indice dei prezzi, come l'inflazione:\nAlternativamente, si pu\u00f2 dire che il potere di acquisto di una moneta dice quanto bene composito (un paniere di beni utilizzato per la misurazione del livello generale dei prezzi) si pu\u00f2 acquistare con un'unit\u00e0 della moneta in oggetto. Quindi all'aumentare del livello generale dei prezzi, cio\u00e8 in presenza di inflazione, il potere di acquisto del denaro tenda a diminuire.\nEsso deriva dalla considerazione che quanto maggiore \u00e8 la quantit\u00e0 di \"beni\" e \"servizi\" che possono essere acquistati con una moneta, tanto maggiore \u00e8 il valore di quella moneta. Quindi il potere d'acquisto della moneta varia in maniera inversa rispetto al livello generale dei prezzi: pi\u00f9 alti sono i prezzi, minore \u00e8 la capacit\u00e0 di acquisto della moneta.\nIndice di potere d'acquisto.\nL'indice di potere d'acquisto di una regione (Stato, Regione, Provincia, citt\u00e0 e cos\u00ec via) \u00e8 procapite rispetto alla media nazionale. L'indice medio nazionale ha valore 100."}
{"id": "100163", "revid": "1543377", "url": "https://it.wikipedia.org/wiki?curid=100163", "title": "Tallio", "text": "Il tallio \u00e8 l'elemento chimico di numero atomico 81 e il suo simbolo \u00e8 Tl. \u00c8 un metallo del blocco p grigio e malleabile; somiglia allo stagno, ma scurisce per ossidazione quando \u00e8 esposto all'aria. Il tallio venne scoperto indipendentemente nel 1861 dai chimici William Crookes e Claude-Auguste Lamy in residui della produzione di acido solforico.\nEntrambi utilizzarono il metodo, allora sviluppato da poco, della spettroscopia di fiamma, in cui il tallio produce una notevole riga spettrale di colore verde. Il termine \"tallio\", dal greco \u03b8\u03b1\u03bb\u03bb\u03cc\u03c2 (\"thall\u00f3s\"), che significa \"germoglio verde o ramoscello\", \u00e8 stato coniato da Crookes. Nel 1862 venne isolato sia da Lamy grazie all'elettrolisi, sia da Crookes per precipitazione e fusione della polvere risultante. Crookes lo esib\u00ec alla mostra internazionale che si apr\u00ec il 1\u00ba maggio di quell'anno sotto forma di polvere, precipitato dallo zinco.\nIl tallio tende a ossidarsi a +3 e +1 come sale ionico. Lo stato +3 assomiglia a quello degli altri elementi del gruppo 13 (boro, alluminio, gallio, indio). Invece lo stato +1, che \u00e8 molto frequente, ricorda la chimica di metalli alcalini e gli ioni del tallio(I) si trovano per lo pi\u00f9 nei minerali a base di potassio.\nTuttavia commercialmente il tallio non viene ottenuto dai minerali di potassio, ma come sottoprodotto dalla raffinazione di metalli pesanti. Circa il 60-70% della produzione di tallio viene utilizzato nell'industria elettronica, mentre il restante \u00e8 destinato all'industria farmaceutica e alla produzione di vetro. Trova impiego anche nei rivelatori di luce infrarossa. Il radioisotopo tallio-201 viene utilizzato in piccole quantit\u00e0 come radiotracciante non tossico negli esami di imaging biomedico in medicina nucleare, in particolare nella scintigrafia miocardica.\nI sali di tallio solubili, molti dei quali sono quasi insapori, sono altamente tossici e sono stati storicamente utilizzati in topicidi e insetticidi, ma vista la loro tossicit\u00e0 non selettiva in molti paesi l'uso di questi composti \u00e8 stato vietato o limitato. In particolare l'avvelenamento da tallio si manifesta con la perdita dei capelli. A causa della sua popolarit\u00e0 storica come \"arma del delitto\", il tallio ha acquisito, insieme con l'arsenico, notoriet\u00e0 come \"veleno dell'avvelenatore\" e \"polvere dell'eredit\u00e0\".\nStoria.\nIl termine \"tallio\" deriva dal greco \u03b8\u03b1\u03bb\u03bb\u03cc\u03c2 (\"thallos\")\",\" cio\u00e8 \"germoglio verde\". Il nome \u00e8 dovuto alle linee di emissione nello spettro, di un colore verde acceso.\nDopo la pubblicazione di un miglior metodo da adottare per condurre una spettroscopia di fiamma elaborato da Robert Bunsen e Gustav Kirchhoff e a seguito della scoperta del cesio e del rubidio negli anni 1859-1860, la spettroscopia di fiamma \u00e8 diventata un metodo approvato per determinare la composizione dei minerali e dei prodotti chimici. William Crookes e Claude-Auguste Lamy incominciarono fin da subito a utilizzare il nuovo metodo. Crookes lo adoper\u00f2 per fare determinazioni spettroscopiche per il tellurio su composti del selenio depositatisi nella camera principale di un impianto di produzione di acido solforico, vicino a Tilkerode, nelle montagne Harz. Qualche anno prima aveva ottenuto i campioni per la sua ricerca sul cianuro di selenio grazie ad August Hofmann.\nNel 1862 Crookes fu in grado di isolare piccole quantit\u00e0 del nuovo elemento e determinare le propriet\u00e0 di alcuni composti. Claude Auguste Lamy utilizz\u00f2 uno spettrometro che era simile a quello di Crookes per determinare la composizione di una sostanza contenente selenio, depositatasi durante la produzione di acido solforico dalla pirite. Not\u00f2 anche la nuova linea verde nello spettro di emissione e concluse che si trovava davanti a un nuovo elemento. Lamy aveva ricevuto questo materiale dallo stabilimento di acido solforico del suo amico Fr\u00e9d Kuhlmann e questo sottoprodotto era disponibile in grandi quantit\u00e0. Lamy incominci\u00f2 quindi a isolare il nuovo elemento da quella fonte. Il fatto che Lamy fosse in grado di lavorare ampie quantit\u00e0 di tallio gli permise di determinare le propriet\u00e0 di diversi composti e in aggiunta di preparare un piccolo lingotto di tallio metallico rifondendo il minerale che aveva ottenuto per elettrolisi dei sali di tallio.\nPoich\u00e9 entrambi gli scienziati scoprirono il tallio indipendentemente e gran parte del lavoro, soprattutto l'isolamento del tallio metallico, fu fatto da Lamy, Crookes cerc\u00f2 di garantire la sua priorit\u00e0 sul lavoro. Lamy si aggiudic\u00f2 una medaglia all'Esposizione Internazionale di Londra del 1862: \"per la scoperta di una nuova e abbondante fonte di tallio\" e, dopo pesanti proteste, anche Crookes ricevette una medaglia: \"tallio, per la scoperta del nuovo elemento\". La polemica tra i due scienziati continu\u00f2 per tutto il biennio 1862-1863, per poi andare scemando e concludersi dopo l'elezione di Crookes a membro della Royal Society, avvenuta nel giugno del 1863.\nIl tallio \u00e8 stato un tempo molto adoperato nei veleni per roditori. Dopo diversi incidenti l'uso come veleno \u00e8 stato vietato negli Stati Uniti mediante l'Ordine Esecutivo Presidenziale (\"President Executive Order\") n\u00ba del febbraio 1972. Negli anni successivi molti altri Paesi ne hanno vietato l'uso.\nCaratteristiche chimiche e fisiche.\n\u00c8 un metallo tenero e malleabile che pu\u00f2 essere tagliato anche da un coltello. Esposto all'aria, la sua superficie lucente si ossida assumendo una tinta grigio-bluastra simile a quella del piombo. Col prolungarsi dell'esposizione si forma sulla superficie del metallo uno strato di ossido. In presenza di acqua si forma invece uno strato di idrossido di tallio. Il suo stato di ossidazione pi\u00f9 stabile \u00e8 il tallio(I), ma sono noti numerosi composti e composti di coordinazione di tallio(III).\nApplicazioni.\nIl solfato di tallio(I), inodore e insapore, \u00e8 usato come veleno per i topi e per le formiche. In molte nazioni \u00e8 stato vietato per via della sua pericolosit\u00e0. Tra gli altri usi del tallio si annoverano:\nIl tallio \u00e8 inoltre coinvolto nelle ricerche per lo sviluppo di materiali superconduttori ad alta temperatura per applicazioni quali la risonanza magnetica nucleare, la propulsione magnetica, la generazione e la trasmissione di corrente elettrica.\nDisponibilit\u00e0.\nBench\u00e9 il tallio sia piuttosto abbondante nella crosta terrestre, con una concentrazione stimata di circa 0,7\u00a0ppm, \u00e8 quasi sempre associato a sali di potassio in argille, fanghi e graniti che ne rendono l'estrazione e la purificazione economicamente svantaggiosa. La principale fonte commerciale di tallio \u00e8 rappresentata dalle sue tracce presenti nei solfuri minerali del rame, del piombo e dello zinco.\nIl tallio si estrae dalla crooksite, dalla hutchinsonite e dalla lor\u00e1ndite. \u00c8 contenuto anche nella pirite e si ricava come sottoprodotto della produzione di acido solforico quando il minerale viene arrostito. Un altro metodo per ottenerlo \u00e8 la fusione di minerali ricchi di zinco e piombo.\nEsistono in natura minerali di tallio in cui una percentuale di tallio oscillante tra il 16% e il 60% \u00e8 associata ad altri elementi quali l'antimonio, l'arsenico, il rame, il piombo e l'argento, ma sono rari e pertanto non rappresentano la principale fonte di produzione di questo elemento.\nAnche i noduli di manganese che si trovano sul fondale oceanico contengono tallio, ma la loro estrazione non \u00e8 economicamente conveniente ed \u00e8 di enorme impatto sull'ambiente marino.\nIsotopi.\nEsistono 25 isotopi del tallio, le cui masse atomiche vanno da 184 a . Di essi, solo 203Tl e 205Tl sono stabili; 204Tl \u00e8 l'isotopo radioattivo con tempo di dimezzamento pi\u00f9 lungo, pari a 3,78 anni.\nPrecauzioni e tossicit\u00e0.\nIl tallio e i suoi composti sono molto tossici, vanno pertanto maneggiati con estrema cura. La sua tossicit\u00e0 deriva dalla sua capacit\u00e0 di sostituirsi ai cationi dei metalli alcalini presenti nell'organismo, principalmente sodio e potassio. Questa sostituzione altera molti dei normali processi cellulari. Tra gli effetti dell'avvelenamento da tallio rientrano la perdita dei capelli e il danneggiamento dei nervi periferici. Il tallio \u00e8 anche un sospetto cancerogeno. Proprio a causa della sua tossicit\u00e0 l'uso di sali di tallio come topicida \u00e8 stato bandito in molte nazioni.\nIl contatto con la pelle \u00e8 pericoloso e, per evitare danni da inalazione, la fusione del tallio deve essere condotta in ambienti sufficientemente ventilati. La concentrazione massima permessa di esposizione a lungo termine (TLV-TWA) ai sali di tallio non deve superare gli 0,1\u00a0mg/m\u00b3.\nInquinamento dovuto al tallio.\nSecondo l'Agenzia per la Protezione dell'Ambiente del governo statunitense (\"Environment Protection Agency\"), tra le fonti antropiche di inquinamento da tallio vi sono le emissioni gassose dei cementifici, delle centrali a carbone e delle fogne per metalli (condotti sotterranei per drenare acqua o materiale di scarto). La principale causa delle concentrazioni elevate di tallio nell'acqua \u00e8 la lisciviazione del tallio a seguito di operazioni di trattamento del minerale."}
{"id": "100170", "revid": "339392", "url": "https://it.wikipedia.org/wiki?curid=100170", "title": "Unione Sportiva Alessandria Calcio", "text": ""}
{"id": "100190", "revid": "599", "url": "https://it.wikipedia.org/wiki?curid=100190", "title": "Problema ben condizionato", "text": ""}
{"id": "100191", "revid": "599", "url": "https://it.wikipedia.org/wiki?curid=100191", "title": "Problema mal condizionato", "text": ""}
{"id": "100193", "revid": "118814570", "url": "https://it.wikipedia.org/wiki?curid=100193", "title": "Tannino", "text": "Il tannino \u00e8 una classe di composti contenuti in diverse piante con propriet\u00e0 analoghe a quelle dell\u2019acido tannico, solubili in acqua, di sapore astringente, capaci di precipitare i sali dei metalli pesanti, gli alcaloidi e le proteine. Per questo posseggono propriet\u00e0 concianti per le pelli animali in quanto reagiscono col collagene e con le altre proteine rendendo il prodotto non putrescibile.\nTrovano inoltre impiego nella tintura e nella stampa dei tessuti, nella preparazione di lacche e inchiostri, nella chiarificazione del vino, della birra e dei succhi di frutta. Il composto si trova nei legni, nelle cortecce, nei frutti e rizomi, nelle radici ma generalmente si intende quello estratto dalle noci di galla, ricco di acido tannico, con diversi procedimenti (all\u2019acqua, all\u2019alcole, all\u2019etere). Il tannino \u00e8 sintetizzabile, ottenendo in tal modo un gruppo di prodotti con caratteristiche analoghe a quelli naturali di origine vegetale anche se privi di alcuna analogia chimica\".\"\nIl termine venne impiegato per la prima volta nel 1796 per indicare una sostanza chimica presente negli estratti vegetali capace di combinarsi con le proteine della pelle animale in complessi insolubili, di prevenirne la putrefazione da parte degli enzimi proteolitici e trasformarla in cuoio. Questa capacit\u00e0 di legarsi ai composti contenenti azoto (proteine e alcaloidi) si riflette nella qualit\u00e0 astringente di molti vini rossi. Sono presenti anche nei frutti di kaki, sorbo domestico, nespolo comune, corniolo, cotogno, carrubo. Le fonti pi\u00f9 ricche di tannini sono le cortecce di piante come quercia, castagno, abete, acacia. Il tannino era temuto dai pittori su tavola, perch\u00e9 poteva sprigionarsi anche da supporti gi\u00e0 stagionati e macchiare di scuro alcune parti del dipinto.\nStruttura.\nI tannini sono composti polifenolici comuni nelle piante vascolari, di cui la pi\u00f9 ricca \u00e8 il castagno europeo (Castanea sativa) che ne contiene, all'interno dei suoi tessuti, circa il 7% del totale; nelle angiosperme in particolare sono associati ai tessuti legnosi. Nella cellula vegetale i tannini sono separati dalle proteine e dagli enzimi del citoplasma, ma quando avviene una lesione (attacco da parte di erbivori) la reazione tannica pu\u00f2 rendere meno assimilabile la pianta per il predatore.\nSi distinguono due classi di tannini in funzione della struttura chimica; le due classi sono distinte dal percorso biosintetico di formazione e dalla stereochimica:\nApplicazioni.\nUna funzione importante del contenuto in sostanze tanniche del legno \u00e8 la sua capacit\u00e0 di migliorare la conservazione del legno stesso in ambiente umido, utile soprattutto per il legname navale per impedirne o rallentarne la degenerazione.\nI tannini, somministrati sia per via topica sia orale, hanno un effetto antibatterico e antifungino. Somministrati per via orale hanno un effetto antidiarroico. Somministrati per via topica hanno effetto vasocostrittore, sono usati nella rigenerazione dei tessuti affetti da piccole ferite e ustioni, e infine sono usati nel trattamento della dermatite.\nI tannini hanno la capacit\u00e0 di precipitare alcune proteine della saliva, dando cos\u00ec la tipica sensazione di astringenza. Inoltre si combinano in modo aspecifico con le proteine alimentari, formando complessi resistenti alle proteasi gastrointestinali. I tannini inoltre, inibiscono gli enzimi digestivi. La tipica sensazione dopo aver assunto quantit\u00e0 elevate di tannino \u00e8 di fame senza appetito, e la fame persiste anche dopo un pasto ricco (che non verr\u00e0 digerito e assimilato ma escreto); il senso del gusto \u00e8 alterato, i cibi sono insapori o sgradevoli. Per questi motivi \u00e8 consigliato di non assumere frutta durante i pasti principali o degustazioni.\nInibiscono l'assorbimento del ferro e dello zinco e anche di alcune vitamine."}
{"id": "100196", "revid": "2075278", "url": "https://it.wikipedia.org/wiki?curid=100196", "title": "Dragon Ball Z", "text": ", talvolta contratto in DBZ e trasmesso da Mediaset come What's My Destiny Dragon Ball, \u00e8 una serie televisiva anime prodotta da Toei Animation, per la regia di Daisuke Nishio, e tratta dal manga \"Dragon Ball\" di Akira Toriyama, riprendendone i volumi dal 17 al 42. Costituisce il sequel della serie televisiva \"Dragon Ball\". \u00c8 stato trasmesso in Giappone su Fuji TV dal 26 aprile 1989 al 31 gennaio 1996, per un totale di 291 episodi.\n\"Dragon Ball Z\" narra le avventure di Son Goku, ormai divenuto adulto, il quale si \u00e8 sposato con Chichi e da cui ha avuto due figli, Son Gohan e, successivamente, Son Goten. Con il proseguire della serie e delle avventure, aumentano sia gli avversari sia la loro potenza, e le battaglie che ne derivano causano un allontanamento sempre maggiore da quella che era la base della storia in \"Dragon Ball\", ovvero la ricerca delle sfere del drago. Si privilegiano cos\u00ec la crescita dei personaggi e il susseguirsi degli scontri, affidandosi a una trama rivelatasi di enorme successo. La serie copre un arco narrativo di 22 anni, partendo dall'attacco di Radish e concludendosi con la partenza di Goku allo scopo di allenare Ub in occasione del 28\u00ba Torneo Tenkaichi.\nGrazie all'enorme successo, sono stati prodotti 15 film cinematografici, due OAV, due speciali televisivi, un ONA, diversi videogiochi e un gioco di carte collezionabili chiamato \"Dragon Ball Z Collectible Card Game\". Vincitore nel 2006 del \"Best Anime Video Awards\", nello stesso anno un sondaggio decret\u00f2 \"Dragon Ball Z\" come la serie TV pi\u00f9 memorabile di sempre. Goku \u00e8 stato eletto tramite la classifica Oricon il miglior eroe di tutti gli anime. Nel maggio 2010, in un sondaggio di Cool Japan che chiedeva quale anime era meglio far conoscere al mondo secondo la cultura giapponese, le serie animate di \"Dragon Ball\" si sono piazzate nella posizione pi\u00f9 alta.\nHa infine avuto un seguito, \"Dragon Ball GT\", trasmesso a partire dal 1996 e non tratto da alcun manga. Dal 5 aprile 2009 \u00e8 andata in onda su Fuji TV \"Dragon Ball Kai\", una nuova versione dell'anime rimasterizzata in alta definizione e privata di molte parti non presenti nel manga. Nel 2015 viene annunciato un midquel dal titolo \"Dragon Ball Super\", supervisionato da Akira Toriyama, che viene mandato in onda in Giappone a partire da luglio 2015 e rielabora, nella parte iniziale della serie, gli eventi narrati negli ultimi due lungometraggi collegati a \"Dragon Ball Z\": ' e '.\nTrama.\nCinque anni dopo la fine di \"Dragon Ball\", Son Goku, ormai ventenne, \u00e8 padre di Son Gohan, un bimbo di quattro anni. \nUn giorno, un essere sconosciuto di nome Radish arriva sulla Terra con una navicella spaziale e rintraccia Goku per rivelargli la sua vera natura, dicendogli di essere il suo fratello maggiore e che entrambi sono membri di una razza aliena ormai quasi estinta, i Saiyan, i quali lo avevano inviato sulla Terra da bambino a conquistare il pianeta per loro e per sterminarne gli abitanti. Poco dopo il suo arrivo tuttavia aveva subito un trauma cranico, perdendo la memoria ed anche la sua natura di Saiyan assetato di sangue. Goku rifiuta di schierarsi con Radish per continuare la sanguinaria missione: per ripicca questi rapisce Gohan.\nGoku decide allora di collaborare con Piccolo per sconfiggere Radish e salvare suo figlio, sacrificando la propria vita per permettere al namecciano di colpire in pieno il nemico con il suo Makankosappo. In punto di morte, Radish rivela a Piccolo che due suoi compagni Saiyan, molto pi\u00f9 forti di lui, sarebbero arrivati sulla Terra fra un anno per vendicarlo. Mentre Gohan inizia ad allenarsi per la battaglia sotto la guida di Piccolo, nell'aldil\u00e0 Goku si allena sotto Re Kaio del Nord dopo aver attraversato la lunghissima Via del serpente, fino a quando non viene resuscitato dalle sfere del drago un anno dopo per salvare la Terra dai compagni di Radish, ovvero Nappa e il principe dei Saiyan Vegeta. Durante la battaglia, Piccolo viene ucciso insieme agli amici di Goku Yamcha, Tenshinhan e Jiaozi; dato che un tempo Piccolo e Dio erano un unico essere, la morte del primo comporta anche quella del secondo e quindi anche delle sfere del drago, create da Dio. Goku arriva sul campo di battaglia troppo tardi, ma vendica i suoi amici caduti sconfiggendo facilmente Nappa con il suo nuovo livello di potenza, che sorprende i due Saiyan. Vegeta decide di combattere con Goku e, dopo un lungo scontro, quest'ultimo riesce a sconfiggere anche il principe dei Saiyan con una Kamehameha kaioken x 4, ma Vegeta riesce a creare una nuova Luna, distrutta precedentemente da Piccolo, e a trasformarsi nella forma Oozaru, ovvero la Grande Scimmia. Ma con l'aiuto di Gohan, Jairoibei e del suo migliore amico Crilin riesce a sconfiggerlo definitivamente. Su richiesta di Goku, Crilin risparmia la vita di Vegeta, ormai allo stremo delle forze, e gli permette di fuggire dalla Terra con la sua navicella.\nDurante la battaglia, per\u00f2, Crilin sente Vegeta menzionare le sfere del drago del pianeta natale di Piccolo, . Mentre Goku si riprende dalle sue ferite in ospedale, Gohan, Crilin e Bulma partono per Namecc al fine di utilizzare queste sfere del drago per resuscitare i loro amici e impedire a Vegeta di realizzare i suoi scopi malvagi. Tuttavia scoprono che il superiore di Vegeta, il tiranno galattico Freezer, \u00e8 gi\u00e0 l\u00ec alla ricerca delle sfere del drago per ottenere la vita eterna. Anche Vegeta, completamente guarito, arriva su Namecc per cercare le sfere del drago per conto suo, il che conduce a diverse battaglie tra lui e gli scagnozzi di Freezer. Rendendosi conto di essere sopraffatto, Vegeta si allea con Gohan e Crilin per combattere la Squadra Ginew, una banda che comprende i 5 mercenari pi\u00f9 forti della galassia convocati da Freezer. I tre vengono facilmente sopraffatti, ma vengono salvati da Goku, che durante il suo viaggio spaziale per raggiungere gli amici si era allenato duramente, raggiungendo un enorme livello di forza. Goku elimina con facilit\u00e0 impressionante tutti i membri della Squadra Ginew, ma per un breve periodo di tempo il capitano Ginew prende il controllo del corpo di Goku. Ormai stremato e ferito, Goku viene messo in una capsula di rigenerazione, mentre Gohan, Piccolo, Crilin e Vegeta combattono Freezer, che si evolve nella sua forma finale. Successivamente Goku affronta Freezer, e quando il tiranno uccide il suo migliore amico Crilin si trasforma per la prima volta nel leggendario e, dopo un'epica battaglia su un pianeta ormai sul punto di esplodere per mano di Freezer, lo sconfigge.\nAl suo ritorno sulla Terra un anno dopo, Goku incontra un viaggiatore del tempo di nome Trunks, il futuro figlio di Bulma e Vegeta, che nel frattempo aveva appena ucciso Freezer venuto sulla Terra in cerca di vendetta e suo padre Re Cold. Trunks avverte Goku riguardo a un gruppo di che apparir\u00e0 tre anni pi\u00f9 tardi in cerca di vendetta contro di lui per aver distrutto l'esercito del Red Ribbon quando era bambino. Durante questo periodo, una forma di vita malefica chiamata Cell emerge e, dopo aver assorbito i due cyborg C-17 e C-18 per raggiungere la sua \"forma perfetta\", organizza il proprio torneo di arti marziali per decidere il destino della Terra. Dopo che Goku sacrifica inutilmente la propria vita per la seconda volta, Gohan vendica il padre e C-16 combattendo Cell dopo aver raggiunto il secondo livello del Super Saiyan, e sconfiggendolo con una temibile Kamehameha a una mano.\nSette anni dopo, Goku \u00e8 stato resuscitato per un giorno per permettergli di partecipare alla nuova edizione del Torneo Tenkaichi, nel corso del quale si trova trascinato in una lotta assieme ai suoi amici contro un essere magico chiamato Majin Bu. Dopo numerose battaglie in cui vediamo nuove trasformazioni, come la forma Majin del Super Sayan 2 e il Super Sayan di terzo livello, e grazie alla tecnica della fusione la nascita di nuovi personaggi come Gotenks e Vegeth, Goku (la cui vita viene ripristinata in modo permanente grazie al sacrificio di Kaioshin il Sommo) distrugge Kid Bu con una Genkidama che contiene l'energia di tutta la Terra. Goku, pochi istanti prima di annientarlo, si augura che Majin Bu rinasca come una persona buona. Dieci anni dopo, durante un altro Torneo Tenkaichi, incontra proprio la sua reincarnazione umana, il ragazzino Ub. Lasciando il match tra di loro incompiuto, Goku parte con lui per educarlo a diventare il nuovo protettore della Terra.\nProduzione.\nLa regia generale \u00e8 di Daisuke Nishio, Takao Koyama si \u00e8 occupato della sceneggiatura compositiva della serie, mentre Minoru Maeda \u00e8 stato a capo delle animazioni e character designer degli episodi 1-199, per poi essere sostituito da Katsuyoshi Nakatsuru (nei character design); allo stesso modo Yuji Ikeda e Ken Toshige si sono occupati dei fondali, infine Shunsuke Kikuchi ha curato l'intera colonna sonora.\nLo staff della serie ide\u00f2 dei possibili titoli da dare al nuovo anime, quali , , , e . In seguito chiese direttamente ad Akira Toriyama il titolo da dare, e lui propose di usare lo stesso titolo con una \"Z\" alla fine in quanto ultima lettera dell'alfabeto, quindi \"Dragon Ball Z\".\nVi sono alcune differenze tra anime e manga che riguardano l'aggiunta nella serie animata di storie originali, o meglio \"filler\", ovvero scene o interi episodi riempitivi di intermezzo con il proposito di allungare i tempi delle puntate nel caso di sequenze aggiunte, e per dare tempo all'autore di continuare il fumetto, all'epoca in corso d'opera, prima di riprendere la storia principale. Ad esempio, l'arco di Garlic Jr. e quello del torneo dell'aldil\u00e0 sono interamente originali.\nDistribuzione.\nEdizione giapponese.\nLa serie \"Dragon Ball Z\" \u00e8 composta da 291 episodi. L'intera storia di \"Dragon Ball Z\" si suddivide convenzionalmente in quattro parentesi narrative, in base ai nemici che Goku dovr\u00e0 affrontare e sconfiggere per la salvezza della Terra e dell'universo:\nTra l'arco di Freezer e quello di Cell vi \u00e8 un arco minore non presente nel manga, l'arco di Garlic Jr., che si riallaccia alle vicende raccontate nel film \".\nAnche tra l'arco di Cell e quello di Majin Bu c'\u00e8 un piccolo intermezzo non presente nel manga, l'arco del torneo dell'aldil\u00e0. Questo mini-arco si riallaccia al film \".\nColonna sonora.\nLe musiche di sottofondo sono state scritte da Shunsuke Kikuchi, noto compositore di sottofondi musicali per anime. Per la serie di \"Dragon Ball Z\" Kikuchi compose circa 80 tracce appositamente per la serie animata, ma sono anche state utilizzate musiche provenienti dai 13 film di \"Dragon Ball Z\" (composte, peraltro, sempre dallo stesso Kikuchi) e alcune che erano state originariamente create per la prima serie dell'anime. La maggior parte delle tracce audio in questione \u00e8 stata raccolta in diversi album, successivamente distribuiti commercialmente.\nNell'episodio 184 \"La goccia che fa traboccare il vaso\", quando Gohan si trasforma in Super Saiyan 2, in sottofondo si sente la canzone \"Unmei No Hi ~ Tamashii Tai Tamashii\" (lett. \"Il giorno del destino - Anima contro anima\"), che tuttavia venne rimossa nell'edizione italiana di Mediaset lasciando la scena in silenzio con i pensieri aggiunti di Gohan. Una cosa del genere avvenne anche nelle puntate 20 e 139.\nEdizione italiana.\nLa serie \u00e8 arrivata in Italia in televisione nel 2000 per conto di Mediaset, e l'adattamento televisivo italiano trasmesso su Italia 1 diede alla serie il titolo \"What's My Destiny Dragon Ball\" e venne mandato in onda per la prima volta dal 26 aprile 2000, trasmettendo, prima con una cadenza di una puntata e mezzo al giorno, poi di una al giorno senza programmazioni il sabato e infine con l'aggiunta di due puntate di domenica a partire dal 23 luglio, il primo blocco di circa 107 episodi fino all'estate, bloccandolo e sostituendolo con le repliche dei primi 28 episodi della 1\u00aa serie. \"Dragon Ball Z\" riprese il 21 agosto 2000, inizialmente ancora con due episodi al giorno, e termin\u00f2 il 4 aprile 2001. Con le successive repliche annue, il nome \u00e8 ora divenuto, in Italia, quello originale, tranne che nella sigla di gran successo (cantata da Giorgio Vanni). La versione italiana dell'adattamento, cos\u00ec come molte altre fuori dal Giappone, \u00e8 caratterizzata da molteplici censure nelle scene e nei dialoghi. Nonostante ci\u00f2 la serie \"Dragon Ball Z\" ha avuto un adattamento un po' pi\u00f9 fedele all'originale, e senza il cambio di nomi per i personaggi introdotti. Inoltre ha subito pochissime censure video rispetto alla 1\u00aa serie e agli altri anime trasmessi da Italia 1, questo perlomeno nelle prime trasmissioni fino al 2009. Tali censure video inoltre sono eseguite solo per le trasmissioni televisive in chiaro, e non sono invece presenti in quelle satellitari e nelle edizioni home video (VHS e DVD).\nDurante la trasmissione nel 2000, in particolare nel periodo dell'arco di Freezer (tra la primavera e il periodo estivo), la serie con gli ascolti alle stelle per la fascia oraria divenne in poco tempo l'anime di punta dell'emittente. Cos\u00ec in quel periodo Rai 2 sfrutt\u00f2 il successo trasmettendo i film doppiati da Dynamic Italia, all'epoca distribuiti in VHS soltanto con il primo doppiaggio. Durante la trasmissione dell'arco di Cell, gli episodi venivano trasmessi anche di sabato e domenica (talvolta con due puntate nel settimo giorno), allo stesso tempo, sempre nel periodo 2000-2001, Star Comics approfitt\u00f2 della fama per stampare nuove edizioni del manga. Il successo \u00e8 stato tale che Mediaset, nell'autunno del 2003 appena finito di replicare per la prima volta tutti e tre gli anime, realizz\u00f2 una serie riassuntiva degli avvenimenti della parte finale di \"Dragon Ball\" e dell'arco dei Saiyan di \"Dragon Ball Z\", intitolata \"Dragon Ball: Le grandi battaglie\", di una decina di episodi, con titoli inventati per l'occasione e una versione medley delle tre sigle (con un mix sia nelle immagini che nelle canzoni), che mostrava i punti salienti dei combattimenti di Goku e Piccolo (23\u00ba torneo Tenkaichi), e quelli di Radish, Nappa e Vegeta, tagliando tutto il resto, per poi trasmettere i film divisi in puntate con il titolo \"Dragon Ball: La saga\". \u00c8 infine andato in replica anche su altre reti Mediaset.\nDoppiaggio.\n\"Dragon Ball Z\" presenta moltissimi personaggi, sia alleati sia nemici dei protagonisti, a cui sono stati dati in fase di doppiaggio molti doppiatori a seconda del personaggio. L'edizione italiana di \"Dragon Ball Z\", \u00e8 stata doppiata presso lo studio Merak Film a Milano. Il doppiaggio \u00e8 stato diretto da Maurizio Torresan, in arte Paolo Torrisi (che prestava anche la voce a Goku adulto).\nDi seguito lo staff dell'edizione italiana:\nEdizione statunitense.\nNegli Stati Uniti d'America la serie arriv\u00f2 grazie a Funimation e fu trasmesso su Cartoon Network dal 31 agosto 1998 al 7 aprile 2003. Anche la versione americana non \u00e8 arrivata integralmente, infatti sebbene siano stati mantenuti i nomi originali dei personaggi (eccetto Mr. Satan rinominato Hercule per togliere i riferimenti a satana) e delle tecniche, l'adattamento risulta molto edulcorato rispetto all'originale (nell'episodio 13 Goku cade negli inferi, ma il termine \"hell\" fu omesso per essere rimpiazzato da un altro nome), inoltre i primi 67 episodi sono molto rimaneggiati con molte scene tagliate (non solo per questioni di censura), al punto da essere accorpati in 53 episodi, con il risultato che in totale vi sono 276 episodi contro i 291 originali. Anche l'intera colonna sonora di Shunsuke Kikuchi fu rimossa per essere rimpiazzata dai brani di Shuki Levy e Bruce Faulconer, scelta che snatur\u00f2 molto la serie, in quanto le musiche dal tono heavy metal di Levy e Falconer sono molto diverse dallo stile di Kikuchi. Lo stesso trattamento \u00e8 stato riservato per \"Dragon Ball\" e \"Dragon Ball GT\". Soltanto in seguito, nel 2005, Funimation ha ripristinato i primi 67 episodi senza tagli e con nuovi titoli, riportando il conteggio a 291. Nei DVD in cui era presente la colonna sonora modificata \u00e8 stata inoltre inserita una doppia traccia, dando in questo modo la possibilit\u00e0 ai fan di poter ascoltare il doppiaggio americano con le musiche originali (stesso per la 1\u00aa serie e per il GT).\nEdizioni home video.\nItalia.\nLa serie \u00e8 stata distribuita in edicola da De Agostini in VHS nell'estate 1998, ancora prima del passaggio televisivo e quando ancora la prima serie andava in onda su Junior TV (la stessa edizione fu poi ristampata per la vendita nei negozi con la copertina plastificata invece che in cartoncino). \u00c8 stata riproposta in edizione DVD-Video, prima da Yamato Video nel 2003, in seguito da De Agostini nella collana \"Dragon Ball Z DVD Collection\" e da EXA Cinema. Successivamente nel 2009 Yamato Video la distribuisce in 15 Box. La stessa il 4 dicembre 2012 pubblica l'intera serie in due cofanetti contenenti 49 dischi. Nel 2017 la Yamato Video in collaborazione con la Koch Media, ha pubblicato una nuova edizione in cofanetto della serie animata. Tutte queste edizioni includono le anticipazioni mai trasmesse in TV, ma presentano sottotitoli trascritti dall'edizione italiana.\nOpere derivate.\nFilm cinematografici.\nVi sono due saghe cinematografiche della serie; la prima, realizzata tra la fine degli anni ottanta e la prima met\u00e0 degli anni novanta durante il periodo di trasmissione della serie TV, con storie cronologicamente parallele ad essa. La seconda, recente e attuale, che rappresenta la ripresa della serie, e si pone in continuit\u00e0 con essa.\nVi sono 13 film cinematografici dedicati alla serie realizzati tra il 1989 e il 1995 e proiettati in Giappone al Toei Anime Fair. I lungometraggi sono collocati nella serie, in base al periodo di proiezione. Tutti distribuiti in Italia in VHS e DVD con due doppiaggi diversi, il primo di Dynit e il secondo di Mediaset con le voci della serie TV, trasmessi nel 2000 su Rai 2 con il primo doppiaggio e su Italia 1 con il secondo nel 2003, frammentati come episodi di \"Dragon Ball - La saga\" (fa solo eccezione l'ottavo, mai trasmesso da Italia 1 spezzettato in episodi), e nel 2007 integrali (incluso l'ottavo che non fu trasmesso nel 2003).\nNel 2013 \u00e8 uscito il quattordicesimo film ', supervisionato dallo stesso Akira Toriyama, ambientato cronologicamente nei 6 mesi successivi alla sconfitta di Majin Bu, e di cui \u00e8 uscito un sequel nel 2015, intitolato '.\nSpeciali TV.\nVi sono due speciali televisivi, che al contrario dei film che sono scollegati dalla trama principale senza essere in continuity, raccontano dei flashback accennati nella serie TV; il primo narra di Bardack, il padre biologico di Goku, e il secondo del terribile futuro di Trunks.\nOAV e ONA.\nIl primo OAV, ', usc\u00ec nel 1990 incluso nella console \"Terebikko\" di Bandai, che per\u00f2 non \u00e8 da considerare un film ma semplicemente una sponsorizzazione del giocattolo. Uscito solo in madrepatria. Il secondo OAV, ', \u00e8 una miniserie di due puntate, che usc\u00ec in VHS nel 1993, ispirato a un videogioco per NES, collocato prima del Cell Game. Di questa miniserie \u00e8 stato realizzato recentemente un remake distribuito in DVD allegato al videogioco ' nel novembre 2010, intitolato '. Entrambi mai doppiati per l'edizione italiana (il secondo \u00e8 uscito sottotitolato in italiano).\nEsiste anche un ONA realizzato per il \"Jump Super Anime Tour\" del 2008, chiamato \"\", ambientato due anni dopo la sconfitta di Majin Bu.\nInfine \u00e8 stato prodotto uno spinoff alternativo de \"Le origini del mito\" intitolato \"\" tratto dall'omonimo manga disegnato da Naho Oishi, concepito nel 2011 in occasione del \"Jump Festa\". Attualmente uscito in Italia solo sottotitolato in allegato a un videogioco per Kinect.\nRestauro.\nTra il 2009 e il 2015, \u00e8 stato realizzato \"Dragon Ball Kai\", un anime di 159 episodi ideato per celebrare il 20\u00ba anniversario dalla prima trasmissione di \"Dragon Ball Z\" in Giappone, avvenuta nell'aprile del 1989. Gli episodi sono andati in onda sul canale Fuji TV, in due blocchi; il primo dal 5 aprile 2009 al 27 marzo 2011, per un totale di 98 episodi (97 televisivi e l'ultimo solo per l'edizione home video), e il secondo dopo 3 anni di sospensione, dal 6 aprile 2014 al 28 giugno 2015, per un totale di 61 episodi.\nQuesta nuova serie non \u00e8 stata creata dal nulla bens\u00ec apportando delle modifiche consistenti al vecchio anime \"Dragon Ball Z\", restaurato in alta definizione con modifiche alla colorazione, resa pi\u00f9 accesa e definita, con nuova colonna sonora e il doppiaggio, il disposto di sigle e gli eyecatch inediti. Infine la serie KAI \u00e8 privata di moltissime scene non tratte dal manga all'epoca aggiunte per ridurre l'uso di materiale cartaceo da usare per la trasposizione, in modo da non arrivare a ridosso del manga, allora ancora in corso d'opera. Allo stesso modo sono eliminati tutti gli episodi completamente non tratti dal fumetto che aggiungevano storie extra (vedasi i mini-archi di Garlick Jr. e del Torneo dell'Aldil\u00e0).\nCrossover.\nIl 7 aprile 2013 vanno in onda in Giappone su Fuji TV due episodi speciali delle serie \"Toriko\" (ep. 99) e \"One Piece\" (ep. 590), in cui compaiono i principali personaggi delle due serie e di \"Dragon Ball Z\".\nMidquel.\nDal 2015 va in onda in Giappone una nuova serie, ovvero \"Dragon Ball Super\" che si svolge dopo gli avvenimenti dell'arco di Majin Bu e prima della fine di Dragon Ball Z, cio\u00e8 nei 10 anni di buio che c'erano nel passaggio di anni. La serie Super rielabora le storie dei due recenti lungometraggi d'animazione (\"La battaglia degli dei\" e \"La resurrezione di 'F\"'), per poi continuare con una storia inedita.\nVideogiochi.\nGrazie alla crescente fama, sono stati prodotti moltissimi giochi per tanti tipi di console, di cui oltre 30 sono ispirati alla serie. Il primo videogioco di \"Dragon Ball Z\" fu \"Dragon Ball Z: Ky\u00f4sh\u016b! Saiyan\" per Family Computer, pubblicato da Bandai il 27 ottobre 1990. Ancora oggi continuano a uscire videogame tratti da questa serie."}
{"id": "100197", "revid": "1305772", "url": "https://it.wikipedia.org/wiki?curid=100197", "title": "Rudi V\u00f6ller", "text": "Caratteristiche tecniche.\nGiocatore.\nEra un attaccante molto abile nel gioco aereo.\nCarriera.\nGiocatore.\nClub.\nEsord\u00ec da professionista nel 1977 tra le file del , nella seconda divisione tedesca; nel 1980 debutt\u00f2 invece in Bundesliga, in seguito al passaggio al . Pur retrocedendo nella prima stagione, l'attaccante fu grande protagonista nella seconda: segn\u00f2 infatti 37 gol in altrettante gare, assurgendo a capocannoniere del torneo. Il club bavarese non riusc\u00ec tuttavia a iscriversi al campionato seguente, sicch\u00e9 il calciatore and\u00f2 ad accasarsi al . Torn\u00f2 cos\u00ec nella massima divisione, dove si afferm\u00f2 nuovamente come migliore marcatore nella stagione 1982-1983 con 23 gol; due anni pi\u00f9 tardi le reti divennero 25, ma venne in questo caso superato da Klaus Allofs. V\u00f6ller arriv\u00f2 a quota 22 nell'ultima stagione, mentre alla fine del quinquennio coi biancoverdi le segnature totali furono 97.\nNel 1987 il tedesco pass\u00f2 alla di Dino Viola, che se lo aggiudic\u00f2 per 5,5 miliardi di lire. La prima stagione in Italia, con Nils Liedholm in panchina, non fu molto positiva per l'attaccante a causa di vari infortuni che ne frenarono il rendimento sottorete, fino a costringerlo all'operazione; inoltre, pur venendo difeso dal presidente, fu vittima di varie critiche da parte dell'ambiente. Le cose cominciarono a cambiare dall'annata successiva, che seppure non globalmente positiva per la squadra, vide l'attaccante chiudere a quota 10 reti, compresa quella della vittoria per 1-0 nel derby di andata contro la . Nella stagione 1989-1990, con l'arrivo in panchina di Luigi Radice, V\u00f6ller tocc\u00f2 quota 14 gol in campionato, contribuendo al raggiungimento della semifinale di Coppa Italia.\nL'annata seguente, stavolta agli ordini di Ottavio Bianchi, fu probabilmente la migliore del periodo italiano poich\u00e9 la Roma arriv\u00f2 a disputare le finali di Coppa Italia e Coppa UEFA, in quest'ultimo caso grazie a un gol decisivo del tedesco, a tempo quasi scaduto, nella semifinale contro il : la squadra giallorossa vinse il trofeo nazionale contro la fresca campione d'Italia, mentre perse quello continentale per mano dell'; V\u00f6ller si laure\u00f2 comunque capocannoniere in entrambe le manifestazioni. La stagione 1991-1992 fu l'ultima del tedesco in maglia giallorossa: l'attaccante lasci\u00f2 infatti la capitale controvoglia quando, in vista del campionato venturo, venne assunto Vujadin Bo\u0161kov. In totale scese in campo per la Roma 198 volte, realizzando 68 reti; nel 2014 sar\u00e0 introdotto nella \"hall of fame\" del club.\nDecise quindi di accettare l'offerta dell' di Bernard Tapie: nella stagione 1992-1993 la squadra vinse il titolo, poi revocato, e, dopo aver battuto in finale il , trionf\u00f2 nella Champions League. Dopo un altro anno in Francia torn\u00f2 infine in Germania, vestendo la maglia del : con i rossoneri raggiunse la semifinale della Coppa UEFA 1994-1995, segnando altre 26 reti in Bundesliga prima di abbandonare il calcio giocato nel 1996.\nNazionale.\nEsord\u00ec con la maglia della il 17 novembre 1982, in occasione di una gara con l' valida per le qualificazioni al ; qui gioc\u00f2 poi tutte le 3 partite, in particolare segn\u00f2 una doppietta nell'unica vittoria dei tedeschi, quella contro la per 2-1. Vol\u00f2 poi in Messico per disputare il , saltando solo l'incontro dei quarti e segnando 2 gol, uno nel successo 2-1 al primo turno contro la , l'altro nella vittoria 2-0 in semifinale con la . Fu in campo anche contro l' nella successiva finale di Citt\u00e0 del Messico, che riport\u00f2 provvisoriamente in parit\u00e0 all'81'; appena tre minuti pi\u00f9 tardi i sudamericani riuscirono per\u00f2 a segnare il decisivo 3-2 che consegn\u00f2 loro il titolo.\nDopo essere sceso in campo in tutti gli incontri del ospitato in patria, nel quale realizz\u00f2 le due reti che sconfissero la nella prima fase, venne convocato anche per il , che si svolse in Italia. Qui realizz\u00f2 3 gol, tutti nelle due partite iniziali, uno contro la e gli altri due agli . Nell'ottavo di finale vinto contro i fu invece vittima di uno sputo di Frank Rijkaard: vennero entrambi espulsi, quindi il tedesco salt\u00f2 nuovamente i quarti di finale. Fu per\u00f2 in campo nelle due gare seguenti, in particolare nella finale di Roma, ancora contro l'Argentina; questa volta, per\u00f2, il risultato arrise ai tedeschi (1-0) e V\u00f6ller, al tempo un calciatore romanista, ebbe perci\u00f2 la soddisfazione di sollevare la Coppa del Mondo nel \"suo\" stadio, dichiarando in seguito: \u00abera come un sogno diventato realt\u00e0\u00bb.\nPartecip\u00f2 in seguito al , la prima manifestazione internazionale dopo la riunificazione tedesca, venendo schierato solo contro la . Disput\u00f2 infine l'ultima gara in nazionale il 10 luglio 1994 durante il , nel quarto di finale perso per 2-1 contro la ; per il passaggio del turno precedente, era per\u00f2 stata decisiva la sua doppietta nella vittoria 3-2 contro il .\nIn dodici anni gioc\u00f2 complessivamente 90 volte in nazionale, segnando 47 reti e piazzandosi \u2014 all'epoca \u2014 al secondo posto della classifica dei migliori marcatori della \"Mannschaft\": meglio di lui aveva fatto solo Gerd M\u00fcller con 68 gol e, se si considera anche la , Joachim Streich con 56 reti; in seguito il suo numero di segnature sar\u00e0 prima eguagliato da J\u00fcrgen Klinsmann e poi superato da Miroslav Klose.\nAllenatore e dirigente.\nBayer Leverkusen.\nTerminata l'attivit\u00e0 agonistica, il 1\u00ba luglio 1996 divenne direttore sportivo del , carica che mantenne fino al 30 giugno 2000. Inizi\u00f2 nello stesso anno la sua carriera in panchina: bench\u00e9 ancora sprovvisto del patentino da allenatore, dal 21 ottobre al 13 novembre gli fu temporaneamente affidata la guida della squadra rossonera, nel lasso di tempo tra l'esonero di Christoph Daum e l'arrivo di Berti Vogts.\nNazionale tedesca.\nIl 2 luglio 2000 fu ingaggiato dalla Federcalcio tedesca, che era alla ricerca di un nuovo commissario tecnico dopo il pessimo campionato europeo giocato dalla nazionale teutonica, eliminata al primo turno.\nInizialmente chiamato come semplice traghettatore, V\u00f6ller venne confermato in pianta stabile fino al poich\u00e9 nel frattempo il selezionatore designato, Christoph Daum del , ebbe problemi di droga e perse cos\u00ec l'occasione di sedere sulla panchina della nazionale. Nel mondiale asiatico la Germania guidata da V\u00f6ller non sfigur\u00f2, riuscendo a raggiungere la finale di Yokohama: pur cedendo al , che vinse 2-0 con due gol di Ronaldo, V\u00f6ller divenne la terza persona, dopo M\u00e1rio Zagallo e Franz Beckenbauer, ad avere raggiunto la finale iridata sia da giocatore sia da allenatore. In seguito la federazione tedesca rinnov\u00f2 la fiducia al commissario tecnico, che fu al comando anche nel : la Germania non riusc\u00ec per\u00f2 a passare neppure la prima fase, e torn\u00f2 a casa dopo sole tre partite (1-1 con i , 0-0 con la e 1-2 con la ); in seguito all'insuccesso, V\u00f6ller si dimise il 24 giugno 2004.\nRoma, ritorno a Leverkusen.\nIl 30 agosto 2004 fu messo sotto contratto dalla , che cercava con urgenza un nuovo allenatore dopo le improvvise dimissioni di Cesare Prandelli. L'avventura del tecnico tedesco fu tuttavia molto breve: V\u00f6ller si dimise il successivo 26 settembre, dopo quattro partite di campionato, a seguito degli scarsi risultati ottenuti.\nIl 18 gennaio 2005 torn\u00f2 al come direttore sportivo; dal 16 settembre al 9 ottobre 2005 gli fu inoltre affidata per la seconda volta la guida \"ad interim\" della squadra, in sostituzione di Klaus Augenthaler. Il 1\u00ba luglio 2018 fu nominato direttore esecutivo del club tedesco."}
{"id": "100199", "revid": "1305772", "url": "https://it.wikipedia.org/wiki?curid=100199", "title": "Luigi Dallapiccola", "text": "Fu tra i primi in Italia ad approdare, sul finire degli anni trenta, alla dodecafonia. Le sue composizioni sono caratterizzate da intenso lirismo e da profondi contenuti spirituali e ideali.\nBiografia.\nDallapiccola nacque a Pisino nell'allora Austria Ungheria e oggi in Croazia, un piccolo paese nel centro dell'Istria, da genitori di origini trentine. Trascorse l'infanzia nella sua citt\u00e0 natale, mentre pi\u00f9 tardi fu a Graz, con la sua famiglia internata durante la prima guerra mondiale: il padre, direttore di un liceo italiano di Pisino, era ritenuto \"elemento sovversivo\" e \"politicamente infido\" dall'amministrazione austro-ungarica, e in quanto tale fu obbligato al confino. Malgrado le indubbie difficolt\u00e0 patite durante il confino, il piccolo Luigi ebbe modo di assistere a numerose rappresentazioni d'opera presso il teatro della citt\u00e0 stiriana, e furono proprio le suggestioni ricevute durante quelle rappresentazioni (in particolare quelle ricevute dalle opere wagneriane) che lo convinsero a voler diventare lui stesso un compositore.\nAlla fine del conflitto, una volta rientrato nella nat\u00eca Pisino, inizi\u00f2 gli studi musicali nella vicina Trieste sotto la guida di Alice Andrich Florio e Antonio Illersberg; \u00e8 grazie a quest'ultimo che Dallapiccola \"scopre\", nel 1921, il \"Manuale di armonia\" di Arnold Sch\u00f6nberg, un incontro che segner\u00e0 profondamente tutta la sua vita, al punto che in anni pi\u00f9 tardi, commentando questa sua prima lettura del testo schoenberghiano, Dallapiccola evocher\u00e0 James Joyce citando la sua celebre frase \"How life begins\".\nDopo aver conseguito la licenza liceale, nel 1922 si trasfer\u00ec a Firenze (citt\u00e0 in cui da allora risiedette per il resto della sua vita) dove complet\u00f2 gli studi pianistici con Ernesto Consolo, e quelli di composizione sotto la guida inizialmente di Roberto Casiraghi e Corrado Barbieri, e in seguito di Vito Frazzi.\nRisalgono agli anni trenta le prime, importanti affermazioni in concorsi internazionali, con brani come la \"Partita\" per orchestra, o \"Musica per tre pianoforti (Inni)\". Nel 1938 sposa Laura Luzzatto Coen (1911-1995), che diventer\u00e0 ben presto una figura indispensabile per lo sviluppo del linguaggio dallapiccoliano. Nel 1940 gli verr\u00e0 offerta, per \"chiara fama\", la cattedra di composizione al conservatorio Cherubini di Firenze; Dallapiccola stesso rinuncer\u00e0 a questa carica nell'immediato dopoguerra, ritornando al suo impiego iniziale (insegnante di \"pianoforte complementare\"). Reagisce fermamente alle leggi razziali del 1938, ripensando all'internamento della sua famiglia a Graz durante la prima guerra mondiale con conseguenze ben visibili anche nella sua produzione musicale: lo stesso anno scrive i \"Canti di prigionia\", seguiti successivamente dall'opera \"Il prigioniero\".\nNel dopoguerra la sua fama internazionale crescer\u00e0 di continuo, in tutta Europa e in America, dove tra l'altro verr\u00e0 invitato a tenere corsi di perfezionamento a Tanglewood (dove ebbe come allievo il giovane Luciano Berio), al \"Queens College\" di New York, alla University of California e altrove. Nel 1949 a Milano fu tra gli organizzatori del \"Primo congresso internazionale di musica dodecafonica\", assieme a Riccardo Malipiero ed a colleghi pi\u00f9 giovani quali Camillo Togni e Bruno Maderna.\nNel 1968 a Berlino verr\u00e0 rappresentato il suo Ulisse, opera su libretto proprio tratto dall'Odissea, frutto di un lavoro ben pi\u00f9 che decennale che il compositore defin\u00ec \"il risultato di tutta la mia vita\" (a lui si deve anche una trascrizione dell'opera \"Il ritorno di Ulisse in patria\" di Claudio Monteverdi, rappresentata tra l'altro nell'ambito della stagione 1943 del Teatro alla Scala). Nel 1972 compose il brano \"Commiato\" per voce e strumenti, dal titolo profetico: sar\u00e0 la sua ultima composizione. Luigi Dallapiccola si spegne a Firenze il 19 febbraio 1975, a causa di un edema polmonare, nella sua casa di via Romana 34 (all'interno del Palazzo di Annalena).\nNel corso della sua vita Dallapiccola ha ricevuto numerosissimi riconoscimenti: nel 1953 diventa membro dell'Accademia delle belle arti di Baviera, in seguito sar\u00e0 nominato membro dell'Accademia dell'arte di Berlino (1958), della Royal Academy of Music di Londra (1969) e dell'Accademia di musica ed arte di Graz (1969). Ricevette inoltre il gran premio per la musica del Land Renania Settentrionale-Vestfalia, il premio \"Ludwig-Spohr\" della citt\u00e0 Braunschweig, il premio \"Moretti d'oro\" della regione Friuli Venezia Giulia, il \"Prix Arthur Honegger\" a Parigi (1972), il Premio Feltrinelli per la musica assegnato dall'Accademia Nazionale dei Lincei (1973) ed il premio internazionale d'arte \"Albert Schweitzer\".\nOltre a ci\u00f2, ricevette la laurea honoris causa dall'Universit\u00e0 di Durham e dall'Universit\u00e0 di Edimburgo (entrambe nel 1973); nello stesso anno gli fu inoltre conferita l'onorificenza di Cavaliere di Gran Croce dell'Ordine al Merito della Repubblica Italiana. Il 21 maggio 1976 il Rettore dell'Universit\u00e0 di Bologna Tito Carnacini, confer\u00ec a Luigi Dallapiccola e Goffredo Petrassi la Laurea Honoris Causa in Discipline delle Arti, Musica e Spettacolo; per Luigi Dallapiccola ritir\u00f2 il diploma la moglie Laura.\n\u00c8 sepolto nel cimitero fiorentino di Trespiano.\nArchivio.\nIl fondo Dallapiccola \u00e8 stato depositato nel 1978 dagli eredi presso Gabinetto scientifico letterario G. P. Vieusseux. Archivio contemporaneo Alessandro Bonsanti. Successivamente, nel 1992, Laura Coen Luzzatto e Anna Libera Dallapiccola hanno deciso di trasformare il deposito in donazione. Nel 1995, in seguito alla scomparsa della vedova, la figlia del Maestro ha donato all'archivio lo studio di Dallapiccola, il suo pianoforte, mobili e suppellettili insieme alla biblioteca privata dei genitori. L'ordinamento e la schedatura degli scritti, delle musiche e della bibliografia critica sono stati completati ed \u00e8 uscito (nel 1996) l'inventario a stampa a cura di Mila De Santis (in appendice all'inventario anche un elenco dei mittenti della corrispondenza). Le descrizioni dell'inventario (comprendenti gli scritti e le musiche di Dallapiccola e la letteratura critica su di lui) sono ricercabili anche nella banca dati interrogabile on line. La biblioteca \u00e8 catalogata nell'opac del Gabinetto Vieusseux."}
{"id": "100200", "revid": "1652635", "url": "https://it.wikipedia.org/wiki?curid=100200", "title": "Omofobia", "text": "L'omofobia \u00e8 la paura e l'avversione irrazionale nei confronti dell'omosessualit\u00e0, della bisessualit\u00e0 e della transessualit\u00e0 e quindi delle persone omosessuali, bisessuali e transessuali basata sul pregiudizio. L'Unione europea la considera analoga al razzismo, alla xenofobia, all'antisemitismo e al sessismo. Con il termine \"omofobia\" quindi si indica genericamente un insieme di sentimenti, pensieri e comportamenti avversi all'omosessualit\u00e0 o alle persone omosessuali. \nL'omofobia non \u00e8 inserita in alcuna classificazione clinica delle varie fobie; infatti, non compare n\u00e9 nel DSM n\u00e9 nella classificazione ICD; il termine, come nel caso della xenofobia, \u00e8 solitamente utilizzato in un'accezione generica (riferita a comportamenti discriminatori) e non clinica.\nTre possibili definizioni del termine \"omofobia\".\nVa comunque precisato che il termine \u00e8 utilizzato con diversi significati. Le definizioni di omofobia esistenti possono essere sintetizzate in tre principali prospettive: accezione \"pregiudiziale\", accezione \"discriminatoria\" e accezione \"psicopatologica\":\nEtimologia.\nOmofobia deriva dal greco \u1f41\u03bc\u03cc\u03c2 \"hom\u00f2s\" (stesso, medesimo) e \u03c6\u03cc\u03b2\u03bf\u03c2 \"f\u00f2bos\" (paura). Letteralmente quindi significa \"paura dello stesso\", tuttavia il termine \"omo\" \u00e8 qui usato come abbreviazione di \"omosessuale\", mentre il termine \"fobia\" perde il suo significato clinico, relativo ad un concetto di paura, indicando piuttosto una generica avversione. Il termine \u00e8 un neologismo coniato dallo psicologo clinico George Weinberg nel suo libro \"Society and the Healthy Homosexual\" (\"La societ\u00e0 e l'omosessuale sano\"), pubblicato nel 1971.\nUn termine precursore \u00e8 stato \"omoerotofobia\", coniato dal dottor Wainwright Churchill nel libro \"Homosexual behavior among males\" (\"Il comportamento omosessuale tra maschi\"), pubblicato nel 1967.\nCaratteristiche.\nIntesa nel senso di \"paura fobica e irrazionale\", l'omofobia non \u00e8 inserita in alcun manuale di diagnostica psicologica come patologia, \u00e8 quindi errato pensare che sia medicalmente una fobia, come invece il nome potrebbe portare a credere. L'omofobia non \u00e8 legata a una credenza politica o a un livello culturale, ma piuttosto al livello di equilibrio del singolo individuo. \u00c8 stato infatti riscontrato dagli anni sessanta il fatto che tendano all'omofobia le \"personalit\u00e0 autoritarie\", rigide, insicure, che si sentono minacciate dal \"diverso da s\u00e9\" (ovviamente non solo omosessuale). Alti livelli di omofobia sono stati riscontrati anche in persone in lotta con una forte omosessualit\u00e0 latente o repressa.\nIn questo secondo senso l'omofobia pu\u00f2 trarre nutrimento e soprattutto legittimazione da condanne ideologiche, religiose o politiche.\nPer omofobia si pu\u00f2 intendere anche la paura dell'omosessualit\u00e0, ed in particolare la paura di venire considerati omosessuali, ed i conseguenti comportamenti volti ad evitare gli omosessuali e le situazioni considerate associate ad essi.\nL'omofobia consiste nel giustificare, condonare o scusare atti di violenza o di discriminazione, di marginalizzazione e di persecuzione perpetrati contro una persona in ragione della sua reale o presunta omosessualit\u00e0 (si pensi ai soggetti bisessuali o anche semplicemente a persone che hanno un atteggiamento o un aspetto che non rientra nel comune stereotipo di genere sessuale, ad esempio le persone definite \"effeminate\").\nLe ricerche psicosociali evidenziano come l'omofobia sia maggiormente legata a caratteristiche personali quali: anzianit\u00e0, basso livello di istruzione, avere idee religiose fondamentaliste, non avere contatti personali con gay o lesbiche, essere autoritari, provare sensi di colpa nei confronti del sesso, avere atteggiamenti tradizionalisti rispetto ai ruoli di genere (mascolinit\u00e0, etc.)\nLa paura di venire considerati omosessuali.\nProbabilmente l'omofobia \u00e8 correlata al timore di essere considerati omosessuali. Questo timore, dice Erich Fromm, \u00e8 pi\u00f9 frequente negli uomini che nelle donne, perch\u00e9 dal punto di vista culturale il maschio omosessuale viene considerato una \"femminuccia\", e nel pensiero sessista dominante\nSecondo il teorico Calvin Thomas\nL'omofobia interiorizzata.\nL'omofobia interiorizzata consiste nell'accettazione da parte di gay e lesbiche di pregiudizi, etichette negative e atteggiamenti discriminatori verso l'omosessualit\u00e0. Questa interiorizzazione del pregiudizio \u00e8 per lo pi\u00f9 inconsapevole e pu\u00f2 portare a vivere con difficolt\u00e0 il proprio orientamento sessuale, a contrastarlo, a negarlo o addirittura a nutrire sentimenti discriminatori nei confronti degli omosessuali.\nConseguenze.\nL'omofobia pu\u00f2 diventare causa di episodi di bullismo, di violenza o di mobbing nei confronti delle persone LGBT. Secondo l'Agenzia per i diritti Fondamentali (FRA) dell'Unione europea l'omofobia nel 2009 danneggia la salute e la carriera di quasi 4 milioni di persone in Europa. L'Italia \u00e8 il paese dell'Unione Europea con il maggior tasso di omofobia sociale, politica ed istituzionale. Secondo i dati del Dipartimento di Salute Pubblica i suicidi della popolazione gay, legati alla discriminazione omofoba in modo pi\u00f9 o meno diretto, costituirebbero il 30% di tutti i suicidi adolescenziali; stando alle statistiche pubblicate dal sito \"omofobia.org\", vi sono pi\u00f9 di 100 episodi di omofobia in Italia all'anno, ma il numero di persone colpite \u00e8 maggiore (ogni episodio pu\u00f2 avere anche pi\u00f9 di una vittima).\nDa altri studi in merito \u00e8 emerso con chiarezza che gli adolescenti LGBT sono maggiormente a rischio di ideazione suicidaria rispetto ai coetanei eterosessuali. In aggiunta a ci\u00f2, una review di Haas e colleghi del 2011 sulla letteratura pubblicata in merito, suggerisce che i giovani LGBT siano dalle 2 alle 7 volte pi\u00f9 a rischio, rispetto ai coetanei eterosessuali, di suicidio.\nSono anche stati riportati dei contesti in cui studenti LGBT hanno lamentato: la presenza di atti di discriminazione, come la negazione di servizi finanziari e sanitari, l'affibiazione di etichette verbali ingiuriose, tentativi di conversione e timore di atti di violenza sessuale ai loro danni. Tale situazione ha determinato il nascondimento della loro identit\u00e0, l'evitamento di alcuni corsi, la prematura cessazione degli studi ed anche la messa in pratica di tentativi di suicidio.\nA seguito dell'elevato rischio di ideazioni suicidarie e di tentativi di suicidio tra le cosiddette minoranze sessuali, i ricercatori hanno tentato di identificare i fattori che potessero spiegare tali marcate differenze. Le teorie sullo stress e lo stigma da minoranza hanno permesso di evidenziare il ruolo portante che i contesti sociali e strutturali, cos\u00ec come le pratiche e le politiche istituzionali, possono giocare nel contribuire a generare simili disparit\u00e0 nella salute mentale degli individui. In accordo con queste teorie, infatti, gli adulti LGBT che risiedono in stati con poche politiche sociali di tipo protettivo hanno un maggior tasso di disordini psichiatrici e di abuso di sostanze rispetto a persone che vivono in stati con politiche protettive mirate. In linea con questi risultati si pone anche un lavoro del 2014 di Hatzenbuehler e colleghi che ha indicato che giovani LGBT sono meno a rischio di sviluppare ideazioni suicidarie quando sono all'interno di strutture scolastiche che hanno adottato misure protettive verso le minoranze sessuali. L'ambiente sociale, inoltre, pu\u00f2 esercitare delle influenze anche in maniera meno diretta. Uno studio condotto su una popolazione di circa 4098 maschi che hanno rapporti sessuali con altri maschi (MSM, Men who have sex with men) sieronegativi per HIV ha evidenziato, ad esempio, che un pi\u00f9 basso livello di stigma sociale contro le persone LGBT \u00e8 legato ad una diminuzione del rischio di rapporti anali non protetti (adjusted odds ratio, aOR=0,97, intervallo di confidenza al 95%, 95%CI 0,94-0,99), maggior consapevolezza riguardante la profilassi anti-HIV post esposizione (aOR=1,06, 95%CI 1,02-1,09) e di quella pre esposizione (aOR=1,06, 95%CI 1,02-1,10), maggior utilizzo della profilassi anti-HIV post esposizione (aOR=1,08, 95%CI 1,05-1,26) e di quella pre esposizione (aOR=1,21, 95%CI 1,01-1,44) ed un maggior livello di tranquillit\u00e0 nel discutere di sesso tra maschi con operatori sanitari (aOR=1,08, 95%CI 1,05-1,11).\nVa, tuttavia, segnalato che sussiste anche la possibilit\u00e0 che il grado d'influenza esercitato dallo stigma da minoranza e da eventuali interventi di tipo protettivo o di supporto vari anche a seconda dell'etnia delle persone prese in considerazione.\nL'importanza del contesto socioculturale che circonda le persone LGBT \u00e8 stata evidenziata anche da un lavoro di Duncan e Hatzenbuehler del 2014 riguardante i cosiddetti crimini d'odio definiti come \"condotte illegali, violente, distruttive o minacciose il perpetratore delle quali viene motivato dal pregiudizio contro il supposto gruppo sociale della vittima\". Gi\u00e0 altri studi in passato avevano evidenziato che le minoranze sessuali vengono colpiti da tali crimini e, secondo l'FBI, il 17,4% degli 88.463 crimini d'odio registrati tra il 1995 ed il 2008 hanno coinvolto tali minoranze.\nLo studio di Duncan e Hatzenbuehler, condotto su un campione di studenti delle scuole superiori pubbliche di Boston, ha cercato di valutare l'effetto sulle persone LGBT del grado di vicinanza geografica alle aree ove sono stati perpetrati crimini d'odio ai danni di altre persone LGBT. Dai dati raccolti \u00e8 emerso che gli adolescenti LGBT che hanno riferito di aver avuto ideazioni suicidarie tendevano a vivere a meno di 800 metri da aree ad alto tasso di crimini d'odio contro persone LGBT (21,22 per 100.000 \"Vs\" 12,26 per 100.000, \"p value\"=0,013). Gli adolescenti LGBT che hanno tentato il suicidio, inoltre, avevano maggiori probabilit\u00e0 di vivere a meno di 400 metri da aree ad alto tasso di crimini d'odio contro persone LGBT (33,61 per 100.000 \"Vs\" 13,18 per 100.000, \"p value\"=0,006). Tali associazioni statistiche non sono state rintracciate per quanto riguarda gli adolescenti eterosessuali. Nessuna significativit\u00e0 statistica \u00e8 stata, inoltre, rintracciata per quanto riguarda l'associazione di problematiche suicidarie e crimini d'odio non ai danni di persone LGBT, indicando cos\u00ec che le significativit\u00e0 precedentemente presentate sono specifiche per gli adolescenti LGBT. I risultati di tale lavoro, sebbene preliminari soprattutto in considerazione della scarsa presenza di pubblicazioni analoghe, sono in accordo con la letteratura che documenta l'importanza dei contesti socioculturali nella determinazione dello stato di salute mentale nelle minoranze sessuali.\nIn termini generali, il sentimento religioso sembra essere associato ad un buon livello di salute mentale. Sebbene tale dato sia variabile a seconda degli aspetti presi in considerazione, si pu\u00f2 affermare che la religiosit\u00e0 sembra determinare effetti positivi: minor depressione e stress psicologico e migliore soddisfazione, felicit\u00e0 e stato psicologico personali. Per quanto riguarda le persone LGBT, al momento, sussistono pochi lavori che abbiano analizzato lo stato di salute mentale in rapporto con l'affiliazione religiosa. Sebbene, il sentimento religioso, come precedentemente accennato, sembri sortire effetti positivi, un ambiente sociale caratterizzato da stigma e rifiuto pu\u00f2 produrre, in chi ne \u00e8 vittima, effetti patologici.\nCome gi\u00e0 accennato in precedenza, la teoria dello stress da minoranza suggerisce che il differente livello di salute mentale tra le persone LGBT ed eterosessuali sia dovuto al differente livello di stigma e pregiudizio cui si va incontro.\nUno dei fattori presi in considerazione dalla teoria come fattore di stress \u00e8 l'omofobia interiorizzata. Per omofobia interiorizzata s'intende l'internalizzazione, da parte delle persone LGBT, delle attitudini e delle credenze negative della societ\u00e0 contro le persone LGBT stesse e poich\u00e9 tale visione pu\u00f2 essere appresa durante i normali processi di socializzazione, essa pu\u00f2 costituire un fattore di stress particolarmente insidioso da individuare. Il suo superamento viene, inoltre, considerato un passo importante nel processo di coming out e viene considerato dai terapisti come necessario al fine di acquisire un buon livello di salute mentale. Di converso, l'omofobia interiorizzata \u00e8 stata collegata ad una serie di sviluppi negativi: ansiet\u00e0, depressione, ideazione suicidaria, condotta sessuale a rischio, problematiche nella vita intima ed uno stato generale di benessere pi\u00f9 basso.\nSotto questo punto di vista, nei contesti religiosi gli insegnamenti possono essere parte di una socializzazione che si basi sullo stigma ed il permanere in tale contesto pu\u00f2 contribuire ad potenziare il fenomeno dell'omofobia interiorizzata. Vistesi rifiutate da molte organizzazioni religiose, l'attendenza delle persone LGBT alle pratiche religiose istituzionali tende ad essere minore rispetto agli eterosessuali e vi \u00e8 una maggior probabilit\u00e0 d'abbandono del loro credo. Al di l\u00e0 di ci\u00f2, comunque, le persone LGBT che si affiliano a gruppi religiosi, tendono a partecipare per lo pi\u00f9 a denominazioni religiose \u201cnon supportive\u201d. Alcuni lavori hanno, infatti, evidenziato che le persone LGBT tendevano ad affiliarsi a correnti di maggioranza o con maggioranza di eterosessuali sebbene tali gruppi potessero presentare un clima sociale poco ospitale. Tale dato, apparentemente contraddittorio, potrebbe trovare una spiegazione nel fatto che le persone LGBT possano avvertire un profondo significato personale nell'appertenere ad un contesto religioso cui loro sono abituati, spesso dall'infanzia. In effetti, \u00e8 noto che l'abbandono di un gruppo religioso possa risultare spiacevole sotto l'aspetto sociale, culturale e spirituale.\nTale situazione pu\u00f2 diventare particolarmente pressante per persone appartenenti a minoranze etniche. Per le persone afro-americane, ad esempio, \u00e8 noto come le chiese abbiano costituito un baluardo contro il razzismo sociale e siano state promotrici e sostenitrici di identit\u00e0 ed orgoglio etnico. Hanno, inoltre, provveduto a fornire servizi sociali e culturali in vario modo. Risulta, pertanto, chiaro come il processo di separazione, magari per confluire in contesti maggiormente supportivi per le persone LGBT, significhi anche perdere non solo i servizi ma anche tutto un contesto di profondo significato interiore.\nAl fine di continuare la partecipazione in questi contesti, le persone LGBT tendono ad adottare svariate strategie per cercare di risolvere o di alleviare lo state di tensione che si pu\u00f2 generare dalla partecipazioni in questi contesti non supportivi:\nSebbene gli studi riguardanti la religiosit\u00e0 delle persone LGBT non abbiano preso molto in considerazione se il gruppo religioso fosse pi\u00f9 o meno supportivo, un lavoro di Lease e colleghi ha mostrato che persone caucasiche LGBT coinvolte in attivit\u00e0 religiose in contesti maggiormente supportivi erano collegate ad un minor livello di omofobia interiorizzata e che questa era legata ad un miglior livello dello stato di salute mentale. Altri lavori, di converso, hanno rilevato che contesti religiosi non supportivi possono avere un significativo effetto nel promuovere l'omofobia internalizzata nelle persone LGBT.\nLa problematica, tuttavia, pu\u00f2 variare anche a seconda del gruppo etnico preso in considerazione dato che la religiosit\u00e0 tende a variare a seconda dell'etnia. Sebbene alcuni lavori abbiano suggerito che le persone latino-americane ed afro-americane tendano a dimostrare un maggior sentimento religioso, al momento non \u00e8 stato rilevato che le persone LGBT appartenenti a questi gruppi siano maggiormente esposte a contesti non supportivi rispetto a quelle caucasiche. Alcuni lavori hanno, infatti, suggerito che alcune denominazioni evangeliche frequentate da caucasici possano essere caratterizzate da contesti particolarmente omofobi. Tuttavia, se l'affiliazione religiosa delle persone LGBT riflette quella della popolazione generale, c'\u00e8 da aspettarsi che quelle latino-americane ed afro-americane siano esposte a contesti omofobi in misura maggiore rispetto a quelle caucasiche.\nUn lavoro di Barnes e Meyer del 2012 condotto su 355 partecipanti LGBT ha cercato di valutare l'effetto del contesto religioso nello stato di salute delle persone LGBT attendenti. In generale, \u00e8 emerso che le persone caucasiche tendevano a non dichiararsi religiose (58%) mentre solo il 36% ed il 35% degli afro-americani e dei latino-americani si \u00e8 dichiarato non religioso (\"p value\"&lt;0,001). In termini di omofobia interiorizzata \u00e8 emerso che, rispetto ai caucasici, gli afro-americani ed i latino-americani hanno maggiori livelli di essa sebbene il risultato sia statisticamente significativo solo per i latino-americani (\"p value\"=0,03); in generale gli affiliati a contesti non supportivi hanno maggiori livelli di omofobia generalizzata rispetto agli affiliati a contesti supportivi ed ai non praticanti (1,30 \"Vs\" 1,54, \"p value\"=0,00). La frequenza di pratica religiosa, in questo lavoro, non ha esercitato alcuna influenza sui livelli di omofobia interiorizzata dato che non \u00e8 stata riscontrata nessuna differenza statisticamente significativa tra coloro che avevano un'elevata frequenza di pratica contro chi ne aveva una bassa (1,57 \"Vs\" 1,51, \"p value\"=0,09). Va segnalato, tuttavia, che sia i latino-americani che gli afro-americani sono risultati maggiormente esposti, rispetto ai caucasici, a contesti non supportivi e che l'affiliazione a tali contesti si \u00e8 dimostrata essere un buon mediatore statistico dei livelli di omofobia interiorizzata. Va segnalato infatti che la variabile affiliazione a contesti non supportivi nel modello statistico finale ha reso non pi\u00f9 significativa la differenza dei livelli di omofobia interiorizzata tra latino-americani e caucasici ma ha anche diminuito il valore del coefficiente standardizzato B del 50% e del 25% nei modelli testati. I livelli di omofobia interiorizzata, infine, sono risultati essere statisticamente associati alla presenza di sintomi depressivi (valore di B=0,27, \"p value\"=0,00) e ad un minore benessere psicologico (valore di B=-0,42, \"p value\"=0,00) rendendo, nei due modelli testati, la variabile affiliazione a contesti non supportivi un miglior predittore sebbene non statisticamente significativo.\nGli autori di questo studio hanno quindi concluso che i dati presentati forniscono una base all'ipotesi che i contesti religiosi non supportivi determinino lo sviluppo di un ambiente sociale ostile alle persone LGBT il che pu\u00f2 risultare in una maggior presenza di omofobia interiorizzata. I latino-americani, in particolare, hanno manifestato livelli significativamente maggiori, rispetto ai caucasici, di omofobia interiorizzata. La maggior affiliazione e pratica in contesti religiosi non supportivi sembra spiegare i maggiori livelli di omofobia interiorizzata. Per quanto riguarda gli afro-americani, i dati sembrano suggerire un quadro analogo sebbene non si sia raggiunta la significativit\u00e0 statistica.\nTali conclusioni, basate su un campione limitato e non casuale, non sono ovviamente generalizzabili. Risulta interessante, tuttavia, notare che uno studio di Gibbs e Goldbach del 2015 sembra concludere che giovani adulti LGBT che crescono e maturano in contesti religiosi sono a pi\u00f9 alto rischio, rispetto ad altre persone LGBT, di ideazione suicidaria, pi\u00f9 specificatamente di ideazione suicidaria cronica, cos\u00ec come di tentativi di suicidio.\nAspetti legislativi.\nIn ambito legislativo, in molte nazioni, soprattutto europee sono previsti strumenti legislativi, di carattere civile e penale, finalizzati al contrasto dell'omofobia intesa principalmente come discriminazione basata sull'orientamento sessuale.\nVa evidenziato che le legislazioni esistenti in molti casi mantengono distinto l'aspetto della non discriminazione dalle norme mirate invece a sanzionare in modo specifico azioni e comportamenti esplicitamente omofobici, quali atti violenti o di incitamento anche solo verbale all'odio. Ci sono legislazioni che fanno rientrare questo secondo aspetto in un ambito legislativo non specifico, non considerando quindi la motivazione dell'omofobia per il reato o non prevedendo sanzioni specifiche per le espressioni di odio o di incitamento all'odio legate all'orientamento sessuale.\nL'omofobia, intesa come atto violento e/o incitamento all'odio, \u00e8 esplicitamente punita come reato con sanzioni carcerarie e/o pecuniarie in Danimarca, Francia, Islanda, Norvegia, Paesi Bassi, Svezia e a livello regionale in Tasmania (vietato l'incitamento all'odio). Con un emendamento allo \"Hate Crimes Bill\" approvato dal Congresso nell'ottobre 2009 e denominato Matthew Shepard Act, gli Stati Uniti d'America hanno stabilito che la violenza causata da odio basato sull'orientamento sessuale costituisce un reato federale.\nNorme antidiscriminatorie che menzionano esplicitamente l'orientamento sessuale sono in vigore in Europa, oltre che nei paesi sopra citati, in Austria, Belgio, Cipro, Finlandia, in quattro \"L\u00e4nder\" della Germania (Berlino, Brandeburgo, Sassonia e Turingia), Grecia, Irlanda, Lussemburgo, Romania, Slovenia, Spagna, Svizzera, Ungheria, Regno Unito, Repubblica Ceca, Serbia e Montenegro.\nAl di fuori dell'Europa, leggi antidiscriminazione sull'orientamento sessuale sono in vigore in Canada, in alcuni degli Stati Uniti, in Australia, Nuova Zelanda, Isole Fiji, in alcuni stati del Brasile, Nicaragua, Uruguay, Colombia, Ecuador, Israele e Sudafrica.\nAnche il regime castrista ha adottato forme di persecuzione nei confronti degli omosessuali. Considerati \"controrivoluzionari\", dagli anni sessanta agli anni ottanta anche i gay sono stati perseguitati e molti di loro sono stati rinchiusi nei campi di lavoro forzati UMAP (\"Unidades Militares de Ayuda a la Producci\u00f3n\") a causa del loro orientamento sessuale. Nell'ideologia castrista i \"maricones\" (\"finocchi\") erano infatti considerati espressione dei valori decadenti della societ\u00e0 borghese:\nNel marzo del 1965, Giangiacomo Feltrinelli riusc\u00ec ad ottenere da Fidel Castro una lunghissima intervista chiedendogli anche perch\u00e9 perseguitasse i gay, sul perch\u00e9 ce l'avesse tanto con gli omosessuali e cosa c'entrasse quel pogrom con la rivoluzione. Il l\u00edder m\u00e1ximo, dopo una risata per la domanda sfacciata, rispose alla domanda ed accenn\u00f2 alla paura di \"mandare un figlio a scuola e vederselo tornare frocio\". Nel 2010 Castro ha ammesso pubblicamente di aver \"commesso una grande ingiustizia\" a perseguitare gli omosessuali.. Tuttavia, almeno dal 1988, Cuba \u00e8 all'avanguardia in America latina per le politiche contro l'omofobia ed ha eliminato ogni traccia di legislazione omofobica.\nOrdinamento giuridico italiano.\nLa legislazione di contrasto alla discriminazione tra cittadini trae principale fondamento dall'articolo 3 della Costituzione della Repubblica Italiana (principio di uguaglianza formale e sostanziale):\nPur non citando espressamente l'orientamento sessuale, esso pu\u00f2 rientrare per via interpretativa sia nella nozione di \"sesso\", sia tra le \"condizioni personali e sociali\".\nLa Legge 25 giugno 1993, n. 205 intitolata \"Misure urgenti in materia di discriminazione razziale, etnica e religiosa\" (cosiddetta Legge Mancino), integra il diritto penale italiano per quanto attiene ad alcune forme di discriminazione, tra cui non rientrano quelle basate sull'orientamento sessuale che, inserite nella sua prima formulazione, furono espunte dal testo nella stesura definitiva.\nLa menzione esplicita dell'orientamento sessuale \u00e8 invece presente nel , che tutela dalle discriminazioni sul luogo di lavoro. Le eccezioni inizialmente previste per il personale delle Forze Armate, delle Forze dell'ordine e di soccorso furono poi abolite a seguito della procedura d'infrazione aperta dalla Comunit\u00e0 Europea contro l'Italia, in quanto contrarie alla .\nIl 2 ottobre 2009, nel corso della XVI legislatura la commissione Giustizia della Camera licenzi\u00f2 un testo base, presentato dalla deputata Anna Paola Concia e costituito da un singolo articolo, che tra le circostanze aggravanti comuni previste dall'articolo 61 del codice penale inseriva anche quella inerente all'orientamento sessuale. Tale testo fu poi bocciato il 13 ottobre 2009 dalla maggioranza parlamentare per una pregiudiziale di costituzionalit\u00e0 sollevata dall'Unione di Centro. La bocciatura ha sollevato dure critiche verso l'Italia da parte di rappresentanti dell'Unione europea e dell'ONU. Alla bocciatura ha reagito invece positivamente il vescovo Domenico Mogavero, che ha definito la proposta di legge \u00absolo un primo passo, in quanto il vero obiettivo di questa campagna sono le nozze gay\u00bb.\nMara Carfagna, Ministro per le pari opportunit\u00e0 del Governo Berlusconi IV, il 9 novembre 2009, ha presentato \"Nessuna differenza\", la prima campagna istituzionale in Italia contro l'omofobia e le discriminazioni di genere.\nIl 17 maggio 2011, in occasione della Giornata internazionale contro l'omofobia e la transfobia, il Presidente della Repubblica Giorgio Napolitano ha definito \u00abinammissibile in societ\u00e0 democraticamente adulte\u00bb l'irrisione degli omosessuali. Il 18 maggio 2011 il testo base della deputata Anna Paola Concia, basato su una , \u00e8 stato ripresentato alla Commissione Giustizia della Camera dei deputati, che l'ha bocciato con 24 voti contrari e 17 favorevoli. Il ministro Carfagna ha commentato: \u00abIl Popolo della libert\u00e0 ha perso un'occasione\u00bb. Il 26 luglio 2011 la Camera ha respinto per la seconda volta il ddl presentato dalla deputata Concia contro l'omotransfobia.\nDurante la XVII Legislatura \u00e8 stato presentato dall'onorevole Ivan Scalfarotto un nuovo disegno di legge per l'estensione della legge Mancino ai casi di omofobia e transfobia, che prevede di estendere l'art. 604-bis del codice penale, relativo ai cosiddetti delitti contro l'eguaglianza, alla diffusione di idee discriminatorie rispetto all'orientamento sessuale e all'identit\u00e0 di genere.\nDurante la XVIII Legislatura \u00e8 stato presentato dall'onorevole Alessandro Zan un nuovo disegno di legge per punire le discriminazioni basate su orientamento sessuale e identit\u00e0 di genere. Il 4 novembre 2020 il ddl \u00e8 stato approvato in prima lettura dalla Camera dei deputati.\nOmofobia nell'arte.\nIl collettivo anarchico e gruppo musicale Chumbawamba ha composto un brano dal titolo \"Homophobia\" che parla specificatamente dell'argomento.\nIn vari paesi (per esempio Canada, Regno Unito, USA, Italia) sono stati annullati molti concerti di famosi esponenti della \"scena reggae\", quali Sizzla, Beenie Man, Capleton, Bounty Killer, T.O.K., Buju Banton, Elephant Man per i contenuti omofobi e sessisti dei loro testi."}
{"id": "100201", "revid": "72396", "url": "https://it.wikipedia.org/wiki?curid=100201", "title": "Antonio Miotto", "text": "Biografia.\nLaureato in Legge (Firenze) e in Biologia (Bologna), gi\u00e0 prima della guerra si era fatto conoscere con importanti saggi: \"Introduzione alla psicologia della folla\" (1937), \"Psicologia del comportamento sociale\" (1939).\nConsiderato uno dei pionieri della psicologia italiana in genere e di quella dell'et\u00e0 evolutiva in particolare, nella sua ampia produzione ha trattato i temi dell'amore, della vita di coppia, del lavoro e delle patologie.\n\u00c8 stato consulente, per i problemi del personale, in grandi aziende e docente di Psicologia del linguaggio all'Universit\u00e0 di Milano, di Psicologia del lavoro all'Istituto di Scienze sociali di Genova.\nHa collaborato a riviste specializzate di psicologia e sociologia, ma anche a quotidiani e periodici di ampia diffusione (\"Oggi\", \"Corriere della Sera\", \"Giornale di Brescia\", \"La Provincia\"); tra queste collaborazioni si ricordano quelle sul romanzo di formazione, sul neorealismo, su Federico Fellini e sul Nouveau Roman."}
{"id": "100202", "revid": "2225", "url": "https://it.wikipedia.org/wiki?curid=100202", "title": "Rudi Voeller", "text": ""}
{"id": "100204", "revid": "287204", "url": "https://it.wikipedia.org/wiki?curid=100204", "title": "Numeria", "text": ""}
{"id": "100205", "revid": "5", "url": "https://it.wikipedia.org/wiki?curid=100205", "title": "Hyaena brunnea", "text": ""}
{"id": "100211", "revid": "767487", "url": "https://it.wikipedia.org/wiki?curid=100211", "title": "Run DMC", "text": "I Run DMC sono stati un gruppo hip hop statunitense. Hanno contribuito alla crescita di popolarit\u00e0 del loro genere, anche grazie alla loro decisione di incidere in studio album completi e curati, superando l'abitudine di molti rapper che consisteva nel lanciare singoli o al massimo brevi raccolte. La grafia del nome \u00e8 variata pi\u00f9 volte nel corso della loro carriera: i primi due album e \"Back from Hell\" sono stati pubblicati come Run-D.M.C., le raccolte \"Together Forever\" e \"Greatest Hits\" come Run-DMC, mentre tutti gli altri album sono firmati Run DMC.\nIl gruppo ha inciso 14 album, sia live, sia in studio in un periodo che va dal 1983 al 2002, caratterizzandosi per un suono fortemente innovativo, che trovava la sua forza in \"beat\" essenziali ed aggressivi e in una volont\u00e0 di sperimentazione che port\u00f2 i tre a saltuari saccheggi in campi non esattamente limitrofi, come quello del metal: questi elementi hanno contribuito a far definire i Run DMC come uno dei primi gruppi hardcore hip hop. Il loro stile, duro e massiccio, influenz\u00f2 la produzione musicale rap degli anni novanta, e contribu\u00ec al successo di gruppi come i Beastie Boys, i Public Enemy e gli N.W.A.\nInizialmente, il gruppo era composto dai due MCs Joseph \"Run\" Simmons e Darryl \"DMC\" McDaniels, ai quali si aggiunse in un secondo momento il disc jockey Jam Master Jay, assassinato il 30 ottobre 2002. Tutti i membri provenivano da famiglie benestanti del quartiere di Hollis, nel Queens, a New York.\nI Run DMC furono il primo gruppo musicale hip hop a vincere un disco d'oro, un disco di platino e un \"multiplatino\", oltre a essere i primi rapper ad avere un proprio video musicale trasmesso su MTV, a essere nominati per i Grammy Awards e a comparire sulla copertina di \"Rolling Stone\", la nota e influente rivista musicale statunitense.\nStoria del gruppo.\nLe origini.\nRussell e Joseph Simmons, due fratelli newyorkesi, si avvicinarono molto presto al mondo della musica, non solo in veste di ascoltatori: nel 1977, mentre Joseph decideva di continuare gli studi, Russell intraprese la carriera manageriale. Il suo primo contatto importante fu con il promettente rapper Kurtis Blow, il quale fu successivamente presentato al fratello; l'incontro si rivel\u00f2 molto positivo, tanto che Joseph divenne il DJ di Kurtis facendosi chiamare Run Love, the Son of Kurtis Blow. Dopo aver conseguito il diploma nel 1982, Joseph si iscrisse al \"LaGuardia Community College\" per studiare scienze mortuarie. Mentre guardava un cadavere in un'aula, gli vennero in mente delle rime che espose al suo amico d'infanzia Darryl McDaniels, matricola alla \"St. John's University\". McDaniels lo aiut\u00f2 a perfezionare i versi iniziali e insieme li proposero a Russell Simmons. Il giovane produttore rimase colpito dalla canzone, ma era pi\u00f9 propenso a inciderla con il fratello come solista, poich\u00e9 aveva dei dubbi riguardo alle effettive capacit\u00e0 di McDaniels; alla fine per\u00f2 vinse la perseveranza di Run, che riusc\u00ec a registrare il pezzo con il suo amico. Nel frattempo i due avevano conosciuto il giovane DJ Jason Mizell, detto Jazzy Jase, che poi avrebbe cambiato il suo nome d'arte in Jam Master Jay; si defin\u00ec cos\u00ec la formazione definitiva dei Run DMC, che rimase tale sino al ritiro del gruppo dalle scene.\nIl debutto.\nNel 1983 il trio pubblic\u00f2 il primo singolo, grazie all'etichetta indipendente Profile, dal titolo \"It's Like That\". Il singolo ottenne un successo clamoroso; sul lato B venne incisa \"Sucker MC's\", aggressiva e con rime ben articolate e dirette, considerata dalla maggior parte degli appassionati il primo brano hardcore. Nel complesso \"It's Like That/Sucker MC's\" viene considerata come il punto di partenza dell'hip hop di \"nuova scuola\", un genere che si allontana dal precedente stile festoso della \"old school\". In un continuo crescendo di vendite e ascolti, il singolo raggiunse i primi venti posti della classifica r&amp;b.\nIl successivo lavoro dei Run DMC fu \"Hard Times\", accompagnato da \"Jam Master Jay\", traccia celebrativa dedicata all'abilit\u00e0 ai piatti di Mizell, mentre nei primi mesi del 1984 usc\u00ec \"Rock Box\", il cui video fu il primo di una canzone hip hop ad essere messo in onda su MTV, che conteneva \"riff\" di chitarra ed era accompagnata da un video dalle caratteristiche pi\u00f9 vicine al rock che al rap, segno di una tendenza al crossover rock e un primo sintomo di rap rock; nello stesso anno fu pubblicato il primo 33 giri, intitolato semplicemente Run-D.M.C., primo album hip hop a vincere il disco d'oro.\nNel frattempo Russell Simmons fond\u00f2 l'agenzia \"Rush Productions and Artist Management\" e con di Rick Rubin diede vita all'etichetta discografica Def Jam, organizzando le prime serie di concerti rap a livello nazionale ed arruolando, oltre ai Run-DMC, altri MCs piuttosto popolari in quel periodo, come Newcleus, UTFO e Whodini.\n1985-1986: l'apice del successo.\nL'album \"King of Rock\", pubblicato nel 1985, consent\u00ec ai Run-DMC di diventare i rapper pi\u00f9 popolari ed influenti degli Stati Uniti e fu il primo del suo genere musicale a vincere il disco di platino: come suggerisce il titolo stesso dell'album, il gruppo cerc\u00f2 un suono in grado di fondere rap e rock, facendo largo uso di \"riff\" di chitarra elettrica e batteria. I singoli estratti dal lavoro furono l'omonimo \"King of Rock\", \"You Talk Too Much\" e \"Can You Rock It Like This\". Nello stesso anno, sul versante delle esibizioni \"live\", il trio partecip\u00f2 al Live Aid del 13 luglio, unici artisti hip hop presenti all'evento, e parteciparono alle riprese del film \"Krush Groove\", nel quale comparvero anche i Fat Boys, i Beastie Boys e Kurtis Blow.\nL'anno successivo usc\u00ec \"Raising Hell\", disco che secondo molti esperti ed appassionati del genere diede fine all'era della vecchia scuola e segn\u00f2 l'inizio di quella che viene definita et\u00e0 dell'oro dell'hip hop: l'album fu anticipato dal singolo di lancio \"My Adidas\", dedicato alla loro marca di calzature preferita, che da quel momento diventer\u00e0 un accessorio obbligatorio per gli appassionati del genere hip hop. Il singolo sal\u00ec fino alla decima posizione della \"R&amp;B chart\", stabilendo cos\u00ec un nuovo record per il genere hip hop, ma la massima popolarit\u00e0 arriv\u00f2 con \"Walk This Way\", cover dell'omonimo pezzo degli Aerosmith: il brano venne inciso con Steven Tyler e Joe Perry, e divent\u00f2 il primo nella storia della musica a coinvolgere sia \"b-boys\" che \"rockers\", tanto da essere definito come il primo successo del genere raprock. Grazie alla fama raggiunta dalla canzone, gli Aerosmith riuscirono a riprendersi da un periodo poco felice della loro carriera e l'album \"Raising Hell\", dopo il lancio di altri due singoli (\"It's Tricky\" e \"You Be Illin\"'), giunse a vincere tre dischi di platino; a margine degli ottimi dati di vendita, il terzo disco dei Run DMC fu il primo da cui venne tratto un videoclip di genere rap finito in alta frequenza su MTV.\nSeguendo il successo di \"Raising Hell\", i Run DMC avviarono un tour che tocc\u00f2 molte localit\u00e0 degli Stati Uniti: durante l'esibizione di \"My Adidas\" in uno spettacolo al Madison Square Garden, il gruppo chiese al pubblico di alzare al cielo le proprie scarpe. I fan risposero in massa e la Adidas, dopo aver visto la registrazione del concerto, assunse i Run DMC come testimonial. Questo episodio diede vita ad un ulteriore periodo d'oro del gruppo, interrotto per\u00f2 dopo un paio di mesi: in occasione di un altro concerto in California nell'agosto dello stesso anno, avvenne uno scontro tra bande rivali; la polizia intervenne solo quattro ore dopo l'inizio degli scontri, che lasciarono sul campo 42 persone ferite; durante un altro episodio di violenza un uomo uccise un ventunenne con un calcio in testa. La polizia disse che a commettere l'omicidio fu un uomo della sicurezza della band, che per\u00f2 sment\u00ec le accuse. Dopo questi fatti drammatici i Run DMC vennero accusati di comporre musica violenta e istigatrice, di conseguenza inadatta al grande pubblico.\nIl declino.\nL'anno seguente venne dedicato per la maggior parte alla composizione e registrazione di un nuovo album intitolato \"Tougher Than Leather\"; il disco fu accompagnato da un omonimo film con i tre artisti nel ruolo di protagonisti; la pellicola fu un fallimento e la massiccia presenza nelle scene del logo della Def Jam, dovuta al coinvolgimento di Russell Simmons nel progetto, irrit\u00f2 i dirigenti della Profile Records; l'album non ricevette il medesimo successo commerciale di \"Raising Hell\" e si ferm\u00f2 al \"platino\" senza dare alla luce singoli di grande rilevanza.\nIl periodo negativo non si ferm\u00f2 e nel 1990, con \"Back from Hell\" (titolo riferito ai passati problemi di alcool e droga), i ragazzi newyorchesi non raggiunsero il \"platino\" per la prima volta nella loro carriera. A questa delusione sui dati di vendita, subentrarono anche gravi problemi personali: Simmons fu accusato di aver violentato una donna nella sua stanza d'albergo a Cleveland, nell'Ohio, e McDaniels inizi\u00f2 a soffrire di alcolismo. Le controversie per\u00f2 vennero risolte: Joseph usc\u00ec pulito dai suoi guai giudiziari e Darryl smise di bere; entrambi gli MCs si fecero battezzare convertendosi al Cristianesimo, e si dissero pronti per il ritorno sulle scene musicali.\nLa ripresa.\nNel 1993 venne pubblicato \"Down with the King\", al cui interno si trov\u00f2 una robusta pletora di collaborazioni con artisti come Public Enemy, EPMD, Naughty by Nature, A Tribe Called Quest, Neneh Cherry, Pete Rock e KRS-One; l'omonimo singolo raggiunse la \"Top Ten R&amp;B\" e l'album divent\u00f2 disco d'oro: anche se non paragonabile al debutto, fu comunque un buon successo, che riport\u00f2 i Run DMC ai \"piani alti\" della musica hip hop. Nonostante la ripresa dei dati di vendita e della credibilit\u00e0, il gruppo si prese comunque una pausa: Run nel 1996 divent\u00f2 un uomo di Chiesa e si un\u00ec agli \"Zoe Ministries\", DMC lo imit\u00f2 iniziando a indossare le vesti da diacono, mentre Jam Master Jay continu\u00f2 a lavorare nel mondo della musica, producendo i primi due album degli Onyx.\nNel 1997 il disc jockey Jason Nevins pubblic\u00f2 una versione alternativa della classica \"It's Like That\" con sfumature di house music . Il successo fu sorprendente; il singolo alla fine vendette milioni di copie.\nIl gruppo sembr\u00f2 apprezzare il lavoro di Nevins, tanto che l'anno dopo, in un'intervista rilasciata a \"XXL Magazine\", Run comment\u00f2:\nMa il DJ lasci\u00f2 pensare che i Run DMC si fossero dimostrati ingrati verso il suo ruolo nella \"hit\", affermando sulla stessa rivista:\nGli screzi con Jason Nevins furono accompagnati da problemi interni al momento della registrazione di \"Crown Royal\" (1999), quando McDaniels si trov\u00f2 in contrasto con gli altri due membri del trio: Darryl infatti, a causa di problemi alle corde vocali, voleva rendere la musica dei Run DMC pi\u00f9 leggera per adattarla ai propri problemi di voce, mentre Simmons preferiva mantenere lo stile aggressivo che li aveva resi famosi. Questi disaccordi lasciarono DMC in disparte durante gran parte delle registrazioni dell'album (lo si pu\u00f2 ascoltare solo nelle tracce \"Crown Royal\", \"Ay Papi\" e \"Simmons Incorporated\") che usc\u00ec con un anno di ritardo (2000) per problemi di diritti d'autore dei probabili ospiti del disco (Method Man, Nas, Ol' Dirty Bastard, Fat Joe, Sugar Ray, Kid Rock ed Everlast). I singoli estratti, oltre a \"Let's Stay Together\", furono \"Rock Show\" e \"It's Over\"; tre brani che puntavano a diversi tipi di ascoltatori: mentre il primo, con Stephan Jenkins dei Third Eye Blind, era destinato alle stazioni radio rock, \"It's Over\" (con Jermaine Dupri) venne inciso su 45 giri e mirava ad una diffusione nelle discoteche. Simmons era talmente ambizioso nelle sue nuove produzioni che si pose l'obbiettivo della vincita del Grammy, ma nonostante le molte collaborazioni con altri artisti, che avrebbero dovuto incrementare il livello qualitativo del risultato finale, \"Crown Royal\" si rivel\u00f2 una delusione sia dal punto di vista critico che da quello commerciale, che lasci\u00f2 molti dubbi riguardo al futuro del trio.\nL'assassinio di Jay e l'uscita di scena.\nNel 2002 i Run DMC ebbero l'onore di lasciare le loro impronte digitali sulla Hollywood Boulevard nella Rock Walk of Fame, come segno della loro influenza sulla storia della musica; nello stesso anno pubblicarono una raccolta, \"High Profile/The Original Rhymes\", con venti tracce tra le pi\u00f9 famose e significative di quasi un ventennio di musica, partendo poi in tour con gli Aerosmith e Kid Rock; in un'intervista rilasciata ad MTV, DMC rivel\u00f2 che sul bus usato dagli artisti, quando non erano impegnati in concerto, venivano scritte canzoni inedite; McDaniels e compagni avevano infatti intenzione di tornare in studio per incidere un nuovo album in occasione del ventesimo anniversario della band.\nIl nuovo disco, che poteva rappresentare una possibilit\u00e0 di rilancio dopo il fallimento di \"Crown Royal\", sarebbe stato stilisticamente un salto nel passato, con tracce puramente old school con le quali, sempre secondo McDaniels, i Run DMC avrebbero ripreso l'essenza del ritmo e delle rime; alla pubblicazione dell'album sarebbe seguita una nuova serie di concerti.\nI progetti del gruppo furono per\u00f2 bruscamente interrotti da una tragedia: il 30 ottobre 2002, alle 19:30, Jason Mizell rimase ucciso da un colpo di pistola calibro 45 alla testa in uno studio di registrazione nel quartiere di Queens, a New York. Jay mor\u00ec sul colpo, mentre il venticinquenne Urieco Rincon, che si trovava in sua compagnia al momento della sparatoria, fu ferito alla caviglia; altre cinque persone presenti nello studio rimasero illese. I due uomini che spararono erano entrati fingendosi Pony Express, mentre Mizell e Rincon stavano giocando alla PlayStation 2 durante una pausa. Sul sito della band, che quella sera avrebbe dovuto esibirsi a Washington, vennero poste foto del Dj e scritte a grandi caratteri che recitavano \"Rest in Peace Jam Master\" (\"Riposa in pace, Jam Master\"); nei giorni seguenti all'accaduto e dopo l'uscita di un'altra raccolta, \"Greatest Hits\", i Run DMC annunciarono il loro prevedibile e definitivo ritiro dalle scene. A lasciare l'ultima dichiarazione fu Joseph \"Rev Run\" Simmons:\nTutto il mondo della musica hip hop si mobilit\u00f2 per omaggiare JMJ: agli MTV Europe Music Awards di Barcellona P. Diddy si present\u00f2 con una maglietta dedicata a lui e spese commosse parole di lutto; durante lo stesso spettacolo, Wyclef Jean gli dedic\u00f2 la sua esibizione.\nIn seguito alla morte di Jam Master Jay uscirono altre tre raccolte: \"The Best of\", \"Ultimate Run DMC\", entrambe nel 2003, e \"\" nel 2004; nello stesso anno, la rivista musicale \"Rolling Stone\" inser\u00ec la band alla posizione numero 48 della sua classifica dei 100 pi\u00f9 grandi artisti di tutti i tempi.\nNonostante il loro ritiro dalla scena, il gruppo, nel 2009 viene introdotto nella Rock and Roll Hall of Fame.\nCarriere soliste.\nDopo lo scioglimento, i due restanti membri del gruppo intrapresero carriere da solista; il primo a pubblicare un album di inediti fu Simmons, sotto lo pseudonimo di Rev Run: \"Distortion\" usc\u00ec il 18 ottobre 2005, lanciato dal singolo \"Mind on The Road\". Dall'autunno 2005, Run \u00e8 protagonista con la sua famiglia di \"Run's House\", una reality-sitcom in onda su MTV.\nL'atteso album da solista di Darryl McDaniels, intitolato \"Checks Thugs and Rock N Roll\", venne annunciato con il singolo \"Just Like Me\" e usc\u00ec il 14 marzo 2006.\nStile ed influenze.\nIl look dei Run DMC \u00e8 sempre stato caratterizzato da jeans neri, cappelli homburg, cathomburgena al collo e scarpe da tennis Adidas senza lacci (quest'ultima caratteristica imita l'abitudine di far togliere ai carcerati le stringhe delle scarpe, per evitarne l'uso come arma rudimentale), alle quali il gruppo ha persino dedicato una canzone (\"My Adidas\", contenuta in \"Raising Hell\"); grazie ai tre newyorchesi, il marchio Adidas \u00e8 diventato un simbolo dell'old school hip hop.\nCome molti artisti hip hop degli anni ottanta, i Run DMC erano influenzati dai primi esponenti del genere, come Grandmaster Flash &amp; the Furious Five, Afrika Bambaataa, The Sugarhill Gang e Whodini, ma probabilmente ricevettero influenze anche da Kurtis Blow, che aveva lavorato con il giovane Simmons.\nMcDaniels \u00e8 cresciuto ascoltando pop, rock e blues, diventando un grande fan di Beatles, Bob Dylan, Jimi Hendrix e Harry Chapin. I gusti di DMC crearono dei contrasti nel gruppo durante le registrazioni di \"Crown Royal\", ma Darryl pot\u00e9 liberamente omaggiare i suoi artisti preferiti nel suo album di debutto da solista, \"Checks Thugs and Rock N Roll\".\nNel 1986 i Run DMC collaborarono col produttore Rick Rubin e gli Aerosmith al rifacimento di un loro vecchio singolo, \"Walk This Way\", proponendo per la prima volta al grande pubblico una commistione di hard rock e rap; questa collaborazione ispir\u00f2 negli anni successivi i generi rap rock e rap metal, portati avanti anche da alcuni singoli dei colleghi Beastie Boys e Public Enemy e di altri gruppi rock di quel periodo. Da qui deriv\u00f2 in parte, alla fine degli anni novanta, il nu metal.\nIl gruppo del Queens influenz\u00f2 i numerosi artisti emergenti che iniziarono la loro carriera nella seconda met\u00e0 degli anni ottanta, in particolare i Beastie Boys: infatti nel loro album di debutto, \"Licensed to Ill\", si pu\u00f2 percepire una somiglianza di stile nei \"beat\" e nell'alternarsi delle voci degli MCs, ne \u00e8 un chiaro esempio la traccia \"Slow and Low\" che fu scartata dalla lista tracce ufficiale di \"King of Rock\" e \"adottata\" dai giovani \"Beasties\". Inoltre, i Run DMC spianarono la strada sia al rap politicizzato dei Public Enemy e Boogie Down Productions sia al primo gangsta rap degli N.W.A."}
{"id": "100218", "revid": "1086846", "url": "https://it.wikipedia.org/wiki?curid=100218", "title": "Serie C 1975-1976", "text": "Il campionato di calcio di Serie C 1975-1976 fu la 38\u00aa edizione del torneo italiano di calcio di terzo livello.\nGirone A.\nClassifica finale.\nLegenda:\nRegolamento:\nGirone B.\nAvvenimenti.\nIl allenato da Cesare Meucci conquista per la prima volta nella sua storia la promozione in Serie B: vincendo il girone con un distacco sulla seconda (il ) di 5 punti e ottenendo la promozione il 13 giugno 1976 con il pareggio in casa contro un Pisa in cerca di punti salvezza, mentre i ducali persero a Lucca.\nScesero in Serie D il Ravenna (ultimo a quota 31),seguito dal Chieti (quota 33) e ben quattro squadre a 34 punti: ad avere la peggior differenza reti nei confronti di Pisa, ,e Riccione furono gli aretini del che scesero nei dilettanti.\nClassifica finale.\nLegenda:\nRegolamento:\nGirone C.\nAvvenimenti.\nIl di Mimmo Renna vince il girone C e conquista la promozione in seconda serie dopo una lunga lotta al vertice con il al termine della quale i salentini hanno la meglio sui campani: il pareggio 1-1 in trasferta del Lecce contro il , e la contemporanea sconfitta dei sanniti contro il regalano la promozione ai leccesi.\nRetrocedono in Serie D (a quota 26), (quota 27), e (quota 31) che non riesce a salvarsi al cospetto di Cosenza, , e .\nClassifica finale.\nLegenda:\nRegolamento:"}
{"id": "100228", "revid": "958185", "url": "https://it.wikipedia.org/wiki?curid=100228", "title": "Interesse", "text": "L'interesse in economia finanziaria \u00e8 la somma dovuta come compenso per ottenere la disponibilit\u00e0 di un capitale (solitamente una somma di denaro) per un certo periodo.\nIl capitale prestato inizialmente \u00e8 detto principale (o iniziale), e la percentuale del principale (o iniziale) che va pagata annualmente come interesse \u00e8 detta tasso d'interesse. I tassi d'interesse sono indicatori cruciali nei mercati finanziari.\nStoria.\n L'interesse era il prezzo da pagare per l'uso del capitale prestato, dato dalla differenza tra la somma da restituire alla scadenza (montante) e quella ricevuta dal creditore (capitale iniziale).\nLe prime forme di economia nelle societ\u00e0 premonetarie considerano deprorevole il concetto stesso di interesse. Successivamente molte religioni hanno condannato il prestito con interesse, se ne trovano tracce tanto nell'Antico come nel Nuovo Testamento e nel Corano.\nIn ambito musulmano la rib\u0101, parola che significa sia \"interesse\" che \"usura\", \u00e8 generalmente vietata. Tuttavia, sono stati elaborati dei sistemi per riconoscere un'interessenza al prestatore senza violare la Shari'a. Fondamentalmente il banchiere musulmano fino all'estinzione del debito assume una posizione analoga a quella di un consocio nei finanziamenti alle imprese, e a quella di un compropretario nei mutui immobiliari. In Occidente l'espediente di origine islamica che ha avuto pi\u00f9 fortuna \u00e8 stata la mohatra.\nAnche nella Cristianit\u00e0 latina per lungo tempo si \u00e8 ritenuto che ogni interesse fosse usurario. In particolare questo principio \u00e8 stato affermato dal \"Decretum Gratiani\" ed \u00e8 stato confermato dai successivi Concili, come il Terzo Lateranense (1176) e quello di Vienne (1311). \nLa principale conseguenza di questo divieto fu di spingere gli Ebrei (cui erano proibite molte altre attivit\u00e0) a praticare il prestito a interesse.\nInfatti la religione ebraica vietava il prestito su interesse agli altri Ebrei, ma lo tollerava verso lo straniero (\"Deuteronomio\", 23: 20).\nCos\u00ec anche il trattato \"Berachot\" del \"Talmud babilonese\" afferma che \"\u00c8 possibile ai Goym (Gentili) prestare con interesse\".\nAnche in ambito cristiano furono elaborati espedienti per evitare di incorrere nel divieto canonistico. Generalmente si abbinavano due operazioni per il resto uguali, in cui per\u00f2 i soggetti si scambiavano i ruoli, e il prezzo della seconda era pari a quello della prima pi\u00f9 l'equivalente dell'interesse. In questo senso, oltre alla \"mohatra\", erano frequenti le operazioni su cambi.\nA partire dal Duecento inizi\u00f2, tuttavia, un'evoluzione della riflessione teologica in materia di usura, che port\u00f2 a graduali aperture.\nGli storici negli ultimi decenni hanno messo in rilievo come negli ultimi secoli del Medioevo un filone di teologi francescani avesse approfondito l'analisi etica sul prestito e l'interesse. L'iniziatore di tale riflessione era stato il francescano provenzale Pietro di Giovanni Olivi, che insegnava a Firenze.\nAnche al di fuori dell'ordine francescano nella seconda met\u00e0 del Duecento si svilupp\u00f2 l'idea che ci fosse differenza fra il capitale messo a frutto che produceva qualcosa di utile alla societ\u00e0 e il mero prestito per far fronte alle esigenze quotidiane. E che nel primo caso l'interesse fosse ammissibile, perch\u00e9 chi riceveva la somma in prestito la faceva aumentare di valore. Di questo atteggiamento fu espressione, per esempio, anche il cardinale Enrico da Susa. Cos\u00ec divenne pacifico che la Chiesa, gli Stati ed i mercanti dovessero pagare degli interessi sui finanziamenti ricevuti.\nIl mutato atteggiamento della Chiesa, frutto delle riflessioni di questi teologi, permise in quegli stessi decenni lo sviluppo dei banchieri italiani e nel Trecento quello dei monti del debito pubblico delle citt\u00e0 italiane.\nNella seconda met\u00e0 del Quattrocento fu opera dei frati anche la soluzione al problema dei prestiti ai ceti pi\u00f9 umili. Infatti, il minorita Bernardino da Feltre e il domenicano Antonino da Firenze furono i promotori della costituzione dei monti di piet\u00e0. Essi ammettevano l'emissione del credito dietro un pegno e dietro il pagamento di un modico interesse che serviva a coprire i costi di gestione del Monte di Piet\u00e0. \nLa Riforma, soprattutto quella calvinista, sostenne la necessit\u00e0 di accettare il pagamento di interessi.\nCon la rivoluzione francese e il Codice Civile napoleonico del 1804 si liberalizza il contratto di prestito, le cui caratteristiche vengono lasciate alla determinazione delle parti.\nA Irving Fisher si deve la concezione economica moderna dell'interesse grazie alla \"La teoria dell'interesse\" del 1930.\nRegimi di Capitalizzazione.\nL'interesse viene generalmente calcolato in regime di capitalizzazione semplice o lineare o in regime di capitalizzazione composta o anatocismo. Giuridicamente l'anatocismo \u00e8 consentito, nell'ordinamento italiano, solo in ambiti ristretti, infatti la pratica di calcolare gli interessi sugli interessi (anatocismo) \u00e8 vietata dal Codice Civile (art. 1283). \nNell'ambito del conto corrente il divieto dell'anatocismo \u00e8 derogato dall\u2019art. 120 del TUB\nInteresse semplice.\nL'interesse lineare o interesse semplice \u00e8 interesse che si accumula linearmente. In altre parole, cresce di una certa frazione del principale per unit\u00e0 di tempo. Questo tipo di accumulazione \u00e8 usato in molti casi pratici. Una volta effettuato un pagamento di interesse, il creditore pu\u00f2 reinvestirlo altrove. Nel caso lo reinvesta nell'investimento originario, comincer\u00e0 ad accumularsi interesse su questo interesse. In questo caso, si pu\u00f2 calcolare la crescita dell'investimento in base alla formula dell'anatocismo.\nformula_1\n(Nota: Il tasso di interesse va immesso come numero puro (es. 0,06), non in percentuale (es. 6%).\nA(t) \u00e8 detta funzione dei montanti. Il coefficiente costante formula_7 solitamente si tralascia e ne risulta la funzione di accumulo:\nInteresse composto.\nL'interesse composto o anatocismo \u00e8 l'interesse che viene regolarmente aggiunto al debito. L'interesse viene allora calcolato non solo sul principale, ma anche sugli interessi aggiunti al debito in precedenza \u2013 in altre parole, sul montante. Con l'interesse composto, la frequenza di capitalizzazione influenza l'interesse totale pagato nel corso della vita totale del prestito. La funzione dei montanti per l'interesse composto \u00e8 un esponenziale rispetto al tempo.\nformula_9\nPer formula_10 crescente il tasso tende ad un limite superiore di formula_13. Questo tasso \u00e8 detto capitalizzazione continua.\nProprio perch\u00e9 non \u00e8 possibile aggiungere gli interessi non pagati alla quota di debito non estinto (sul quale si pagheranno ulteriori interessi), chi presta denaro non \u00e8 flessibile rispetto al pagamento delle scadenze pattuite.\nMolte banche pubblicizzano l'APY (\"Annual Percentage Yield\" - rendimento percentuale annuale) che \u00e8 il ritorno sul principale su un intero anno.\nAd esempio, un tasso del 5% con capitalizzazione mensile avrebbe un APY approssimato del 5,12%.\nCalcolo dell'interesse.\nformula_14\nDove:\nSe il tempo d'impiego sar\u00e0 espresso in mesi la formula muter\u00e0 in questo modo:\nMentre se il tempo d'impiego sar\u00e0 espresso in giorni dell'anno civile:\nMentre se il tempo \u00e8 espresso in giorni di un anno bisestile:\nMentre se il tempo \u00e8 espresso in giorni di anno commerciale:\nMentre se il tempo \u00e8 espresso in giorni di anno standard comunitario europeo:\nInteresse e usura.\nIl diritto occidentale distingue tra prestito a interesse e usura. In Italia il Testo Unico Bancario stabilisce che il tasso usurario \u00e8 stabilito dell'UIC (Ufficio italiano cambi) (usura). Il tasso di riferimento \u00e8 il tasso nominale, riportato sul contratto di erogazione del prestito, che non comprende i costi ulteriori legati all'erogazione del prestito, come il tasso annuo effettivo globale (TAEG) o il tasso annuo nominale (TAN) definiti da provvedimenti posteriori all'ultima legge sull'usura.\n\u00c8 per\u00f2 consentito che vi siano due o pi\u00f9 contratti di prestito fra debitore e creditore. Il creditore pu\u00f2 accordarsi col debitore insolvente di non procedere a pignoramento, a patto che questi sottoscriva un secondo prestito vincolato. Il prestito, in particolare, pu\u00f2 essere di ammontare pari all'interesse che doveva essere corrisposto e vincolato al pagamento del primo prestito.\nIl prestito vincolato genera gli stessi flussi di cassa della capitalizzazione composta se il suo schema finanziario consiste in un uguale interesse e di una durata pari alla vita residua del debito. Infatti, anche nella capitalizzazione composta gli interessi non pagati si sommano al capitale del primo anno da rimborsare a scadenza; se il tasso d'interesse \u00e8 il solito, poi, l'incremento di rata da pagare per questa dilazione, \u00e8 invariato.\nIl diritto islamico vieta il prestito a interesse, qualunque sia il tasso e lo scopo del prestito, anche quando il guadagno non \u00e8 noto a priori. Il rischio di non ottenere alcun guadagno o di subire perdite, non sono sufficienti a giustificare un impiego profittevole del denaro.\nLa Rib\u0101 (usura) \u00e8 il quinto peccato in ordine di gravit\u00e0 secondo la teologia islamica."}
{"id": "100229", "revid": "1999847", "url": "https://it.wikipedia.org/wiki?curid=100229", "title": "Solid Snake", "text": "Solid Snake, il cui vero nome \u00e8 David, \u00e8 uno dei personaggi principali della serie di videogiochi \"Metal Gear\" ideata da Hideo Kojima. Nella versione giapponese della serie \u00e8 doppiato da Akio \u014ctsuka, mentre in quella inglese da David Hayter; in \"Metal Gear Solid\" (1998), unico titolo della serie interamente doppiato in italiano (soltanto nella versione PlayStation), il personaggio ha la voce di Alessandro Ricci.\nHideo Kojima si \u00e8 ispirato a vari personaggi cinematografici per la creazione di Solid Snake, incluso Jena Plissken (Snake Plissken nella versione originale) del film \"Fuga da New York\", ma anche Christopher Walken (nel primo \"Metal Gear Solid\"), Michael Biehn (nel capostipite \"Metal Gear\"), Mel Gibson (in \"Metal Gear 2\") e Lee Van Cleef (per l'Old Snake dell'ultimo episodio).\nSolid Snake fa il suo esordio nel 1987, nel primo titolo della serie. Dopo le apparizioni come protagonista in ', \"Metal Gear Solid\" e ', non compare in '. Uno Snake molto invecchiato fa ritorno in ' di nuovo come personaggio principale.\nNel 2010 \u00e8 risultato essere il miglior personaggio nella storia dei videogiochi secondo i lettori della rivista giapponese \"Famits\u016b\".\nStoria.\nSnake \u00e8 nato nel 1972 dal progetto \"Les Enfants Terribles\", che tenta di creare il soldato perfetto clonando \"Il pi\u00f9 grande guerriero del XX secolo\", Big Boss. Il creatore del progetto non voleva una serie di cloni uguali ma desiderava ottenere il fenotipo di tutti i geni \"superiori\". Per questo motivo, quando Solid e Liquid Snake sono stati creati, uno possedeva tutti i geni dominanti di Big Boss, l'altro tutti quelli recessivi: le due facce di una stessa moneta genetica. Solidus Snake invece \u00e8 il terzo fratello del progetto, nato con un patrimonio genetico misto, avendo la stessa quantit\u00e0 di geni dominanti e recessivi.\nDurante l'incidente di Shadow Moses, Liquid Snake crede di essere il fratello \"inferiore\", pensando di aver ricevuto i geni recessivi \"difettati\", quando invece suo fratello aveva ricevuto tutti i geni dominanti \"superiori\". Da l\u00ec si scatena un risentimento contro Solid Snake che, durante il loro scontro finale, viene accusato da Liquid di \"essersi preso tutto dal giorno in cui \u00e8 nato\", e che la sua vita \u00e8 stata solo usata per creare suo fratello, il leggendario Solid Snake. In realt\u00e0 Solid Snake \u00e8 stato generato con il patrimonio genetico \"inferiore\" forse per caso o perch\u00e9 era quanto previsto nel progetto. Nonostante i suoi geni \"difettosi\", tuttavia, Solid Snake \u00e8 riuscito a sconfiggere sia Big Boss sia Liquid. Una tagline di \"Metal Gear Solid\" recita infatti: \"Sei tu, non i tuoi geni, a decidere del tuo destino\".\nNon si sa molto della vita di Snake prima della missione di Outer Heaven, tranne che da bambino ha abitato in America e che all'inizio degli anni novanta Snake si \u00e8 infiltrato nell'ovest dell'Iraq durante la Guerra del Golfo insieme ad un plotone di \"Berretti verdi\".\nOuter Heaven.\nAnno 1995, Outer Heaven in Rivolta. Una nazione piccola ma armata fino ai denti, chiamata \"Outer Heaven\" si risveglia improvvisamente nel profondo Sud Africa. Nel giro di poco tempo, la NATO viene a sapere che la nazione \u00e8 attivamente impegnata nella progettazione di un carro armato nucleare mobile, chiamato \"METAL GEAR\". Decide quindi di inviare sul posto Gray Fox, uno dei suoi migliori agenti segreti. Presto per\u00f2 Gray Fox viene preso in ostaggio e per la NATO la situazione si complica. Essa si vede costretta quindi ad inviare il membro pi\u00f9 giovane di Fox Hound, un agente chiamato Solid Snake, del quale si sa poco o nulla. Ma Snake riesce nell'impresa: libera Gray Fox e costringe Outer Heaven alla resa. Tuttavia, nel bel mezzo della fuga, trova un uomo che gli sbarra la strada. Non \u00e8 altri che il comandante della Fox Hound, Big Boss. Egli \u00e8 il cervello dietro una grossa operazione di mercenari in Outer Heaven e controlla l'intera nazione con un pugno di ferro. \u00c8 stato Big Boss a spingere la NATO ad inviare Solid Snake, il suo agente meno esperto, diffondendo informazioni errate in Occidente. Ma non ha calcolato che il giovane ce la potesse fare, e ora deve affrontarlo in un combattimento feroce. Dopo gli eventi raccontati in The Phantom Pain, tuttavia, si scopre che il Big Boss presente ad Outer Heaven nel 1995 non \u00e8 altri che Venom Snake, il suo fantasma. Questo spiega la innaturale riapparizione di Big Boss nel capitolo successivo, a Zanzibar Land. Il \"Phantom\" Boss viene sconfitto e Solid Snake emerge vittorioso dalla battaglia ma inconsapevole insieme al resto del mondo di non aver sconfitto il vero Big Boss. Infine Snake si allontana con Outer Heaven alle sue spalle in fiamme.\nZanzibar Land.\nDopo Outer Heaven, Solid Snake decide di lasciare la FOXHOUND. Allora viene assunto dalla CIA e lavora per sei mesi come agente sotto copertura prima di essere insoddisfatto del lavoro e l'abbandona. Diventa un mercenario. Quando ha gi\u00e0 guadagnato abbastanza soldi, va in semi-ritiro in una landa canadese. Dopo qualche tempo, il comandante di FOXHOUND, Roy Campbell, lo chiama per un'altra operazione in Asia centrale nel 1999. La missione di Snake consiste nel destituire il dittatore di Zanzibar Land, che si rivela essere nuovamente Big Boss, che possiede un altro Metal Gear, denominato Metal Gear D ed ha tra i suoi ranghi Gray Fox. Snake distrugge il Metal Gear D e sconfigge Gray Fox in un combattimento corpo a corpo in un campo minato. Durante lo scontro con Big Boss, Snake scopre che quest'ultimo \u00e8 il suo padre genetico. Infine sar\u00e0 proprio Solid Snake ad ucciderlo.\nShadow Moses.\nDopo la rivolta di Zanzibar Land, Snake ritorna in America del Nord e si ritira in una landa dell'Alaska, Twin Lakes, tentando di dimenticare il suo passato e curarsi da un disturbo post-traumatico da stress (PTSD) diventando un musher, ma i membri della FOXHOUND nel 2005 si riuniscono e prendono il controllo di una struttura di stoccaggio di armi nucleari nell'isola di Shadow Moses (che in realt\u00e0 \u00e8 un luogo di test per il Metal Gear REX) e Campbell fa chiamare di nuovo Snake. Questa volta, Snake si scontra con i nuovi membri della FOXHOUND e contro i Soldati del progetto Genoma (modificati geneticamente con il DNA di Big Boss). Durante la missione di infiltrazione nella base, Snake collabora con Meryl Silverburgh, la nipote di Campbell e con Hal \"Otacon\" Emmerich, progettista del REX. Il comandante della FOXHOUND si rivela essere Liquid Snake, il gemello genetico di Solid Snake, che gli racconta del progetto \"Les Enfants Terribles\" dopo che il Metal Gear REX \u00e8 stato distrutto. Dopo aver distrutto il nuovo Metal Gear ed avendo eliminato Liquid, dopo un intenso inseguimento, Snake fugge da Shadow Moses con Meryl.\nTanker.\nDue uomini stanno guidando un'organizzazione anti-Metal Gear chiamata \"Philanthropy\". Nel 2007, Snake e Otacon hanno bisogno di prove fotografiche che il Corpo dei Marines stia sviluppando un Metal Gear anfibio che, grazie ad una \"soffiata\" anonima, si scopre essere caricato su una nave che passer\u00e0 vicino alla citt\u00e0 di New York. Mentre Snake, infiltratosi sulla nave, sta investigando, essa e il Metal Gear RAY vengono presi d'assalto da dei mercenari. Essi sono comandati da Sergei Gurlukovich, con cui collabora Revolver Ocelot. Quando riescono ad entrare in possesso del Metal Gear RAY, Revolver Ocelot tradisce Sergei Gurlukovich, lo uccide e fugge con il Metal Gear.\nPlant: Big Shell.\nQuando si viene a sapere della notizia, si crede che Solid Snake sia morto durante la vicenda e il suo corpo viene sepolto (in realt\u00e0 il corpo \u00e8 di suo fratello, Liquid Snake). Due anni dopo, Solid Snake riappare nella \"Big Shell\" (sotto il falso nome di Iroquois Pliskin), ed assiste un nuovo membro della FOXHOUND, Raiden, affinch\u00e9 recuperi gli ostaggi e smascheri la congiura dell'ex-presidente George Sears che, verso il finale della missione, si rivela essere Solidus Snake, il terzo \"figlio\" di Big Boss, fratello di Solid e Liquid Snake e colui che ha ordinato ad Ocelot di rubare il Metal Gear RAY. Come leader dei Figli della Libert\u00e0 (Sons of Liberty), Solidus sta tentando di scoprire ed eliminare un gruppo di persone, che segretamente comandano il governo degli Stati Uniti, chiamati Patriots. Ocelot rivela che tutto \u00e8 stato organizzato da loro. Tutto quello che \u00e8 accaduto, dall'incidente del tanker fino all'Arsenal Gear, per creare la simulazione finale, e per controllare le informazioni digitali. Alla fine della missione, Snake inizia ad investigare su chi sono i Patriots e dove sono e come Ocelot \u00e8 implicato nella vicenda.\nGuns of the Patriots.\nLa storia \u00e8 ambientata nel 2014 (cinque anni dopo Big Shell e nove dopo Shadow Moses). All'inizio Old Snake - il nome con cui, suo malgrado, Solid \u00e8 conosciuto adesso a causa del suo invecchiamento precoce, pur avendo solo 42 anni - \u00e8 a bordo di un camion con un gruppo di soldati. Il gioco si apre con un monologo iniziale circa i cambiamenti della guerra (\"una guerra piena di nano-macchine\"). Da qui inizia il primo dei capitoli (denominati \"atti\") del gioco, \"Liquid Sun\". Nel corso del primo atto del gioco, Snake reincontrer\u00e0 vecchi amici, tra i quali Otacon, che gli fornir\u00e0 gli armamenti necessari per la sopravvivenza in battaglia, come il MK-II (un piccolo prototipo di Metal Gear che far\u00e0 da assistente in battaglia a Snake) e la benda oculare Solid Eye (un prezioso gadget che pu\u00f2 fungere da binocolo e visore notturno, oltre che essere in grado di mostrare la posizione di persone, cose ed animali nelle vicinanze). Le nuove conoscenze che Snake far\u00e0 nel corso del gioco sono: la nuova FOXHOUND, capitanata da Meryl Silverburgh, vecchia amica di Snake, conosciuta in Metal Gear Solid, e Drebin, un trafficante d'armi assistito da un piccolo makako amante delle bevande gassate e dell'ozio. L'obiettivo di Snake \u00e8 uccidere Liquid, che ora si \u00e8 impossessato del corpo di Ocelot divenendo Liquid Ocelot. \nNel secondo atto del gioco, \"Solid Sun\", Snake viene spedito in Sud America a ricercare informazioni sui Patriots e su Liquid, ma soprattutto a salvare la dottoressa Naomi Hunter, anche lei conosciuta in Metal Gear Solid. Una volta ritrovata, Snake le parla del virus che lei stessa gli aveva iniettato: il FOXDIE. Naomi spiega a Snake che il virus sta mutando: presto non riconoscer\u00e0 pi\u00f9 i geni delle persone da colpire e uccidere, bens\u00ec la sua diffusione diventer\u00e0 incontrollata, con il potenziale rischio di generare una pandemia mortale. inoltre, Naomi chiarisce che la causa della sua degenerazione cellulare in stadio avanzato, a causa della quale Solid Snake \u00e8 invecchiato precocemente, fosse stata stabilita sin dal suo concepimento durante il processo di clonazione, affinch\u00e9 avesse meno possibilit\u00e0 di essere usato da mani sbagliate - almeno secondo il punto di vista dei responsabili del progetto che ha portato alla sua nascita -, essendo a tutti gli effetti concepito unicamente come una macchina da guerra vivente. Dopo aver salvato Naomi, Snake affronter\u00e0 un membro delle B&amp;B (\"Beauty &amp; Beast\"), Laughing Octopus. Dopo averla sconfitta, Snake si trover\u00e0 a riaffrontare Vamp, il Vampiro immortale dell'ex organizzazione Dead Cell, ma verr\u00e0 salvato da Raiden, diventato un Cyborg dal sangue artificiale bianco (molto simile a Gray Fox). \nNel terzo atto, \"Third Sun\", Snake si ritrover\u00e0 a viaggiare per un paese dell'Europa Orientale, per ritrovare l'ex spia doppiogiochista russa, EVA, conosciuta ora come Big Mama. Durante la missione, si scoprir\u00e0 che EVA \u00e8 in realt\u00e0 la madre surrogata di Snake e Liquid. Dopo aver affrontato Raging Raven, una squadra di soldati americani capitanati da Meryl viene annientata dalle truppe di Liquid, che si \u00e8 impadronito del Sistema della nanomacchine. Snake viene a sua volta ferito. Durante la disfatta degli americani, EVA muore nonostante i tentativi di Snake di salvarla, apparentemente a causa di una ferita procuratasi cadendo dalla moto durante la fuga da Raging Raven. Dopo il combattimento, Otacon scopre che Liquid ha intenzione di assumere il controllo del Sistema usando il Metal Gear REX, pi\u00f9 in particolare il suo cannone elettromagnetico. \nTornato a Shadow Moses nel quarto atto del gioco, \"Twin Suns\", Snake affronter\u00e0 Crying Wolf, proprio nel luogo in cui affront\u00f2 Sniper Wolf nove anni prima. Una volta sconfitta, Snake, con l'aiuto di Raiden e di Otacon, sconfigge Vamp una volta per tutte e assiste alla morte di Naomi, con la quale Otacon aveva avuto un brevissimo ma intenso rapporto amoroso. Una volta riattivato il Metal Gear REX, Snake affronta Liquid, che usa il Metal Gear RAY, costruito proprio per eliminare gli altri Metal Gear, costruiti sul modello del REX. Snake esce vittorioso dallo scontro, nonostante la supposta inferiorit\u00e0 del gi\u00e0 danneggiato REX nei confronti del RAY, ma subito dopo subir\u00e0 una nuova sconfitta da parte di Liquid, che innalza dal mare la fortezza Outer Haven, una nave modellata fisicamente sull'Arsenal Gear affrontata in \"\" e ispirata concettualmente all'antico sogno di Big Boss. \nDa qui inizia l'ultima missione di Snake, l'operazione \"Old Sun\", ovvero fermare Liquid dal suo intento di lanciare una testata nucleare verso il satellite responsabile del controllo delle intelligenze artificiali che costituivano i Patriots nell'intento di sostituire ad esso GW, l'intelligenza artificiale ricostruita da Liquid proprio con lo scopo di governare il sistema dei Patriots e di conseguenza l'economia bellica di tutto il mondo. Ad assistere un disperato e malconcio Snake in questa ultima fatica, \u00e8 imprescindibile l'aiuto di Otacon, Meryl e il suo sottoposto Akiba, Mei Ling e Raiden. Dopo aver abbordato l'Outer Haven ed essersi fatto strada tra le truppe della nave e un'orda di Gekko, aver affrontato l'ultima delle Beauty&amp;Beast, Screaming Mantis, aver rincontrato il suo vecchio nemico Psycho Mantis, e aver attraversato un corridoio pieno di microonde, sorretto solo dalla tuta OctoCamo e dalla sua forza di volont\u00e0, Snake (e Otacon, attraverso il Metal Gear Mk. III) riescono a caricare il virus informatico FOXALIVE, sviluppato dagli sforzi congiunti di Emma Emmerich, Sunny e Naomi Hunter, all'interno di GW e di riflesso nella rete dei Patriots, cancellando il loro controllo sulla popolazione umana una volta per tutte.\nMentre la guerra contro i Patriots si \u00e8 finalmente conclusa, un ormai esausto Snake viene costretto a rimettersi in piedi da Liquid Ocelot, deciso ad affrontare per l'ultima volta suo \"fratello\" in un combattimento corpo a corpo all'ultimo sangue; l'ultima sfida della saga ha un duplice significato, ponendo un riluttante ed esasperato Solid contro il fratello Liquid e al contempo Snake - ultimo erede di Big Boss - contro l'antico rivale e amico Ocelot: questi, recuperando durante lo scontro l'originale personalit\u00e0 di Ocelot e perdendo quella di Liquid Snake, soccombe contro il clone del suo amico di vecchia data e, dopo essersi complimentato con Snake, si lascia andare al riposo eterno, concludendo cos\u00ec un'eterna rivalit\u00e0. \nDurante la prima parte dell'epilogo del gioco, \"Naked Sin\", vediamo un Solid Snake depresso ma determinato a portare a termina la sua vera missione finale: togliersi la vita per impedire che il virus che porta in coprpo degeneri e diventi un'arma di distruzione di massa. Inginocchiatosi davanti alla tomba di Big Boss, Snake si infila la pistola in bocca e - mentre l'inquadratura sale verso il cielo - preme il grilletto. Subito dopo, la seconda parte dell'epilogo, \"Naked Son\", ci mostra che Snake non abbia trovato il coraggio di andare fino in fondo, levandosi la pistola dalla bocca e sparando probabilmente verso il cielo. Con suo sgomento, vede che accanto a lui c'\u00e8 Big Boss che, sopravvissuto allo scontro tra i due a Zanzibarland, si complimenta con lui per non aver compiuto il gesto estremo, gli va incontro e, dopo avergli bloccato la mano in cui teneva la pistola, lo abbraccia per la prima volta. Big Boss spiega al \"figlio\" (pur ammettendo di non averlo mai considerato tale) le cause della sua \"resurrezione\" (il suo corpo era stato ricostruito con parti di Liquid e Solidus), approfondisce le circostanze della nascita e dello sviluppo dei Patriots - di cui ha originariamente fatto parte - e gli rivela che Naomi Hunter gli ha lasciato un comunicato in cui lo pregava di informare Snake che il suo FOXDIE \u00e8 stato soppiantato da una nuova versione dello stesso, somministratogli (da Drebin 893, un agente dei Patriots) mentre si trovava in Medio Oriente, e che questa nuova versione, studiata per uccidere EVA, Ocelot e lo stesso Big Boss in caso fosse tornato a vivere, non si sarebbe diffusa causando un'epidemia, rendendo dunque inutile l'eventuale sacrificio di Snake. Snake vede anche che Big Boss ha trovato, e portato con s\u00e9, Zero, il fondatore dei Patriots. Dopo aver praticato l'eutanasia sull'inerme Maggiore, ormai in coma vegetativo, Big Boss spinge Snake a posare per sempre le armi e vivere in pace il tempo che gli resta, non pi\u00f9 come \"serpente\", ma come uomo. Big Boss muore, essendosi consapevolmente infettato con la nuova versione del FOXDIE, davanti alla tomba di The Boss, non prima di aver fatto ammenda per i suoi errori, lasciando cos\u00ec Snake come unico superstite della sua linea genetica. \nDopo i titoli di coda, scopriamo che Snake \u00e8 tornato da Otacon e Sunny, che non credevano che l'avrebbero mai pi\u00f9 rivisto. Snake, oltre a decidere di smettere di fumare, sceglie di vivere il resto della sua vita per vedere il futuro che sorger\u00e0 dopo la fine della lunga battaglia per la pace, iniziata con le gesta di The Boss prima della Guerra Fredda e culminata nel sacrificio di Big Boss e la fine dei Patriots. Otacon si offre di diventare il suo ultimo \"testimone\". Infatti, ai tempi della missione in Sud America, Naomi - non ancora consapevole della sostituzione del FOXDIE - gli aveva diagnosticato soltanto altri sei mesi di vita. In realt\u00e0, non viene chiarito quanto tempo abbia ancora Solid Snake, anzi David, da spendere in questo mondo, che per tutta la sua vita ha contribuito a liberare.\nDopo la fine dei Patriots.\nIn ', capitolo semi-canonico ambientato 4 anni dopo ', cio\u00e8 nel 2018, Solid Snake risulta essere ancora vivo e in discrete condizioni fisiche. Lo si evince dal fatto che nel gioco \u00e8 presente una conversazione via Codec di Raiden che parla di Snake insieme a Kevin, ed entrambi ne parlano al presente. Fra le altre cose Raiden dice:\nSecondo la trama di \"Metal Gear Acid 2\", che per\u00f2 \u00e8 uscito prima di \"\" ed \u00e8 considerato a tutti gli effetti uno spin off, Snake sarebbe morto sull'isola immaginaria di Lobito in un anno imprecisato, comunque dopo il 2016 (anno di ambientazione del primo \"Metal Gear Acid\"), e dal corpo di Solid Snake sarebbe stato clonato lo Snake protagonista di \"Metal Gear Acid 2\". Gi\u00e0 con l'uscita di \"Guns of the Patriots\", conciliare questo esito con la trama canonica \u00e8 diventato impossibile, dal momento che viene specificato - per bocca di Naomi Hunter in Sud America - che il progetto \"Les Enfants Terribles\" prevedesse che i risultati dell'esperimento (dunque i figli/cloni di Big Boss) fossero geneticamente modificati in modo da non potersi riprodurre biologicamente n\u00e9 attraverso clonazione."}
{"id": "100233", "revid": "198277", "url": "https://it.wikipedia.org/wiki?curid=100233", "title": "Serie C 1976-1977", "text": "Il campionato di calcio di Serie C 1976-1977 fu la 39\u00aa edizione del torneo italiano di calcio di terzo livello.\nGirone A.\nAvvenimenti.\nIl girone A venne vinto dalla allenata da Stefano Angeleri, che vinse il girone A conquistando la promozione in Serie B dopo 26 anni: i lombardi riuscirono a staccare le dirette inseguitrici e .\nRetrocessero in Serie D un poco apprezzato alla sua prima retrocessione nei dilettanti, i conterranei del e l' che non riusc\u00ec a recuperare su , e .\nClassifica finale.\nLegenda:\nRegolamento:\nGirone B.\nAvvenimenti.\nFurono i toscani della ad aggiudicarsi il primato del girone B e la promozione in serie cadetta dopo quasi 30 anni d'assenza: gli arancioni, guidati dalla ex-bandiera interista Bruno Bolchi, vinsero il campionato distanziando il secondo di 8 punti. Decisivo lo scontro diretto giocato a Pistoia il 23 maggio 1977, vinto contro i ducali per 1-0 con gol di Giuseppe Picella. Per la societ\u00e0 presieduta dall'ambizioso Marcello Melani inizi\u00f2 un periodo d'oro che la port\u00f2 3 anni dopo a conquistare una storica promozione in Serie A.\nRetrocessa anzitempo la , tre squadre si contesero l'ultimo posto utile per la salvezza: , e . Furono poi laziali e marchigiani a scendere nei dilettanti per peggior differenza reti nei confronti degli azzurri toscani.\nClassifica finale.\nLegenda:\nRegolamento:\nGirone C.\nAvvenimenti.\nIl allenato da Giacomo Losi vinse il girone C con 6 punti di distacco sulla sorprendente e torna in seconda serie dopo 3 anni: decisiva la gara contro la del 23 maggio 1977, che vede la vittoria dei pugliesi per 2-1.\nRetrocedono in Serie D e , mentre di sei squadre tutte ferme a 36 punti: , , , , e , si salvano tutte ad eccezione dei bianconeri siciliani, caduti nei dilettanti per peggior differenza reti.\nClassifica finale.\nLegenda:\nRegolamento:"}
{"id": "100237", "revid": "33689", "url": "https://it.wikipedia.org/wiki?curid=100237", "title": "Doom", "text": "Doom (scritto DOOM in caratteri maiuscoli sulla documentazione ufficiale) \u00e8 un videogioco creato da id Software e pubblicato nel 1993 per PC, e successivamente per diverse console. Insieme a \"Wolfenstein 3D\", \u00e8 ritenuto uno degli esempi pi\u00f9 influenti del genere sparatutto in prima persona.\nCombinando un innovativo uso della grafica 3D, uno stile di gioco semplice e veloce e un elevato tasso di violenza, in breve tempo divent\u00f2 molto popolare, tanto che per diversi anni dopo la sua pubblicazione questo genere di giochi veniva normalmente chiamato \"alla \"Doom\"\" (o \"Doom clone\" in lingua inglese).\nNel 1997 \u00e8 stato stimato che la versione shareware (che comprende il primo dei tre episodi del gioco) sia stata prelevata e giocata da almeno 15 milioni di persone.\n\"Doom\" ha avuto numerosi adattamenti: realizzato originariamente per il sistema operativo MS-DOS, \u00e8 stato convertito per Windows 95 in occasione del lancio delle DirectX di Microsoft, oltre che sulla maggior parte delle console disponibili. Diversi sono anche i seguiti che formano la serie \"Doom\", a partire da \"\" del 1994, \"The Ultimate Doom\" (1995), riedizione comprendente i primi tre episodi originali, pi\u00f9 un quarto inedito, \"Thy Flesh Consumed\"; \"Final Doom\" del 1996, due episodi separati (intitolati \"The Plutonia Experiment\" e \"TNT: Evilution\") non sviluppati dalla id Software; \"Master Levels for Doom II\" (1995), una raccolta di livelli aggiuntivi, e \"Doom 64\" (1997), un remake per Nintendo 64. Il capitolo successivo, \"Doom 3\", \u00e8 stato pubblicato nel 2004 e ha abbandonato l'ormai obsoleta tecnologia dei primi capitoli, pubblicati agli inizi degli anni novanta, per abbracciare quella delle nuove generazioni di PC e console; nel 2005 \u00e8 stato pubblicato uno spin-off per telefoni cellulari intitolato \"Doom RPG\", mentre uno per iPhone, dal titolo di \"Doom Resurrection\", \u00e8 stato pubblicato nel 2009.\nIl 7 maggio 2008 la id Software ha annunciato l'inizio dello sviluppo di \"Doom 4\", poi ribattezzato semplicemente \"Doom\", realizzato con il motore grafico id Tech 5. Lo sviluppo del gioco \u00e8 ripartito da zero nel 2011 e a giugno 2014 \u00e8 stato presentato un teaser trailer di \"Doom\" all'Electronic Entertainment Expo 2014 e al QuakeCon 2014, pubblicato quindi a maggio 2016. Un sequel, \"Doom Eternal\", \u00e8 stato pubblicato il 20 marzo 2020.\nStoria.\nNell'autunno 1992, poco dopo il successo di \"Wolfenstein 3D\", la id spost\u00f2 la sua sede a Mesquite, in Texas, e si separ\u00f2 dall'ex publisher Apogee Software. La maggior parte dei membri del team cominci\u00f2 subito lo sviluppo di \"Spear of Destiny\", versione commerciale di \"Wolfenstein 3D\" distribuita da FormGen, mentre John Carmack era libero di sviluppare una nuova tecnologia, ben pi\u00f9 avanzata del precedente motore grafico. Questa avrebbe permesso caratteristiche come l'utilizzo di texture e di variazioni di altezze nei piani orizzontali, illuminazione variabile e stanze non necessariamente ortogonali. Una versione preliminare venne data in licenza alla Raven Software, che realizz\u00f2 con essa \"Shadowcaster\".\nTom Hall, direttore creativo, propose di creare una nuova versione di \"Commander Keen\" a tre dimensioni, mentre qualcuno propose di acquistare i diritti di \"Aliens - Scontro finale\" per realizzarne un adattamento. Il primo progetto naufrag\u00f2 dopo poco perch\u00e9 gli altri membri (Adrian Carmack, John Romero e Kevin Cloud) ritenevano la tecnologia sviluppata \"troppo brutale\", mentre il secondo, dopo alcuni preliminari contatti con la 20th Century Fox venne abbandonato perch\u00e9 ritenuto troppo limitante per la libert\u00e0 creativa.\nAlla fine venne accettata l'idea di base di John Carmack, ovvero \"demoni contro tecnologia\". \"Doom\" sarebbe stato l'ideale incontro tra \"Aliens - Scontro finale\" e \"La Casa 2\": dal primo sono state prese le atmosfere futuristiche e claustrofobiche (in particolare nel primo episodio, ambientato sul satellite di Marte Fobos); inoltre sono diversi i punti in comune fra la UAC e l'altra corporazione fittizia Weyland-Yutani. Dal film di Sam Raimi derivano l'aspetto grottesco dei mostri, l'uso di armi come il fucile a pompa e la motosega, e in generale la tematica splatter. L'inserimento dei demoni \u00e8 derivato da una lunga sessione di \"Dungeons &amp; Dragons\" giocata dalla id, che conteneva, fra le altre cose, una spada chiamata \"Daikatana\". Anche lo stesso nome \"Doom\" (che in italiano pu\u00f2 essere tradotto come \"condanna\") ha un'origine cinematografica: fu scelto da John Carmack dopo la visione del film \"Il colore dei soldi\", dove viene nominato in una battuta pronunciata da Tom Cruise:\nNonostante Tom Hall non fosse entusiasta come i colleghi di realizzare \"Doom\", cominci\u00f2 a proporre alcune idee che avrebbero reso il gioco ben pi\u00f9 profondo e complesso di \"Wolfenstein 3D\", raccogliendole in un documento chiamato \"Doom bible\" (\"Bibbia di Doom\"). La trama, pi\u00f9 complessa e profonda, era suddivisa in sei episodi, e sarebbe stata raccontata attraverso alcune scene animate di intermezzo. Sarebbe stato possibile selezionare il personaggio da una rosa di cinque, dotati di caratteristiche e abilit\u00e0 diverse, influenti sullo stile di gioco; erano presenti armi e power-up pi\u00f9 simili a quelli dei videogiochi di ruolo che a uno sparatutto.\nTuttavia John Carmack non apprezzava il lavoro di Hall, a partire dalla trama che riteneva poco adatta e inutilmente complessa:\nInoltre, Romero giudicava i livelli creati da Hall troppo simili a quelli di \"Wolfenstein\", poco fantasiosi e inadatti a mostrare le potenzialit\u00e0 del nuovo motore grafico. Questo \"conflitto creativo\" termin\u00f2 nell'estate 1993, quando Tom Hall venne costretto, dagli altri membri del team, a dimettersi. Alcuni passaggi base vennero comunque mantenuti, spesso con alcune modifiche: ad esempio, il gioco era originariamente ambientato in un base militare della \"UAAF\" (United Aerospace Armed Forces) sul pianeta \"Tei Tenga\". Diversi livelli e oggetti scartati possono essere visti nelle versioni \"alpha\" e \"beta\" di \"Doom\"; altre sono state in parte riutilizzate dallo stesso Hall in \"Rise of the Triad\" e dalla stessa id Software in titoli successivi (come l'idea della monorotaia che apparir\u00e0 in \"Quake 2\" e i terminali interattivi in \"Doom 3\").\nLa prima versione pubblica e ufficiale di \"Doom\" (alcune versioni beta illegali perch\u00e9 destinate alla stampa erano gi\u00e0 presenti in alcune BBS) venne trasmessa nel server FTP dell'Universit\u00e0 di Wisconsin-Madison intorno alla mezzanotte del 10 dicembre 1993: pochi minuti dopo, l'eccessivo numero di utenti che cercavano di scaricare in contemporanea il file provoc\u00f2 il crash del sistema. Nei primi cinque mesi dalla pubblicazione, la versione shareware venne prelevata da un milione e mezzo di persone.\nTrama.\nIl giocatore indossa i panni di un \"marine\" spaziale, che nella letteratura dedicata al gioco viene indicato come \"Flynn Taggart\", ma pi\u00f9 in generale viene indicato con il termine \"Doomguy\" (letteralmente \"tizio di Doom\") trasferito su Marte per aver assalito un superiore che gli aveva ordinato di sparare su civili disarmati. Costretto a lavorare per la Union Aerospace Corporation, il protagonista viene inviato ad indagare su un misterioso incidente avvenuto nel corso dello svolgimento di esperimenti militari sul teletrasporto tra le due lune Fobos e Deimos: orde di mostri hanno cominciato ad uscire dai portali di teletrasporto, e il satellite Deimos \u00e8 sparito. Il personale residente su Fobos, inoltre, \u00e8 stato trucidato o trasformato in zombie. Una volta arrivato alla base su Fobos il giocatore \u00e8 lasciato all'esterno per mantenere le comunicazioni con Marte, mentre il resto della squadra entra nell'edificio. Presto per\u00f2 il contatto radio con gli altri membri del \"team\" si interrompe e il marine entra nella base per indagare sull'accaduto.\nEpisodi e livelli.\nPer poter arrivare alla fine del gioco, il giocatore deve aprirsi la strada lungo tre episodi, ognuno contenente otto livelli pi\u00f9 uno segreto e facoltativo, raggiungibile attraverso un'uscita nascosta.\n\"Knee-Deep in the Dead\", il primo episodio e il solo disponibile nella versione shareware, si svolge in alcuni edifici della base ad alta tecnologia della UAC su Fobos; termina con un combattimento contro due \"Baroni dell'Inferno\", prima di entrare in un teletrasporto che porta a Deimos dove il protagonista \u00e8 circondato da nemici e, apparentemente, ucciso.\nNel secondo episodio, \"Shores of Hell\", il giocatore viaggia nell'installazione di Deimos, le cui aree sono parzialmente invase dalla tecnologia dei demoni. Dopo l'incontro con il Cyberdemon, si scopre la verit\u00e0 sulla luna scomparsa: si trova ora sospesa sopra l'Inferno.\nIl giocatore quindi scende sulla superficie dove ha luogo il terzo episodio, \"Inferno\" appunto. Dopo aver distrutto il mostro finale, lo \"Spider Mastermind\", si apre un portale con cui l'eroe che si \u00e8 \"dimostrato troppo duro perch\u00e9 l'inferno lo possa contenere\", pu\u00f2 tornare a casa sulla Terra. L'espansione \"The Ultimate Doom\" aggiunge un quarto episodio, \"Thy Flesh Consumed\", riguardante il viaggio di ritorno del marine.\nModalit\u00e0 di gioco.\nCome in tutti gli sparatutto in prima persona tutto il gioco \u00e8 visto direttamente dagli occhi del protagonista, il cui scopo \u00e8 fermare l'invasione dei demoni e ritornare sulla Terra. Il mondo di gioco \u00e8 suddiviso in livelli, pi\u00f9 vasti e complessi mano a mano che si prosegue; oltre ai nemici sono presenti trappole (soffitti che schiacciano il giocatore e vasche di rifiuti tossici) ma anche zone segrete contenenti diversi power-up, in grado di facilitare gli scontri con le creature.\nPer completare i livelli \u00e8 necessario trovare la porta di uscita, caratterizzata dalla scritta rossa \"EXIT\": di solito \u00e8 posta in zone inizialmente irraggiungibili dal giocatore, che deve esplorare l'ambiente trovando chiavi o attivando interruttori in grado di sbloccare gli ostacoli. L'ultimo livello di ogni episodio, strutturalmente pi\u00f9 semplice degli altri, \u00e8 caratterizzato dalla sfida con un boss.\nNemici.\nI nemici presenti in \"Doom\" rispecchiano la peculiare fusione di elementi horror e fantascientifici: se da un lato sono presenti zombi posseduti dalle forze infernali e diversi tipi di demoni, appaiono anche mostri dotati di appendici cibernetiche. Molti di essi possiedono due attacchi, uno corpo a corpo (nel caso di vicinanza con il giocatore) e uno da lontano: ad esempio, l'Imp, un demone marrone dalla forma umanoide, da vicino graffia con i propri artigli, mentre da lontano lancia palle di fuoco. Non mancano nemici dotati di un solo attacco, come il Demone, incrocio fra un gorilla e un toro dotato di una grossa bocca che usa per mordere il giocatore, o dei marine posseduti, in grado di utilizzare esclusivamente la propria arma.\nAl contrario degli sparatutto moderni dove, a parte poche eccezioni, si trovano pochi nemici ma difficili da uccidere, in \"Doom\" tutte le creature sono dotate di un'intelligenza artificiale piuttosto semplice: non scappano, non si nascondono, non usano tattiche particolari, ma sono presenti in grande quantit\u00e0; la loro unica capacit\u00e0 \u00e8 quella di seguire il giocatore appena scoprono la sua presenza, per attaccarlo con le armi a loro disposizione. \u00c8 anche possibile costringere i mostri di differente tipologia a combattere fra loro, permettendo al giocatore di mettersi al riparo.\nAlla fine di ogni episodio c'\u00e8 un boss, ovvero un mostro pi\u00f9 forte di quelli affrontati prima. Quelli del primo episodio, due Baron of Hell, si ripresenteranno nei seguenti episodi come \"normali\" nemici, mentre la presenza di boss del secondo e del terzo, rispettivamente un Cyberdemon e uno Spider Mastermind, \u00e8 limitata ad un solo livello.\nArmi e oggetti.\nIn \"Doom\" non \u00e8 presente un vero e proprio inventario: sebbene la quantit\u00e0 di armi e munizioni rimanga invariata passando da un livello all'altro, non \u00e8 possibile raccogliere per poi utilizzare in seguito gli altri power-up, che infatti si attivano non appena vengono raccolti dal giocatore.\nMolte delle armi presenti sono diventate in seguito canoniche negli altri sparatutto in prima persona. Si parte con una pistola e un tirapugni, nel caso le munizioni finiscano, ma possono essere raccolte armi pi\u00f9 potenti: una motosega, un fucile a pompa, una mitragliatrice Gatling, un bazooka e, ottenibili solamente nel secondo e terzo episodio, un fucile al plasma e il BFG 9000, arma in grado di uccidere la maggior parte dei nemici con un solo colpo. Le armi utilizzano munizioni differenti (pistola e mitragliatrice condividono i proiettili, cos\u00ec come fucile al plasma e BFG 9000), che possono essere trovate sparse per i livelli o dopo avere ucciso alcuni tipi di nemici.\nSono presenti anche diversi power-up, dai pi\u00f9 comuni, in grado di ripristinare i punti ferita o di aumentare il grado di protezione dell'armatura, ad altri dotati di peculiari effetti: uno zaino in grado di aumentare la capacit\u00e0 nel trasportare munizioni; un \"berserk-pack\", in grado di decuplicare la forza dei pugni inflitti ai nemici; degli occhiali che permettono di vedere meglio al buio; una tuta antiradiazioni; una sfera in grado di rendere parzialmente invisibili, e un'altra in grado di rendere il giocatore invulnerabile agli attacchi nemici. Questi ultimi quattro effetti, che quando si attivano modificano il colore della palette su schermo, sono temporanei.\nI bonus vitali e i bonus d'armatura (\"Health Bonus \"e \"Armor Bonus\", chiamati nel manuale \"Health potion \"e \"Spiritual Armor\", cio\u00e8 pozione di vita e armatura spirituale) aggiungono 1% al rispettivo contatore. Nonostante il loro effetto limitato, sono comunque molto utili, dato che permettono ai contatori di andare oltre il limite di base di 100%, fino ad un massimo di 200%. Altri due oggetti che permettono di raggiungere il limite del 200% sono la Supercarica (\"Supercharge\") e la Megaarmatura (\"Megaarmor\"). Il primo oggetto aggiunge un valore di 100% all'energia del giocatore, mentre il secondo setta il valore d'armatura del giocatore al 200%, indipendentemente dal valore posseduto in precedenza. Entrambi gli oggetti sono molto rari e sono sempre nascosti in aree segrete.\nCaratteristiche tecniche.\n\"Doom\" venne sviluppato in linguaggio C su una workstation della NeXT, dotata di sistema operativo NeXTSTEP. La maggior parte del codice \u00e8 stata scritta da John Carmack, con alcuni interventi di John Romero e Dave Taylor. Il sonoro si appoggiava alla libreria \"DMX\", creata da Paul Radek: questa \u00e8 stata eliminata dal codice sorgente di \"Doom\" distribuito nel 1997, dato che non \u00e8 di propriet\u00e0 di id Software ma usata attraverso una licenza commerciale.\nMotore grafico.\nLe novit\u00e0 introdotte rispetto al precedente motore grafico, utilizzato in \"Wolfenstein 3D\" e in precedenti titoli id software, furono parecchie: differenze di altezza nelle varie zone dei livelli (tutte le stanze in \"Wolfenstein 3D\" sono sullo stesso piano); utilizzo delle texture su tutte le superfici (in \"Wolfenstein 3D\", pavimenti e soffitti sono privi di texture); pareti con angoli maggiori o inferiori ai 90\u00b0, sebbene rimangano sempre perpendicolari rispetto a soffitto e pavimento; variazione dei colori e del grado di luminosit\u00e0 delle stanze, anche graduale (tutte le stanze in \"Wolfenstein 3D\" hanno la medesima luminosit\u00e0); piani mobili sull'asse orizzontale, che permisero la realizzazione di ascensori e ponti mobili.\nAnche l'audio venne decisamente migliorato; grazie all'introduzione di un sistema stereofonico era ora possibile, ascoltandone i rumori, scoprire il posizionamento di un nemico o l'apertura remota di una stanza segreta.\nPer ottenere una buona fluidit\u00e0 di gioco con i processori dell'epoca, Carmack progett\u00f2 il motore grafico in modo tale che rappresentasse una realt\u00e0 a tre dimensioni, ma partendo da un piano bidimensionale: il Doom engine non \u00e8 in grado di ottenere due stanze sovrapposte, perch\u00e9 la differenza di altezza \u00e8 solamente visiva, mentre il mondo di gioco rimane su un unico piano. Nonostante queste limitazioni, l'illusione era particolarmente riuscita, tanto da provocare nausea ad alcuni giocatori. Carmack scelse inoltre di utilizzare la metodologia della partizione binaria dello spazio per velocizzare il rendering.\nLevel Design.\nGrazie alle maggiori potenzialit\u00e0 del motore grafico, i livelli di \"Doom\" sono stati resi maggiormente interattivi: \u00e8 possibile utilizzare ascensori e ponti mobili, osservare altri tipi di strutture in movimento, modificare la luminosit\u00e0 accendendo e spegnendo luci tramite interruttori. Molte di questi effetti furono programmati da John Romero, che realizz\u00f2 anche 8 dei 9 livelli del primo episodio: tutti gli altri sono stati realizzati da Sandy Petersen, ingaggiato 10 settimane prima della pubblicazione del gioco per sostituire Tom Hall. Dei 19 livelli totali, 8 sono basati su versioni preliminari realizzate da Tom Hall, presenti nelle versioni \"alpha\" di \"Doom\".\nGrafica.\nLa maggior parte della grafica di \"Wolfenstein 3D\" era stata realizzata con un editor grafico; in \"Doom\", per migliorare (e velocizzare) il processo alcuni nemici e oggetti sono stati realizzati partendo da modelli reali, come da statue in creta scolpite da Adrian Carmack o da modelli in latex e metallo realizzati da Gregor Punchatz. Questi furono fotografati in otto angolazioni differenti, poi importati, ritoccati e animati con un programma chiamato \"Fuzzy Pumper Palette Shop\".\nFucile e pistola sono armi giocattolo, mentre la motosega \u00e8 una \"Eager Beaver\" della McCulloch.\nAnche alcune texture sono state create partendo da fotografie di superfici reali: in particolare una \u00e8 stata realizzata partendo dalla trama degli stivali in pelle di serpente di Adrian Carmack, un'altra dalla foto di una ferita al ginocchio di Kevin Cloud; di quest'ultimo sono anche le mani che reggono le varie armi.\nSonoro.\nMolti effetti sonori usati da \"Doom\" provengono da una libreria di effetti audio royalty free, la \"Sound Ideas General series\": per questo motivo, spesso gli stessi effetti si possono ascoltare anche in film, telefilm o altri videogiochi. Le musiche, composte da Bobby Prince, sono in molti casi pesantemente ispirate a pezzi heavy metal di gruppi celebri come, fra gli altri, \"Metallica\", \"Pantera\" e \"Slayer\"; tuttavia nessuno di questi ha mai fatto causa per plagio alla id Software. Secondo John Romero, che prest\u00f2 al musicista diversi dischi dei gruppi in questione, questo deriva dal fatto che Prince \u00e8 anche un avvocato, e quindi a conoscenza di quante battute identiche era possibile inserire nei pezzi senza incorrere in infrazioni di copyright.\nModificabilit\u00e0.\nGi\u00e0 poco dopo la pubblicazione di \"Wolfenstein 3D\", alla id furono stupiti nel reperire, tramite internet, dei file amatoriali che modificavano diversi aspetti di gioco. Durante la creazione di \"Doom\", gli autori tennero quindi conto di questo (all'epoca sottovalutato) aspetto; in particolare John Carmack, grande estimatore del software Open source, cerc\u00f2 di rendere il gioco facilmente modificabile.\nDopo un breve periodo di studio, alcuni appassionati realizzarono programmi come l'editor di livelli \"DEU\", \"DeuTex\", in grado di estrarre o introdurre grafica e sonoro, e \"DeHackEd\", realizzato per alterare i valori (dai nomi dei livelli alla potenza delle armi). Grazie a questi strumenti cominciarono inizialmente ad apparire sulla rete semplici livelli aggiuntivi; col passare del tempo, e l'affinarsi egli editor e della abilit\u00e0 degli utenti, uscirono vere e proprie conversioni \"totali\", che andavano a modificare ogni aspetto del gioco originale e che hanno allungato di anni la vita commerciale di \"Doom\". Uno dei primi e pi\u00f9 noti fu \"Aliens-TC\", creato da Justin Fisher nel 1994, ambientato nei luoghi del celebre film \"Alien\". Altri esempi includono conversioni dedicate a \"Batman\", ai \"Ghostbusters\", a \"Guerre stellari\" e alla serie de \"La Casa\", mentre fra i progetti originali si possono segnalare \"Mordeth\", \"STRAIN\", \"Memento Mori\" e \"RTC-3057\". Lo United States Marine Corps, una delle forze armate americane, distribu\u00ec una versione modificata, \"Marine Doom\", con lo scopo di \"insegnare il lavoro di gruppo, la coordinazione e il \"decision-making\"\".\nProgetti particolari sono \"Freedoom\", che ha come obiettivo realizzare una versione di \"Doom\" completamente open source, costituito da grafica, audio e livelli realizzati da zero e funzionante attraverso il motore grafico originale, in maniera similare al progetto \"OpenArena\" basato su \"Quake\", e \"PSDoom\", versione per sistemi Linux dove ai mostri sono associati i vari processi di sistema: uccidendoli, i veri processi vengono terminati, come avviene utilizzando il comando kill.\nAlcuni autori di livelli particolarmente abili sono diventati, in seguito, membri (o in alcuni casi fondatori) di software house professionali. Tra i casi pi\u00f9 noti Tim Willits, capo-designer id Software; Tom Mustaine e Richard Gray, cofondatori di Ritual Entertainment; Iikka Keranen e Dario Casali, disegnatori di livelli alla Valve Software.\nMultigiocatore.\nA parte la sfida per giocatore singolo, \"Doom\" \u00e8 stato uno dei primi titoli a offrire la possibilit\u00e0 di cimentarsi nelle modalit\u00e0 multiplayer in rete. Tramite rete locale ethernet IPX \u00e8 possibile creare partite con fino a quattro giocatori in contemporanea, mentre tramite collegamento telefonico diretto via modem o con un cavo null modem attraverso la porta seriale il massimo \u00e8 di due. Gli incontri possono essere di due tipi: co-operative mode, nei quali due o pi\u00f9 giocatori affrontano insieme i livelli di gioco (opportunamente dotati di un maggiore numero di munizioni) e deathmatch, dove i giocatori si scontrano fra di loro. Lo stesso termine \"deathmatch\", in seguito entrato in uso nel vocabolario dei videogiochi, \u00e8 stato coniato proprio per \"Doom\". Le partite possono essere configurate attraverso diverse varianti: ad esempio \u00e8 possibile decidere se lasciare oppure no i mostri nella modalit\u00e0 deathmatch, se terminare la partita dopo un certo tempo, oppure attivare la modalit\u00e0 \"Turbo\" che permette spostamenti pi\u00f9 rapidi.\nNella met\u00e0 degli anni novanta era stato organizzato (da terzi, ma con un certo supporto da parte di id e da Romero in particolare) un servizio di gioco online chiamato \"DWANGO\" (acronimo di Dial-up Wide-Area Network Game Operation), per facilitare i contatti fra i vari giocatori sparsi per il mondo.\nCloni e prodotti derivati.\nGi\u00e0 mesi dopo la pubblicazione del gioco, complice l'inizio della diffusione dei CD-ROM e dalla ancora scarsa diffusione della rete, cominciarono a proliferare una lunga serie di compilation e shovelware non ufficiali, create da aziende specializzate, spesso contenenti la versione shareware di \"Doom\", e del materiale relativo al gioco, utilizzabile con la versione registrata (come editor e livelli aggiuntivi). Tra le pi\u00f9 diffuse la serie \"D!Zone\".\nL'impatto del gioco fu molto elevato, cos\u00ec molte software house dell'epoca misero in produzione videogiochi in grado di cavalcarne il successo; la stampa e il pubblico li definiva \"cloni di \"Doom\"\" o \"alla \"Doom\"\". Fra i principali \"Rise of the Triad\" di Apogee, dove all'epoca lavorava Tom Hall dopo il forzato licenziamento; \"Dark Forces\" di LucasArts, ambientato nell'universo espanso di Guerre stellari; \"Marathon\", di Bungie Software disponibile solo su Mac OS, e \"Strife\", che introduceva elementi tipici del gioco di ruolo. Altri due giochi, pur essendo FPS \"atipici\", ottennero un ottimo successo: \"System Shock\", orientato pi\u00f9 sull'esplorazione e sulla risoluzione di enigmi che sull'azione pura, e \"Descent\", che utilizzava un motore grafico in vero 3D e nemici poligonali, e permetteva una libert\u00e0 di movimento totale in assenza di gravit\u00e0, pubblicati rispettivamente nel 1994 e 1995. Sempre nel 1995 venne pubblicato \"Gloom\", il primo clone di \"Doom\" per Amiga caratterizzato da un'ambientazione pi\u00f9 fedele all'originale e un maggior livello di violenza grafica.\nIl motore grafico del gioco, il Doom Engine, venne concesso ad altre compagnie attraverso una licenza: in particolare Raven Software realizz\u00f2 con esso \"Heretic\" ed \"HeXen\". Tra il 1996 e il 1997 uscirono anche \"Strife\", impostato su uno stile RPG e che introdusse una maggiore interattivit\u00e0 nell'ambiente e la non linearit\u00e0 dei livelli, che potevano essere esplorati anche pi\u00f9 volte; \"Hacx: Twitch 'n Kill\" (oggi disponibile come freeware) e \"Chex Quest\", titolo omaggio di una marca di cereali statunitense.\nVersioni.\nIn seguito alla prima versione disponibile per sistemi MS-DOS, \"Doom\" \u00e8 stato ufficialmente convertito per altri sistemi operativi (come Linux, Microsoft Windows, IRIX e Mac OS, per i palmari Pocket PC e Tapwave Zodiac, e per le console per videogiochi dotate dell'hardware necessario per poterlo eseguire. In particolare esistono versioni per la maggior parte delle piattaforme di quinta era, a partire da quella per Atari Jaguar, realizzata dallo stesso John Carmack insieme a Dave Taylor. Dalla versione Jaguar, dotata di livelli con architettura semplificata e priva dei nemici con le animazioni pi\u00f9 complesse, verranno realizzate quelle per Sega 32X, 3DO, PlayStation, Sega Saturn e Game Boy Advance. Fa eccezione la versione per Super Nintendo, console della generazione precedente, per il quale \u00e8 stato realizzato un motore grafico apposito in grado di sfruttare il chip aggiuntivo Super FX 2. In tempi pi\u00f9 recenti il gioco \u00e8 stato portato anche su Xbox e PlayStation 3, all'interno della \"Doom 3: BFG Edition\".\nNel 1997 \u00e8 stato pubblicato da id Software il codice sorgente (rimangono sotto copyright grafica, sonoro e livelli) sotto licenza open source; da allora sono state realizzate (da terze parti e disponibili gratuitamente) versioni di \"Doom\" per sistemi che non prevedevano una pubblicazione ufficiale: tra le altre si possono citare quelle per Amiga, per OS/2, per Dreamcast e per Wii. Esistono inoltre port atti sia a mantenere la compatibilit\u00e0 con i moderni sistemi operativi, sia ad apportare migliorie come il supporto per risoluzioni pi\u00f9 elevate e la possibilit\u00e0 di giocare in multiplayer su Internet.\n\"Doom\" \u00e8 stato portato anche su apparecchiature normalmente non destinate all'uso videoludico, come stampanti o fotocamere digitali.\nAccoglienza.\nIl gioco super\u00f2 di gran lunga il suo predecessore \"Wolfenstein 3D\", sia per quanto concerne la popolarit\u00e0 tra il grande pubblico, sia per l'influenza sull'industria dell'intrattenimento grazie alle numerose novit\u00e0 introdotte.\nIl fenomeno ebbe un impatto cos\u00ec grande che molte aziende (tra le altre Intel e Lotus Software) e universit\u00e0 vietarono specificamente l'utilizzo del gioco nelle loro sedi, per evitare che le reti venissero intasate o perch\u00e9 non venisse utilizzato in rete anche durante gli orari di lavoro.\nNon \u00e8 conosciuto il numero totale di copie vendute, includendo tutti i giochi che hanno portato il nome \"Doom\", ma potrebbe essere ben superiore ai quattro milioni; l'incasso delle vendite del solo \"Doom II\" \u00e8 stato superiore a 100 milioni di dollari. Nel 1995 la popolarit\u00e0 era cos\u00ec alta che, secondo una stima, era presente in pi\u00f9 computer \"Doom\" che Windows 95, nonostante l'enorme campagna pubblicitaria di quest'ultimo. Bill Gates, che consider\u00f2 di acquistare id Software, decise di far realizzare una versione di \"Doom\" per Windows 95, che venne programmata inizialmente da Gabe Newell con le librerie WinG. Lo stesso Bill Gates \u00e8 il protagonista di un video dove appare \"dentro\" il gioco, decantando le potenzialit\u00e0 delle DirectX.\nNel 1994 \"Doom\" \u00e8 stato premiato come Miglior Gioco dell'Anno dalle testate PC Magazine e Computer Gaming World, e Miglior Gioco di Azione-Avventura dall'Academy of Interactive Arts &amp; Sciences. Nel 2004 la rivista PC Gamer ha proclamato \"Doom\" come gioco che ha maggiormente influenzato il mondo dei videogiochi; nello stesso anno il sito \"GameSpy\" lo ha eletto primo in una lista \"top 50\", stilata da esperti del settore (tra i quali Richard Garriott), mentre Gamespot lo ha incluso fra i 10 giochi pi\u00f9 importanti di tutti i tempi e fra i 15 titoli PC pi\u00f9 influenti della storia. \"Doom\" \u00e8 stato dichiarato uno dei dieci videogiochi pi\u00f9 importanti di sempre anche da Henry Lowood della Stanford University, nel marzo 2007.\n\"Doom\" divenne noto per l'allora alto livello di violenza e per i vari riferimenti satanici presenti nei livelli di gioco; insieme a \"Mortal Kombat\", \"Night Trap\" e \"Lethal Enforcers\" fu uno dei titoli che port\u00f2 alla creazione dell'ESRB. Venne criticato prima della sua effettiva pubblicazione: su una rivista canadese venne pubblicato l'articolo \"A Parent's Nightmare Before Christmas\" (\"L'incubo dei genitori prima di natale\", gioco di parole su \"Nightmare Before Christmas\"), nel quale veniva sottolineato come il gioco fosse \"pericolosamente realistico\" e \"particolarmente invasivo\" (per il suo metodo di distribuzione).\nL'associazione statunitense \"Killology Research Group\", gruppo di studio fondato da un ex-militare, dichiar\u00f2 di ritenere \"Doom\" un \"simulatore di omicidio\". Un'ulteriore fonte di controversie \u00e8 stata la presenza di una parte di pavimento a forma di svastica nel quarto livello del primo episodio: Romero, autore del livello, si difese dicendo che era un semplice omaggio a \"Wolfenstein 3D\"; tuttavia questa venne modificata attraverso una delle prime patch distribuite.\nL'omaggio a \"Wolfenstein 3D\" venne in seguito riproposto in \"Doom II\", sotto forma di due interi livelli segreti ispirati ad esso.\nLe controversie ripresero quando si scopr\u00ec che i due autori del massacro alla scuola di Columbine, avvenuto nel 1999, erano patiti del videogioco.\nUna leggenda metropolitana dice che uno di essi, Eric Harris, cre\u00f2 livelli aggiuntivi per \"prepararsi\" alla strage, con tanto di rappresentazione grafica dell'edificio scolastico e dei compagni di classe. In realt\u00e0, pur avendo realizzato alcuni livelli, questi non sono correlati al delitto.\nNel 1999 il ministro della giustizia brasiliano ha dichiarato \"Doom\" e altri cinque videogiochi (tra gli altri \"Duke Nukem 3D\" e \"Mortal Kombat\") fuorilegge, e ne ha ordinato il ritiro dai negozi.\nAltri media.\nFra il materiale ufficialmente riconosciuto da id Software sono da notare una serie di miniature prodotte da \"Reaper Miniatures\", riproducenti tutte le creature all'interno del gioco; una quadrilogia di romanzi scritti da Dafydd Ab Hugh e Brad Linaweaver e pubblicati dal 1995 al 1996 intitolati \"Knee Deep in the Dead\", \"Hell on Earth\", \"Infernal Sky\" e \"Endgame\". Nel 1996 \u00e8 stato pubblicato un fumetto, disegnato da Tom Grindberg e intitolato \"Knee Deep in the Dead\"; \u00e8 stato incluso all'interno della compilation \"id Anthology\" e distribuito durante una convention di videogiochi.\nNel 2003 \u00e8 stato pubblicato il libro \"Masters of Doom\", scritto da David Kushner, che racconta la storia della id Software e lo sviluppo dei loro giochi; inoltre, in Italia \"Doom\" \u00e8 il tema centrale di una raccolta di saggi, curata da Matteo Bittanti e Sue Morris, intitolata \"Doom. Giocare in prima persona\", libro della collana \"videoludica game culture\" della casa editrice \"Costa &amp; nolan\".\nGiochi da tavolo.\nNel 2004 viene pubblicato da Fantasy Flight Games un gioco da tavolo, ', basato sulla serie di \"Doom\" e con estetica dei componenti e del manuale direttamente tratta da \"Doom 3\". Nel 2005 viene pubblicata un'espansione per il gioco, \"Doom: The Boardgame Expansion Set\", che si ispira direttamente all'espansione ' di \"Doom 3\".\nNel 2016 viene pubblicato dallo stesso editore un secondo gioco da tavolo, \"\", con estetica dei componenti e del manuale direttamente tratta dal reboot \"Doom\".\nFilm.\nFin dalla pubblicazione del primo episodio, \"Doom\" \u00e8 stato pi\u00f9 volte sul punto di essere trasposto al cinema, ma \u00e8 solo nel 2005 che ha visto la luce, a seguito della pubblicazione di \"Doom 3\" e del successo di altre produzioni cinematografiche ispirate ai videogiochi. La trama del film \"Doom\", diretto da Andrzej Bartkowiak, ha alcuni punti di contatto con la serie di videogiochi, in particolar modo con \"Doom 3\", pur non includendo la dimensione infernale, caratteristica del terzo capitolo della saga videoludica.\nNel 2019 \u00e8 stato pubblicato un secondo film, \"\", diretto da Tony Giglio, in cui viene proposta una trama pi\u00f9 fedele a quella dei videogiochi, basata sul teletrasporto e sulla dimensione infernale. Realizzato con un basso budget e destinato esclusivamente al mercato home video e digitale, il film \u00e8 attualmente inedito in Italia."}
{"id": "100241", "revid": "2225", "url": "https://it.wikipedia.org/wiki?curid=100241", "title": "CSI - Miami", "text": ""}
{"id": "100245", "revid": "1266208", "url": "https://it.wikipedia.org/wiki?curid=100245", "title": "Serie C 1977-1978", "text": "Il campionato di calcio di Serie C 1977-1978 fu la 40\u00aa edizione del torneo italiano di calcio di terzo livello.\nLa FIGC decise la scissione della categoria su due livelli per la stagione successiva. Solo le squadre classificate entro la dodicesima posizione entrarono nel nuovo torneo di Serie C1, mentre le altre furono iscritte all'altrettanto nuova Serie C2.\nQuesto \u00e8 stato l'ultimo campionato di Serie C unificata, infatti, bisogner\u00e0 attendere 36 anni per poter riprendere l'attuale struttura (3 gironi unificati), decisa dalla Lega Pro.\nGirone A.\nStagione.\nL' vince il girone A con 58 punti e torna in Serie B dopo 14 anni: la squadra di Massimo Giacomini, oltre a vincere il campionato di Serie C conquister\u00e0 anche la Coppa Italia Semiprofessionisti e la Coppa Anglo-Italiana dello stesso anno (in tutto, fu definito \"treble\") e per la squadra friulana sar\u00e0 il rilancio per tornare a competere in Serie A; inutile l'inseguimento della rimasta ferma a quota 50.\nIn seguito alla riforma che ha secessionato il campionato di Serie C l'anno seguente, le retrocessioni partono dal 13\u00ba posto: gi\u00e0 condannati alla nuova Serie C2 i lombardi e e i veronesi dell' (al ritorno in un campionato professionistico dopo 30 anni); tentarono anche i piemontesi dell' e gli altoatesini del a restare nella categoria ma furono entrambi condannati. Dopo la discesa anche del , solo , , e si contesero la permanenza nel nuovo campionato di Serie C1, ma furono i biancoscudati e i grigi piemontesi a salvarsi, mentre i vercellesi e i lombardi scesero in Serie C2.\nClassifica finale.\nLegenda:\nRegolamento:\nGirone B.\nStagione.\nI principali avvenimenti di questo girone sono stati, il pronto riscatto della di Mario Caciagli che a un anno dalla retrocessione vince agevolmente il suo girone e ritrova la Serie B con ben 58 punti (a +11 sulla seconda, e a +12 su e ).\n, furono le prime a cadere nella nuova Serie C2, seguite da , , , da cui poi si aggiunsero e , mentre il (36 punti) non riusc\u00ec a salvarsi nei confronti di , , , (entrambe a quota 38).\nClassifica finale.\nLegenda:\nRegolamento:\nGirone C.\nStagione.\nIn questo girone sono state e a contendersi il primato del girone C e la promozione in Serie B, arrivarono infatti a pari punti e dovettero disputare uno spareggio sul campo neutro di Catanzaro, che vide prevalere i \"molossi\" di Bruno Giorgi (al cospetto degli etnei di Guido Mazzetti) per 2-1: cos\u00ec i campani furono promossi per la seconda volta nella loro storia in Serie B.\nRetrocessero nella nuova Serie C2: , , , , , , e ; si salvarono in extremis , , e .\nClassifica finale.\nLegenda:\nRegolamento:\nNote:"}
{"id": "100247", "revid": "36426", "url": "https://it.wikipedia.org/wiki?curid=100247", "title": "Termoterapia interstiziale laser", "text": "La termoterapia interstiziale laser (LITT) o percutanea (PLA) delle lesioni neoplastiche \u00e8 un'applicazione mini invasiva della Terapia Termoablativa Laser e rappresenta un'attraente alternativa alla resezione chirurgica per il trattamento di pazienti con malattie localizzate, come i tumori.\nLa luce laser offre un mezzo eccellente per indurre un aumento locale di temperatura nel tessuto, che pu\u00f2 essere impiegato per la terapia oncologica. L'energia luminosa viene assorbita dal tessuto e convertita in calore. La luce pu\u00f2 essere focalizzata all'interno di fibre ottiche sottili (21-22 Gauge); queste possono essere inserite in profondit\u00e0 nella massa tumorale, o in cavit\u00e0 naturali del corpo, in modo minimamente invasivo. L'obiettivo \u00e8 quello di distruggere il tessuto tumorale attraverso la coagulazione termica. La durata del trattamento \u00e8 tipicamente di 15-30 minuti. La coagulazione \u00e8 indicata dal visibile sbiancamento del tessuto ed \u00e8 definita come l'alterazione irreversibile, indotta termicamente, delle proteine cellulari e di altre molecole biologiche.\nStoria.\nLa prima termoablazione laser interstiziale fu eseguita da Brown nel 1983 per il trattamento di una metastasi cutanea da carcinoma broncogeno. Introducendo una fibra all'interno della lesione ed utilizzando una potenza d'uscita di 20\u00a0W per 10 secondi, egli ottenne un'area di necrosi circondata da un anello di tessuto ancora vitale. Gi\u00e0 nel 1987 Brown fu in grado di trattare 34 pazienti affetti da tumore all'esofago, impiegando un laser Nd: YAG con lunghezza d'onda di 1064\u00a0nm e di l\u00ec a poco ipotizz\u00f2 una estensione della metodica anche ad altri distretti, quali il fegato, il pancreas, la mammella. La tecnica di termoablazione laser interstiziale suscit\u00f2 l'interesse di buona parte della comunit\u00e0 scientifica, poich\u00e9 in grado di produrre precise, ben definite e riproducibili aree di necrosi, tant'\u00e8 che dagli anni novanta si assiste ad un'esplosione di pubblicazioni e studi al riguardo. Nel 2000 fu il Prof. Pacella ad aprire la strada anche al trattamento dei noduli tiroidei e a dimostrarne l'applicabilit\u00e0, e da allora sono molti i medici ed i centri che hanno sperimentato la validit\u00e0 della tecnica, portando ad oggi alla detenzione di una casistica molto ampia. Risale al 2002 la pi\u00f9 ampia casistica, prodotta da Vogl, di pazienti affetti da patologia maligne del fegato trattati tramite PLA: 899 pazienti per un totale di 2520 lesioni.\nInterazione della luce con i tessuti.\nPer il riscaldamento non-selettivo viene utilizzata comunemente la luce nel vicino infrarosso, la quale penetra pi\u00f9 profondamente nel tessuto rispetto ad altre.\nLa luce \u00e8 un flusso di fotoni, ciascuno dei quali trasporta una quantit\u00e0 finita di energia. I fotoni si muovono in tutte le direzioni ed interagiscono con il tessuto per assorbimento e diffusione. L'assorbimento determina la fine della propagazione. La maggior parte della luce assorbita \u00e8 convertita in calore, che aumenta la temperatura del tessuto, provocandone la coagulazione. La diffusione devia la luce dalla direzione originale di volo, preservando l'energia del fotone. \nI componenti del tessuto che assorbono la luce sono chiamati cromofori. Esempi di cromofori importanti nella regione visibile e del vicino infrarosso dello spettro sono l'emoglobina del sangue e la melanina della pelle. L'assorbimento della luce da parte del sangue dipende dall'ossigenazione. Pi\u00f9 in l\u00e0, nell'infrarosso, l'acqua \u00e8 l'assorbente dominante. La figura 1 mostra lo spettro di assorbimento dell'emoglobina ossigenata (HbO2), della DOPA-melanina e dell'acqua.\nL'ulteriore riscaldamento di un mezzo gi\u00e0 coagulato determina la formazione di tessuto carbonizzato e successiva diminuzione della penetrazione della luce. Per questa ragione le dimensioni delle lesioni indotte presentano un plateau.\nAl massimo l'asse maggiore della lesione ellittica prodotta da una singola fibra raggiunge dimensioni di 1.5/1.8\u00a0cm, pertanto per lesioni pi\u00f9 grandi \u00e8 stata proposta un'applicazione simultanea di pi\u00f9 fibre. Le singole lesioni termiche indotte da ciascuna fibra, per un meccanismo di coalescenza, confluiscono in una lesione pi\u00f9 grande che raggiunge anche i 4\u00a0cm nel fegato umano. Per ottenere risultati soddisfacenti \u00e8 necessario che le fibre sia posizionate in modo che il rapporto spaziale fra loro sia costante, preciso e predefinito in rapporto alla potenza usata e all'energia totale che deve essere ceduta. \nL'aumento del volume della lesione pu\u00f2 inoltre essere ottenuto mediante una tecnica di pull-back in cui le fibre sono indietreggiate di una quantit\u00e0 nota ed un secondo trattamento prima di procedere ad un secondo trattamento. \nMonitoraggio del trattamento.\nIl monitoraggio non invasivo con una tecnica di imaging diagnostico (Ultrasuoni, TC, Risonanza Magnetica) consente di controllare il trattamento e di conoscere in tempo reale sia il corretto posizionamento degli aghi che l'effettiva estensione della necrosi prodotta.\nApplicazioni.\nAttualmente il trattamento con termoterapia laser interstiziale trova applicazione principalmente nelle patologie tumorali del fegato, quali carcinoma epatocellulare e metastasi, e della tiroide (struma, tumore della tiroide).\nLa tecnica di termoablazione laser percutanea \u00e8 stata inizialmente proposta, a partire dagli anni '90, per il trattamento delle lesioni tumorali del fegato, laddove la resezione chirurgica non \u00e8 praticabile. Numerosi studi sperimentali e clinici hanno confermato la validit\u00e0 e l'efficacia della tecnica, per cui il suo utilizzo \u00e8 stato successivamente esteso ad altri organi, quali il polmone, il pancreas, il rene, la prostata. \nA partire dagli anni 2000 l'applicazione della termoablazione interstiziale laser riguarda il trattamento dei noduli benigni della tiroide."}
{"id": "100250", "revid": "2039709", "url": "https://it.wikipedia.org/wiki?curid=100250", "title": "Druidismo", "text": "Il druidismo \u00e8 una religione parte del fenomeno cosiddetto di neopaganesimo, basata sulla religione celtica e specificamente sulla sapienza druidica. Si tratta di un insieme di ordini druidici e associazioni religiose sorte in principio nelle Isole Britanniche e in Bretagna (Francia) e successivamente anche in diverse regioni della Spagna, in Austria e in Italia settentrionale.\nDruidismo in Europa.\nIl neodruidismo nacque nel '700 illuminista parallelamente al nuovo corso spiritualista della Massoneria. William Blake diede impulso alla sua diffusione nella cultura popolare, mentre l'interesse da parte degli storici inizi\u00f2 a manifestarsi solamente a partire dal Romanticismo.\nDruidismo in Gran Bretagna.\nNel XVIII secolo alcune societ\u00e0 segrete in Gran Bretagna iniziarono ad utilizzare simboli druidici, come l'Antico ordine dei druidi e la Chiesa del Legame Universale. Queste organizzazioni si ispirarono a Iolo Morganwg per le loro filosofie e simbologie, includendo l'uso della Preghiera del druido. Molti di questi insegnamenti furono in seguito definiti \"senza fondamenti storici\" e furono generalmente rigettati dalle successive organizzazioni druidiche. L'Antico ordine dei druidi sopravvisse sino all'epoca odierna. Nel 1964 quando Robert MacGregor Reid, a capo dell'Ordine in quel tempo, mor\u00ec, l'elezione a nuovo capo di Thomas Maughan caus\u00f2 la nascita di alcune guerre intestine. Conseguentemente l'Ordine sub\u00ec uno scisma, dividendosi in due fazioni fino a quando non venne eletto un nuovo leader: Philip Ross Nichols.\nNegli ultimi decenni in Gran Bretagna si \u00e8 registrata un'esplosione di nuove organizzazioni druidiche, e oggi si incontrano (secondo Carr-Gomm 2000: 1-4):\nNel febbraio 2003 fu lanciato The Druid Network, risorsa di informazioni e ispirazioni sulla religione druidica, le sue pratiche e la sua storia.\nAltre organizzazioni druidiche europee.\nNel gennaio 2003, il Nuovo ordine dei druidi fu fondato da David Dom in Belgio. \u00c8 un'organizzazione online che offre insegnamenti tramite Internet. L'associazione ha tre obiettivi primari: \"insegnare, crescere e cambiare\". Il Nuovo ordine dei druidi apr\u00ec il suo primo centro il 2 settembre 2005 ad Anversa, Belgio.\nUn'altra organizzazione druidica belga \u00e8 la Sede druidica di Glastoratin, fondata nel 2003, e la Albidatla Druidion Arduina o Assemblea universale dei druidi di Arduina, un'associazione francese in Belgio fondata da Rapha\u00ebl Zander nel 1998.\nNel 1980, Gwenc'hlan Le Scou\u00ebzec divenne il Grande Druido di Brittany in Francia.\nAltre associazioni europee sono:\nDruidismo in America.\nI Druidi Riformati.\nLa fondazione dei Druidi riformati del Nord America, o RDNA, fu introdotta al College di Carleton, Northfield, Minnesota, nel 1963. Questa organizzazione \u00e8 chiamata generalmente il Bosco di Carleton o Bosco Madre. \u00c8 l'organizzazione centrale da cui si sono scissi nel tempo altri gruppi.\nL'organizzazione ha incontrato numerose difficolt\u00e0 ad affermarsi a causa del college stesso. Infatti l'organizzazione richiedeva la conoscenza della mitologia celtica, la celebrazione di funzioni religiose druidiche e la non partecipazione dei membri alle funzioni religiose nella chiesa della scuola. A causa di questo venne pi\u00f9 volte disapprovata dall'amministrazione cristiana del college.\nAltre fondazioni.\nRobert Larson, un sacerdote ordinato a Carleton nel 1963/1964, si trasfer\u00ec a Berkeley, California nel 1966, e qui conobbe Isaac Bonewits. Insieme fondarono una piccola congregazione con affinit\u00e0 alle tradizioni wiccane. Al giorno d'oggi il maggiore gruppo nato dai RDNA \u00e8 \u00c1r nDra\u00edocht F\u00e9in (ADF o Il nostro Druidismo, in irlandese). I membri sono concentrati sulla costa orientale degli USA, a New York e New Jersey, ma esistono branche del gruppo anche in Europa.\nLiturgia druidica.\nFeste e principi.\nLe cerimonie druidiche includono incontri in luoghi boscosi, tenuti solitamente una volta alla settimana, anche se molti gruppi si basano sul calendario lunare. \nNelle cerimonie viene celebrata l'assunzione rituale degli alcolici (Scotch o Whiskey irlandese allungato con acqua) chiamati \"acqua della vita\" (\"uisce beatha\"), vengono intonati canti e recitati sermoni e possono essere ordinati nuovi sacerdoti.\nI maggiori giorni sacri sono quelli in cui cadono i solstizi, gli equinozi e i festival (Sabbat). Possono essere allestite feste e banchetti con danze in cerchio e cantici. Non sono necessariamente collettivi, ognuno pu\u00f2 festeggiare anche personalmente.\nUn valore fondamentale \u00e8 quello dell'ecologia, vista come unica via attraverso cui mantenere il legame naturale tra l'uomo e gli spiriti della natura, attraverso il rispetto e il mantenimento di quest'ultima.\nLa liturgia dell'ADF \u00e8 considerabile pi\u00f9 complessa di quella dell'RDNA, basata sulle teorie di Bonewits e sul modello di venerazione indo-europeo.\nTeologia e cosmologia.\nCentrale \u00e8 il concetto dell'Awen, principio e forza cosmica, cui si affiancano le divinit\u00e0 tradizionali della religione celtica, tra cui:"}
{"id": "100253", "revid": "709565", "url": "https://it.wikipedia.org/wiki?curid=100253", "title": "Ricadi", "text": "Ricadi (\"Rheg\u00e0dion\"/\"\u03a1\u03b7\u03b3\u03ac\u03b4\u03b9\u03bf\u03bd\" in greco antico) \u00e8 un comune italiano di abitanti della provincia di Vibo Valentia in Calabria.\nGeografia fisica.\nTerritorio.\nIl comune di Ricadi \u00e8 situato tra il golfo di Sant'Eufemia (Lamezia Terme - CZ) e quello di Gioia Tauro (RC). Proprio il promontorio di Capo Vaticano divide i due golfi calabresi.\nAdagiata alla base dell'altopiano del Monte Poro si estende fino al mare con il promontorio di Capo Vaticano. Interessanti i fondali di Formicoli, dove si pu\u00f2 ammirare una distesa di massi, per lo pi\u00f9 di roccia granitica, ricchi di fauna.\nPresso Grotticelle, Riaci e Tono spiagge di sabbia bianca e finissima.\nLa particolare morfologia dei territorio con valli e profonde incisioni fluviali su un territorio dal tipico \u201cterrazzamento a gradoni\u201d permette di raggiungere agevolmente gli strati fossiliferi del Miocene.\nConchiglie tipiche dei mari tropicali, denti di squalo, coralli, si accompagnano a ritrovamenti di parti scheletriche di mammiferi marini e continentali.\nIn alcune vallate \u00e8 ancora presente una rara felce gigante, la felce bulbifera.\nVenti.\nI venti che spirano lungo le coste di Ricadi sono il ponente (ovest), lo scirocco (sud-est) e il libeccio (sud-ovest), molto pericolosi per chi si vuole addentrare in mare per la pesca o per esercitare sport acquatici. Il maestrale (nord-ovest), vento prevalente, invece, non crea quasi mai alcun disagio alla collettivit\u00e0 marina.\nOrigini del nome.\nRheg\u00e0dion/\u03a1\u03b7\u03b3\u03ac\u03b4\u03b9\u03bf\u03bd pu\u00f2 derivare da \"Rhegion\" (in greco antico: \u1fec\u03ae\u03b3\u03b9o\u03bd, Rh\u00e9ghion) che fa riferimento a l'antico nome di una colonia greca.\nStoria.\nIl territorio di Ricadi \u00e8 abitato sin dai tempi remoti: gi\u00e0 dal periodo preistorico e precristiano. Ne sono testimoni i numerosi reperti archeologici rinvenuti, alcuni dei quali sono ben conservati al museo nazionale di Reggio Calabria.\nGreci, cartaginesi, romani, bizantini, arabi, normanni hanno inoltre segnato notevolmente il territorio, creando le prime infrastrutture viarie e difensive (torri a difesa delle coste e dei fiumi) e influenzando gli usi, la lingua (il dialetto) e i toponimi. Molti resti e reperti di indubbio valore archeologico sono tuttora visibili.\nRicadi e i villaggi limitrofi furono dei casali dipendenti da Tropea fino al 1799, anno in cui venne riconosciuta l'indipendenza grazie all'intervento di un generale francese, Championnet (che conquist\u00f2 il Regno di Napoli), dando un nuovo assetto amministrativo ai cantoni di Tropea.\nRicadi divenne poi un comune del distretto di Monteleone (l'attuale Vibo Valentia), appartenente alla Calabria Ulteriore, grazie a un decreto del 1811, col quale vennero assegnate alcune frazioni, molte delle quali sono tuttora rimaste nella giurisdizione del comune.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 400 persone (l'8,07% della popolazione).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nIl Museo Civico di Ricadi nato dal 2015 in poi \u00e8 un museo diffuso che ha\n\u00a0Ha \u201c l\u2019obiettivo di valorizzare e fare fruire tutti i diversi \u201cvolti\u201d della citt\u00e0 e del territorio limitrofo, attraverso una serie di testimonianze materiali e immateriali amalgamati in allestimenti coerenti \u201cdiffusi\u201d e collegati tra di loro da percorsi che possono esplicarsi in rappresentazioni cronologiche, oppure tematiche. Si possono cos\u00ec definire una serie di itinerari tematici secondo la vocazione del territorio \u201c cit M. Enia\nAlla tipologia organizzativa del \u201cPolo museale\u201d, \u00e8 stata preferita quella del \u201cMuseo diffuso\u201d poich\u00e9 \u00e8 stata ritenuta pi\u00f9 idonea e pi\u00f9 conforme sia alle caratteristiche geografiche del territorio comunale\n(articolato in ben quattro frazioni distribuite sia sulla costa che sulla media costa) che alle peculiarit\u00e0 del patrimonio culturale di propriet\u00e0 della committenza.\nIl Museo si articola nelle seguenti sezioni che sono ubicate nel centro abitato di Ricadi e in alcune delle frazioni limitrofe:\nLa sezione n 1 \u201cMuseo Archeologico e paleontologico\u201d (in corso di allestimento), ha sede nel palazzo \"Fazzari\" sito nella frazione di Santa Domenica alla via Roma, di propriet\u00e0 del Comune di Ricadi. Si compone di due collezioni archeologica e paleontologica, ed ospita reperti di propriet\u00e0 dello Stato rappresentato dall\u2019istituto periferico della Soprintendenza Archeologia, Belle Arti e Paesaggio per la citt\u00e0 Metropolitana di Reggio Calabria e la Provincia di Vibo Valentia.\nLa sezione n. 2 \u201cMuseo demoetnoantropologico della civilt\u00e0 contadina e della cultura immateriale\u201d \u00e8 stato allestito presso l'ex oleificio \" Marcello Sculco\" (Figg. 3-4), concesso in comodato d'uso al Comune, in Ricadi centro, in via Artigiani; all'interno sono presenti tutti i macchinari dell'oleificio risalenti al secolo scorso; lo stesso ospita anche parte della collezione acquistata dal Comune di Ricadi di reperti della civilt\u00e0 contadina.\nLa sezione n. 3 \u201cMuseo del mare\u201d alloggiato nell'ex vedetta in Capo Vaticano viale G. Berto \u00a0 espone oggetti collegati alle attivit\u00e0 marinare, una vasta collezione di conchiglie e pannelli relativi agli stabilimenti antichi per la pesca e la lavorazione del tonno, rinvenuti dalle indagini archeologiche su questa costa.\nLa sezione n. 4 \u201cMuseo delle torri\u201d \u00a0 sito in due locali autonomi del fabbricato rurale all\u2019interno del Parco archeologico della Torre Marrana, tra la torre stessa e il nuovo anfiteatro; ospita una mostra iconografica e documentale sulle torri costiere di difesa, con particolare riferimento a quelle del territorio comunale; in uno dei locali sono presentate anche le copie delle stampe del cosiddetto \u201cCodice Romano Carratelli\u201d risalente al XVI secolo, con la rappresentazione delle torri costiere calabresi.\nLa sezione n.5 \u201cMuseo della cipolla rossa di Tropea\u201d \u00a0 ha sede presso l'ex stazione ferroviaria di Ricadi nella frazione di San Nicol\u00f2, nella parte concessa in comodato al Comune, l\u00e0 dove a partire dall\u2019Ottocento e fino ai primi anni del Novecento era in funzione un edificio per lo stoccaggio e la commercializzazione, tramite ferrovia, della cipolla rossa di Tropea.\nLa Biblioteca comunale \"prof. Antonio Arena\" sita nella frazione Orsigliadi alla via Ospedale n.2, anch\u2019essa concessa in comodato d'uso, nell\u2019anno 2012, al Comune di Ricadi (VV) dalla figlia Maria Grazia erede del prof. Arena, noto studioso locale. La Biblioteca \u00e8 ospitata nella villetta di trecento mq con cortile, di propriet\u00e0 della famiglia Arena, ceduta al Comune insieme agli arredi e ad un patrimonio librario di oltre ventimila volumi che, al momento, \u00e8 in corso di schedatura.\nEconomia.\nLe risorse principali del comune di Ricadi sono:\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "100254", "revid": "1926649", "url": "https://it.wikipedia.org/wiki?curid=100254", "title": "Serie C1 1978-1979", "text": "La Serie C1 1978-1979 fu il cinquantunesimo campionato di terzo livello di calcio disputato in Italia, e il primo a svolgersi con questa formula. Iniziato il 1\u00ba ottobre 1978 e terminato il 17 giugno 1979, si concluse con la promozione del , del , del e del .\nStagione.\nCoi verdetti della stagione 1977-1978 venne attuata la divisione della categoria dei semiprofessionisti su due livelli; per la terza serie, denominata C1, si opt\u00f2 per la divisione in senso orizzontale dei gironi. Ci\u00f2 fece s\u00ec che tutte e tre le squadre retrocesse dalla B, ovvero , e , finissero nel girone settentrionale e si candidassero a sue naturali favorite, visti anche il contemporaneo ridimensionamento della , seconda l'anno prima, e il momento di transizione vissuto dal , che dopo due campionati al di sotto delle aspettative aveva rinnovato gran parte della propria rosa. Riguardo al girone B, che aveva per favorito il , a mutare improvvisamente gli equilibri intervenne l'acquisto del da parte di Romeo Anconetani, dirigente della che aveva appena sfiorato la promozione tra i cadetti.\nNel girone A, dopo un inizio equilibrato, emerse con impeto il Como di Giuseppe Marchioro, rafforzato in attacco dagli innesti di Fiaschi e del rientrante Pozzato, che prese il largo dopo il giro di boa e lasci\u00f2 a contendersi la seconda promozione un gruppo di quattro squadre; di esse, il Novara ne fu estromesso a causa di una penalizzazione per illecito sportivo, la Reggiana cadde sul traguardo, collezionando solo due punti nelle ultime tre giornate. A duellare rimasero la , arrivata secondo le cronache \u00ab\"al sogno della Serie B cos\u00ec per gradi, quasi per caso\"\u00bb e l'ambizioso che, dopo una prima parte di campionato travagliata, guadagn\u00f2 terreno dopo l'ingaggio come allenatore di Cesare Maldini: \u00ab\"dopo una serie di deludenti prestazioni, le speranze di promozione si erano ridotte a zero [...]. Con Maldini, il Parma si trasformava: non aveva nulla da perdere ed affrontava gli impegni con un nuovo spirito [...], anche tatticamente\"\u00bb. Furono i crociati, guidati in campo dal giovane Ancelotti, prossimo alla cessione alla , a vincere il decisivo spareggio e a riguadagnare la Serie B dopo quattro anni. Tra le retrocessioni, rilevante la seconda caduta consecutiva del , che come il si ritrov\u00f2 per la prima volta declassato in quarta serie.\nNel girone B il Catania fall\u00ec per il secondo anno consecutivo la promozione nelle battute finali del torneo. Le promozioni furono appannaggio del , rivelazione del torneo, mai in B prima d'allora, costruito dal presidente Franco Salerno \u00ab\"con prestiti e acquistando a due lire giocatori finiti\"\u00bb, e del Pisa, al ritorno tra i cadetti dopo otto anni: \u00ab\"I primi artefici della promozione del Pisa sono i giocatori\"\u00bb, scrisse \"L'Unit\u00e0\". \u00ab\"L'intero organico, sebbene abbia cambiato ben quattro allenatori, \u00e8 riuscito ad adattarsi a qualsiasi modulo di gioco, dimostrando un'intesa degna di una squadra di vecchia esperienza\"\u00bb. In coda fu invece particolarmente drammatica la retrocessione del , condannato per un solo gol di differenza sulla .\nGirone A.\nClassifica finale.\nLegenda:\nRegolamento:\nNote:\nStatistiche.\nClassifica marcatori.\nNel corso del campionato furono segnati complessivamente 554 gol, per una media di 1,81 reti a partita. Di seguito, la classifica dei marcatori.\nGirone B.\nClassifica finale.\nLegenda:\nRegolamento:\nStatistiche.\nClassifica marcatori.\nNel corso del campionato furono segnati complessivamente 507 gol, per una media di 1,66 reti a partita. Di seguito, la classifica dei marcatori."}
{"id": "100256", "revid": "1342360", "url": "https://it.wikipedia.org/wiki?curid=100256", "title": "Serie C1 1979-1980", "text": "La Serie C1 1979-1980 \u00e8 stata la seconda edizione del terzo livello del campionato italiano di calcio, disputato tra il 30 settembre 1979 e l'8 giugno 1980 e concluso con la promozione del , del , del e del .\nGirone A.\nStagione.\nIl ,con 48 punti, fu la prima squadra ad essere promossa in Serie B: i lombardi (allenati da un Eugenio Fascetti all'esordio in panchina) ritrovarono i cadetti dopo solo un anno, conquistando la matematica promozione il 1\u00ba giugno con la vittoria in casa per 1-0 contro un che si vede mancare la promozione a discapito dei cugini del (all'epoca incorporata nella provincia di Forl\u00ec) che, proprio in quella giornata con la vittoria a Lecco riconquist\u00f2 la B anch'essi dopo un anno.\nCondannata alla C2 gi\u00e0 da tempo, la , lo stesso , l',e il .\nClassifica finale.\nLegenda:\nRegolamento\nGirone B.\nStagione.\nFu il a vincere il girone B e a tornare in seconda serie dopo tre anni: gli etnei arrivarono primi con 44 punti,a seguire i siciliani al secondo posto furono i pugliesi del a quota 42 punti che ritrovarono immediatamente la B dopo aver subito due retrocessioni di fila dalla A alla C, sfuma la promozione per il che proprio contro i diavoli pugliesi persero lo scontro diretto del 25 maggio per 2-0 estromettendo definitivamente i labronici dalla corsa alla Serie B.\nScendono in C2 le abruzzesi e (rispettivamente 28 e 25 punti), i toscani del (28 punti),e i marchigiani dell' (anch'essa 28 punti), salve (31 punti) e (reduce dal primo campionato di B della sua storia, 32 punti).\nClassifica finale.\nLegenda:\nRegolamento"}
