{"id": "111805", "revid": "125368976", "url": "https://it.wikipedia.org/wiki?curid=111805", "title": "New England Patriots", "text": "I New England Patriots sono una squadra professionistica di football americano della National Football League con sede nell'area metropolitana di Boston, Massachusetts. Militano nella East Division dell'American Football Conference e giocano le partite casalinghe al Gillette Stadium di Foxborough, Massachusetts. La squadra ha cambiato il proprio nome, da Boston Patriots all'attuale, dopo il trasferimento di sede da Boston a Foxborough nel 1971. Nonostante il sobborgo si trovi a soli 35\u00a0km da Boston, la societ\u00e0 decise di onorare tutta la regione nel proprio nome anzich\u00e9 la singola citt\u00e0.\nNel corso della loro storia, i Patriots hanno vinto 6 volte il Lombardi Trophy e hanno raggiunto il Super Bowl 11 volte (record NFL). La franchigia si era qualificata per i playoff quattro volte prima di partecipare alla sua prima finalissima, il Super Bowl XX nel 1986, perso contro i Chicago Bears. New England si qualific\u00f2 anche per il Super Bowl XXXI nel 1997, perdendo contro i Green Bay Packers. Dopo l'arrivo, nel 2000, del capo-allenatore Bill Belichick e del quarterback Tom Brady, i Patriots vinsero il Super Bowl XXXVI superando i St. Louis Rams, conquistando il primo titolo della loro storia. Tornarono poi alla vittoria nel Super Bowl XXXVIII, battendo i Carolina Panthers, e nel Super Bowl XXXIX contro i Philadelphia Eagles, diventando cos\u00ec l'unica franchigia nella storia della NFL assieme ai Dallas Cowboys ad aver vinto tre Super Bowl nell'arco di quattro stagioni. La vittoria contro gli Eagles rimase il loro ultimo successo fino al 2014, quando sconfissero i Seattle Seahawks nel Super Bowl XLIX. Due anni dopo vinsero il loro quinto titolo superando ai tempi supplementari gli Atlanta Falcons nel Super Bowl LI, e nel 2019 vinsero il sesto anello contro i Los Angeles Rams. Nel decennio trascorso tra il terzo e il quarto titolo New England raggiunse altre due volte la finale, nel 2007 e nel 2011, perdendo in entrambi i casi contro i New York Giants.\nAl 2019, secondo la rivista \"Forbes\", il valore dei Patriots \u00e8 di circa 4,1 miliardi di dollari, secondi tra le franchigie della NFL.\nStoria della franchigia.\nIl 16 novembre 1959, l'uomo d'affari di Boston Billy Sullivan fu premiato con l'ottava e ultima franchigia della nuova American Football League (AFL). L'inverno seguente, i cittadini della zona furono invitati scegliere il nome ufficiale della nuova squadra. La scelta pi\u00f9 popolare, e una delle scelte dello stesso Sullivan, fu \"Boston Patriots\". Immediatamente dopo, l'artista del Boston Globe Phil Bissell disegn\u00f2 il logo soprannominato \"Pat Patriot\".\nDurante le annate trascorse nella AFL, i Patriots vissero tempi travagliati, non avendo nemmeno un campo regolare su cui disputare le partite casalinghe. Nickerson Field, Harvard Stadium, Fenway Park e Alumni Stadium servirono tutti come campi casalinghi durante quegli anni. Il loro miglior risultato fu la finale del campionato AFL nel 1963, persa contro i San Diego Chargers 51\u201310. Dopo quel risultato, essi non apparvero pi\u00f9 in una gara di playoff per i successivi tredici anni.\nQuando la NFL e la AFL si fusero nel 1970, i Patriots furono inseriti nella AFC East division, dove giocano ancora oggi. L'anno seguente, i Patriots si trasferirono nel loro nuovo stadio a Foxborough, Massachusetts, il Foxboro Stadium che sarebbe stato il loro impianto casalingo per i successivi 30 anni.\nCome risultato del trasferimento, la franchigia cambi\u00f2 il proprio nome da Boston Patriots a Bay State Patriots. Tale denominazione fu rifiutata dalla NFL e il 23 marzo 1971, la squadra annunci\u00f2 ufficialmente che avrebbe assunto la denominazione di New England Patriots.\nDurante gli anni settanta i Patriots ottennero alcuni successi, raggiungendo come wild card i playoff nel 1976 e vincendo la AFC East nel 1978. I Patriots furono eliminati al primo turno entrambe le occasioni. Nel 1985 la squadra torn\u00f2 ai playoff, giungendo a disputare il Super Bowl XX, perso contro i Chicago Bears con il punteggio di 46\u201310. Tornarono ai playoff l'anno seguente, ma persero al primo turno. Nelle otto stagioni successive, la franchigia non vi avrebbe pi\u00f9 fatto ritorno. Durante la stagione 1990, i Patriots terminarono con un record di 1-15. Cambiarono quindi proprietario tre volte: prima vennero ceduti dalla famiglia Sullivan a Victor Kiam nel 1988, il quale li vendette a James Orthwein nel 1992. Orthwein progettava di trasferire la squadra nella sua citt\u00e0 natale a St. Louis, Missouri, ma vendette la franchigia due anni dopo all'attuale proprietario Robert K. Kraft.\nNonostante il periodo di Orthwein come proprietario sia stato breve e controverso, egli oper\u00f2 alcuni drastici cambiamenti all'interno della squadra, primo dei quali quello di assumere il pluri-decorato ex allenatore dei New York Giants Bill Parcells nel 1993. Nello stesso anno cambi\u00f2 anche le uniformi dei Patriots, cambiando i loro colori principali dai tradizionali bianco e rosso ad argento e blu e introducendo un nuovo logo. Parcells port\u00f2 i Patriots a due apparizioni ai playoff, compreso il Super Bowl XXXI, perso contro i Green Bay Packers con il punteggio di 35\u201321. Pete Carroll, successore di Parcells, guid\u00f2 la squadra due volte ai playoff nel 1997 e nel 1998 prima di essere licenziato all'alba della stagione 1999.\nL'attuale allenatore dei Patriots, Bill Belichick, fu assunto nel 2000, anno in cui venne scelto anche il quarterback Tom Brady, e nella stagione 2001 la franchigia si aggiudic\u00f2 per la prima volta nella sua storia il Super Bowl, proprio nell'ultima stagione in cui disput\u00f2 le proprie partite interne al Foxboro Stadium: nel Super Bowl XXXVI, disputatosi il 3 febbraio 2002 al Louisiana Superdome di New Orleans, New England super\u00f2 i St. Louis Rams con il punteggio di 20\u201317; decisivo per le sorti della partita fu il field goal all'ultimo secondo di Adam Vinatieri,\nNel 2002 i Patriots si trasferirono nel nuovo stadio, il Gillette Stadium, dove il 9 settembre 2002 inaugurarono la nuova stagione in occasione del Monday Night con i Pittsburgh Steelers, mostrando ai propri tifosi il Super Bowl vinto la stagione precedente.\nGuidata da Belichick e da Brady, la squadra vinse tre Super Bowl in quattro anni, oltre a terminare la stagione 2007 con un record di16\u20130, diventando la quarta franchigia della storia a concludere imbattuta la stagione regolare e l'unica a riuscirvi dopo l'espansione del calendario a 16 gare. Si qualificarono per il Super Bowl XLII, il quarto in sette anni, ma furono sconfitti dai Giants. Con tale sconfitta, i Patriots terminarono l'annata 18\u20131, stesso record dei San Francisco 49ers del 1984 e dei Chicago Bears del 1985. Entrambe quelle squadre per\u00f2 vinsero il Super Bowl. Dopo aver disputato il Super Bowl XLVI nel 2011, perdendo nuovamente contro i New York Giants, nel 2014 New England sconfisse i Seattle Seahawks nel Super Bowl XLIX, vincendo il quarto titolo in 15 anni, al termine di una partita molto incerta, terminata 28-24. I Patriots diventarono cos\u00ec la terza squadra nella storia a vincere un Super Bowl recuperando uno svantaggio di 10 punti, la prima squadra a effettuare tale rimonta nel quarto periodo.\nIl 5 febbraio 2017 i Patriots sconfissero 34-28 gli Atlanta Falcons nel Super Bowl LI vincendo il loro quinto titolo. Fu il primo Super Bowl della storia terminato ai tempi supplementari, dove la squadra rimont\u00f2 uno svantaggio di 28-3 a tre minuti dal termine del terzo periodo. Per la quarta volta Brady fu nominato MVP dell'evento, un nuovo record.\nDopo la sconfitta per mano dei Philadelphia Eagles nel Super Bowl LII, nel 2019 i Patriots tornano per la terza volta consecutiva in finale vincendo il Super Bowl LIII contro i Los Angeles Rams 13-3, eguagliando cos\u00ec il record di vittorie dei Pittsburgh Steelers di 6 titoli.\nNei Play off 2020 vengono sconfitti per 20-13 dai Tennessee Titans guidati da Mike Vrabel, linebacker e perno della difesa dei Patrios negli anni 2001-2008, battendo cos\u00ec il suo ex allenatore Bill Belichick e l'ex compagno di squadra Tom Brady, con cui aveva vinto 3 Super Bowl.\nRisultati stagione per stagione.\n\"La seguente \u00e8 la lista delle ultime dieci stagioni dei Patriots\"\nRivalit\u00e0.\nOltre alla rivalit\u00e0 \"minore\" tra Patriots e Dolphins e un'antipatia reciproca dovuta a forte competitivit\u00e0 tra Patriots e Giants, New England ha grandi rivalit\u00e0 con Jets, Broncos, Colts, Bills e Ravens.\nNew York Jets.\nPatriots e Jets hanno sempre giocato nella stessa divisione dal loro ingresso nella lega, e hanno da subito sviluppato una accesa rivalit\u00e0 dentro e fuori dal campo. I tifosi di entrambe le squadre considerano l'altra squadra come la loro principale rivale di tutta la stagione. L'astio tra le squadre nasce dalla lunga e storica rivalit\u00e0 tra le citt\u00e0 di New York e Boston e in generale tra lo stato di New York e il New England, rivalit\u00e0 molto sentita anche negli altri sport (Celtics-Knicks in NBA, Bruins-Rangers in NHL e soprattutto Red Sox-Yankees in MLB). Da met\u00e0 degli anni 90 questa rivalit\u00e0 \u00e8 andata aumentando da entrambi i lati. Nel 1997 Bill Parcells, allora head coach di NE, rassegn\u00f2 le dimissioni e accett\u00f2 la stessa posizione per i Jets. Dopo 3 anni Parcells si dimise, seguito dal suo assistente Bill Belichick, che accett\u00f2 di diventare capo allenatore dei Patriots, posizione che non ha pi\u00f9 lasciato dal 2000, vincendo 6 Super Bowl.\nBaltimore/Indianapolis Colts.\nFino al 2001 entrambe le squadre si trovavano nella stessa division, la AFC East, scontrandosi almeno due volte ogni stagione. Questo ha portato al nascere di una rivalit\u00e0 sul campo tra le due squadre. Nel 2001, in seguito a un realignment, gli Indianapolis Colts si trasferirono dalla AFC East alla AFC South, ma questo non ha raffreddato l'antipatia tra le squadre e i rispettivi tifosi, data la grande rivalit\u00e0 mediatica tra i due quarterback delle rispettive franchigie e probabili Hall of Famer: Peyton Manning dei Colts e Tom Brady dei Patriots. Brady e Manning si sono spesso trovati al centro di discussioni in merito alle loro capacit\u00e0 e a chi dei due fosse il miglior quarterback della NFL, oltre a scontrarsi pi\u00f9 di una volta in partite di playoffs. Con la firma di Manning per i Denver Broncos nel 2012 e Indianapolis ancora nella AFC South la rivalit\u00e0 ha perso di astio, pur rimanendo ancora una partita molto sentita.\nDenver Broncos.\nLa rivalit\u00e0 tra i Denver Broncos e i Patriots \u00e8 nata nel 2012, in seguito all'acquisizione da parte dei Broncos di Peyton Manning, rivale storico del beniamino dei tifosi dei Patriots, Tom Brady. Le due squadre, dal 2012 al 2015, hanno spesso combattuto per la supremazia sulla AFC. La rivalit\u00e0 \u00e8, se possibile, aumentata dopo la firma dell'ex wide receiver di New England Wes Welker per la squadra dello stato del Colorado.\nBuffalo Bills.\nQuesta rivalit\u00e0 continua a essere sentita, nonostante a partire dalla met\u00e0 degli anni 90 i Buffalo Bills abbiano incontrato un lungo periodo di difficolt\u00e0, contrariamente ai Patriots.\nBaltimore Ravens.\nQuella tra Baltimore Ravens e New England Patriots \u00e8 una rivalit\u00e0 nata nel 2007, quando entrambe le squadre potevano ambire al titolo della AFC. Nonostante non sia una rivalit\u00e0 storica, \u00e8 capitato frequentemente che membri di entrambe le squadre incominciassero battaglie mediatiche o episodi di trash talking tra loro, come momenti di grande tensione sul campo (nel 2009 ci fu un duro faccia a faccia sul campo tra il linebacker dei Ravens Terrell Suggs e Tom Brady).\nMembri della Patriots Hall of Fame, Pro Football Hall of Fame e numeri ritirati.\nI New England Patriots possono vantare 17 ex giocatori e un'altra personalit\u00e0, indotta per i propri meriti nel suo sviluppo della squadra, nella loro Hall of Fame, creata nel 1991. Un comitato di giornalisti e membri dello staff ha selezionato gli 11 giocatori introdotti tra il 1991 e il 2001, prima di un periodo di sei anni senza alcuna induzione. Nel 2007, per celebrare l'apertura nel 2008 della sala a Patriot Place, i Patriots crearono un nuovo comitato per le nomine che scegliesse tre candidati, con un voto tramite internet che avrebbe decretato il pi\u00f9 meritevole a entrare nella hall of fame.. Per essere eleggibili, i giocatori avrebbero dovuto essere ritirati da almeno quattro anni. A partire dal 2011 e con cadenza quinquennale, un comitato di anziani sceglier\u00e0 se sfruttare l'opzione di introdurre un giocatore ritirato da almeno 25 stagioni per far parte della hall of fame.\nL'ex proprietario Billy Sullivan fu indotto dall'attuale proprietario Robert Kraft nel marzo 2009, anno del 50\u00ba anniversario dei Patriots.\nInoltre, quattro ex giocatori e un ex allenatore dei Patriots sono stati inseriti nella Pro Football Hall of Fame. I Patriots hanno ritirato ufficialmente sette numeri"}
{"id": "111836", "revid": "123122945", "url": "https://it.wikipedia.org/wiki?curid=111836", "title": "Ingranaggio", "text": "Un ingranaggio \u00e8 un meccanismo utilizzato per trasmettere un momento meccanico da un oggetto a un altro. Generalmente \u00e8 costituito da due o pi\u00f9 ruote dentate, che possono essere di uguale o diversa dimensione. La ruota pi\u00f9 piccola \u00e8 comunemente chiamata pignone, mentre la grande \u00e8 chiamata corona.\nSebbene le ruote dentate siano state considerate per lungo tempo un'invenzione umana, nel 2013 si \u00e8 scoperto che strutture assimilabili a ruote dentate sono presenti anche in natura, in particolare sono state osservate nelle articolazioni delle zampe di un Angelone appartenente alla superfamiglia Fulgoroidea.\nUna ruota settoriale \u00e8 un settore circolare di una ruota completa: lavora solamente sulla parte dentata ed \u00e8 impiegata dove non \u00e8 necessaria la rotazione continua, col vantaggio di risparmiare peso e ingombro.\nDescrizione.\nRuote di diversa dimensione sono spesso usate in coppia per aumentare il momento meccanico riducendo nel contempo la velocit\u00e0 angolare, o viceversa aumentare la velocit\u00e0 diminuendo il momento. \u00c8 il principio alla base del cambio automobilistico.\nLa trasmissione tra ruote non dentate avviene grazie all'attrito che si sviluppa nell'accoppiamento: si parla quindi di \"ruote di frizione\". Perch\u00e9 essa avvenga \u00e8 perci\u00f2 necessario che la forza periferica imposta dal momento meccanico che si vuole trasmettere non superi l'attrito dell'accoppiamento. Per la trasmissione di potenze pi\u00f9 elevate si ricorre allora a ruote dentate, cui d'ora in avanti ci si riferir\u00e0 esclusivamente come \"ruote\", che si suddividono in pi\u00f9 famiglie a seconda della base della sezione (circolari e no), dell'andamento di tale sezione con la dimensione perpendicolare al piano di sezione (cilindriche, coniche, toroidali), del profilo dei denti (evolvente, spirale, profili corretti).\nLe ruote dentate sono fabbricate per impronta con un'opportuna \"dentiera\" (cilindriche), o \"corona\" (coniche), oppure per intaglio da speciali macchine fresatrici, dette \"dentatrici\". Per il montaggio sull'albero motore hanno solitamente una guida nel foro interno per la chiavetta di Woodruff, altrimenti, come negli ingranaggi del cambio, hanno delle scanalature per alberi a millerighe.\nDisposizione della dentatura.\nLa dentatura di un ingranaggio pu\u00f2 essere posta in vari modi:\nRuote circolari.\nLa trattazione seguente \u00e8 tra le pi\u00f9 semplici, e permette di confrontare direttamente una trasmissione ad ingranaggio con la trasmissione di una puleggia.\nIn effetti, si pu\u00f2 pensare di partire da due semplici pulegge circolari che si trasmettono il moto per attrito: se l'attrito non \u00e8 sufficiente a trasmettere la coppia, si pu\u00f2 aumentare la coppia trasmissibile indentando le due ruote. A questo punto la coppia massima teoricamente diventa quella a cui si rompe una delle due ruote. Le pulegge originarie rimane la rulletta del moto. \nLa circonferenza ideale di una ruota dentata equivalente a quella della puleggia originaria si chiama circonferenza primitiva, ed \u00e8 il punto di partenza del progetto di una ruota dentata. Il diametro della circonferenza primitiva \u00e8 detto semplicemente diametro primitivo. La primitiva pu\u00f2 anche non essere circolare: per esempio, nel caso di ruote ellittiche, la primitiva \u00e8 una ellisse (camma ellittica). \nPi\u00f9 in generale, si pu\u00f2 pensare di indentare una camma, nel caso l'attrito volvente in alcuni istanti di moto non sia sufficiente a garantire la trasmissione. Per prima cosa quindi un progettista verificher\u00e0 se l'attrito volvente non basta gi\u00e0 a garantire la trasmissione: la dentatura aumenta sempre il costo della ruota (o camma).\nUna volta definite le primitive, si passa a progettare la dentatura.\nCome secondo parametro nella sequenza logica, solitamente si definisce il numero dei denti, o meglio il modulo.\nIn seguito si passa a definire le circonferenze di base e di testa: il punto di contatto tra i denti delle due ruote giacer\u00e0 sempre vicino alla primitiva. I denti quindi devono partire sotto la primitiva e finire sopra la primitiva: \u00e8 intuitivo che la distanza della base e della testa (sono entrambe circonferenze, nel caso di ruote circolari) dalla primitiva dipenda in primo luogo dal numero dei denti, ovvero dal modulo. \nEsistono diversi standard di ruote dentate: queste due distanze di progetto variano leggermente da uno standard all'altro.\nInfine, si individua il profilo dei denti.\nInizialmente il profilo dei denti utilizzato fu a cicloide; da decenni si \u00e8 passati invece al profilo a evolvente di cerchio.\nIl profilo ad evolvente assicura un rotolamento senza strisciamento reciproco tra le due ruote, che minimizza usura, vibrazioni e rumore, e massimizza il rendimento.\nVi sono due tangenti alle due basi passanti per C: a seconda della direzione del moto di rotazione relativa fra le due ruote, si individua quale delle due \u00e8 la retta di contatto. In assenza di attrito la direzione lungo la quale i profili dei denti si toccano durante l'ingranamento, scambiandosi la mutua sollecitazione, coincide con essa.\nL'arco di primitiva e il segmento di retta d'azione corrispondenti alla rotazione delle due primitive, durante la quale si ha almeno una coppia di denti in presa, sono detti rispettivamente arco e segmento d'azione. Quest'ultimo \u00e8 rappresentato in figura dalla porzione di segmento blu compresa tra la posizione occupata all\"'accesso\" e quella occupata al \"recesso\" del contatto tra due denti coniugati (rispettivamente dove il punto incomincia e dove finisce il suo moto periodico).\nRapporto di trasmissione.\nDetto angolo di pressione formula_2 l'angolo (in C) fra la retta di contatto e la tangente alle due primitive, i raggi delle due circonferenze sono legati dalla relazione formula_3 raggio circonferenza di base, con formula_4 raggio della primitiva. Perci\u00f2 il rapporto di trasmissione dipende unicamente dalle basi, ed \u00e8 indipendente dall'interasse i: \nformula_5\nLa distanza fra due punti omologhi di due denti consecutivi, misurata lungo una circonferenza, \u00e8 denominata passo della dentatura, suddivisa in vano e spessore del dente. Per poter ingranare correttamente, due ruote dentate devono avere lo stesso passo sulle primitive: il rapporto di trasmissione risulta allora inversamente proporzionale al rapporto tra il numero dei rispettivi denti:\nIl segno negativo o positivo indica rispettivamente la concordanza o discordanza del senso di rotazione della ruota condotta nei confronti di quella motrice.\nMomento e rendimento.\nPoich\u00e9 una serie di ingranaggi non \u00e8 un amplificatore n\u00e9 un servosistema, la legge di conservazione dell'energia impone che la potenza in uscita dal sistema sia minore di quella entrante, per via delle perdite per attrito.\nPerci\u00f2 in caso di assenza di attrito la potenza entrante \u00e8 uguale a quella uscente, il rendimento \u00e8 unitario formula_7e il rapporto tra le velocit\u00e0 angolari degli ingranaggi (ingresso/uscita) \u00e8 pari a quello dei momenti necessari ad azionarli (uscita/ingresso):\nTuttavia in generale ci sono perdite per attrito e il rendimento risulta inferiore a 1. Il rendimento meccanico di un sistema \u00e8 pari al rapporto tra la potenza uscente e quella entrante formula_9, nel nostro caso formula_10 e quindi in generale la coppia disponibile in uscita sar\u00e0 pi\u00f9 bassa di quella del caso ideale senza perdite:\nData la presenza dell'attrito il momento motore sulle ruote 1 e 2 si calcola come segue. Detto formula_15 il coefficiente d'attrito cinetico, formula_16 la distanza tra il punto di contatto formula_17 e il centro di istantanea rotazione formula_18 e formula_19la forza scambiata fra i denti, si ha nella fase di recesso (fase finale del contatto tra denti):\nQuindi, ricorrendo ai raggi primitivi formula_22, il rapporto di trasmissione dei momenti che dipende dal rendimento meccanico dell'ingranaggio vale:\ne quindi (in recesso):\nQuesti risultati dipendendono dall'attrito, dall'angolo di pressione e dai raggi formula_25.\nCiononostante, per fattori d'attrito bassi come nel caso di una corretta lubrificazione, si possono trascurarne i termini quadratici in formula_15:\nInvece durante la fase di accesso (inizio contatto tra i denti) si ottiene:\ne quindi (in accesso):\ne quindi anche in questo caso\nintroducendo il valore dell'interasse formula_37 si ottiene:\nove formula_40 varia durante il contatto e occorre quindi assumere un valore medio.\nDa questa approssimazione, ma anche dalla relazione esatta precedente, risulta chiaro come ad attrito basso, aumentando il numero dei denti e l'interasse (dimensioni globali) e aumentando l'angolo di pressione, il rapporto di trasmissione dei momenti tende al rapporto di trasmissione delle velocit\u00e0, e le ruote dentate tendono a ruote di frizione, infatti:\nIl rendimento non \u00e8 costante su tutta la rotazione degli ingranaggi, nel caso degli ingranaggi cilindrici il massimo rendimento si ha dal passaggio dall'arco di accesso all'arco di recesso e corrisponde a 1, mentre \u00e8 inferiore durante i due archi fino a un minimo di 0,75-0,83, il rendimento medio per questa categoria di trasmissioni \u00e8 compreso tra 0,96 e 0,98.\nProporzionamento della dentatura.\nI denti, che sono superfici coniugate, cio\u00e8 superfici continuamente a contatto durante l'ingranamento, si sviluppano in direzione radiale, a cavallo della superficie primitiva. Si definisce testa del dente la parte sporgente di questa, mentre la parte rientrante \u00e8 chiamata base del dente. Ciascuna delle superfici laterali del dente \u00e8 denominata profilo. Esso \u00e8 suddiviso in due porzioni dalla circonferenza di primitiva: quella esterna a essa si chiama costa, quella posta all'interno si chiama fianco.\nSi definisce profilo efficace la porzione del profilo che partecipa al contatto fra i denti dell'accoppiamento e costruito secondo le regole dei profili coniugati. Esso \u00e8 compreso fra la circonferenza di troncatura interna e la circonferenza di troncatura esterna.\nIl dente \u00e8 prolungato oltre la troncatura esterna fino alla circonferenza di testa, una smussatura che non partecipa al contatto e ha lo scopo di facilitare l'imbocco di una coppia di denti in presa, ed evitare rigature. Il dente si prolunga, inoltre, anche al di sotto della troncatura interna, con un raccordo fino alla circonferenza di piede, realizzato con profilo tale da evitare fenomeni di interferenza dell'accoppiamento.\nIl profilo di un dente pu\u00f2 essere considerato diviso in due parti: si definisce addendum la distanza presa in direzione radiale fra la primitiva e la testa, quella cio\u00e8 che, come abbiamo visto, delimita il dente superiormente; dedendum la distanza, anch'essa radiale, fra la primitiva e il piede, che delimita il dente inferiormente. La somma di queste due grandezze costituisce l'altezza del dente. Per costituire un accoppiamento, i denti di due ruote coniugate dovranno avere la stessa altezza, mentre queste due grandezze possono invece essere per esse differenti (questo vale per ruote esterne; per ruote interne l'addendum \u00e8 interno alla primitiva, e il dedendum esterno a essa).\nI profili coniugati degli ingranaggi vengono tracciati con il metodo dell'epiciclo, dove una curva (epiciclo) viene fatta rotolare sulle circonferenze base dell'ingranaggio, nel suo rotolamento inviluppa il profilo del dente dell'ingranaggio, permettendo cos\u00ec la trasmissione del moto tramite spinta tra i profili coniugati e non per attrito tra essi.\nIl numero minimo di denti da impiegare per ogni ingranaggio \u00e8 influenzato da:\nRuota cilindrica dritta.\nIl tipo pi\u00f9 comune di ingranaggio \u00e8 quello a denti dritti, che si possono considerare generati dalla protrusione di una sezione lungo un asse perpendicolare al piano stesso. La ruota dentata risulta perci\u00f2 piatta, l'asse dei denti si proietta radialmente dal centro di rotazione dell'ingranaggio e le creste dei denti decorrono trasversalmente al piano di rotazione e parallelamente tra loro. Soffrono del problema del \"gioco\":\nquando la rotazione avviene in un senso, un dente spinge contro un lato del corrispondente dente dell'altra ruota; se la rotazione si inverte, la faccia opposta deve spingere sulla corrispondente e questo comporta un momento in cui i denti si spostano senza trasmettere movimento. Questo comporta che per un attimo dopo avere applicato rotazione in entrata non si ha rotazione in uscita. \nLa cremagliera (o dentiera) \u00e8 una ruota cilindrica degenere, utilizzata in coppia con un'altra non degenere che avendo raggio minore del suo (che \u00e8 considerabile infinito) fa sempre da pignone (o rocchetto): il sistema permette la conversione reciproca tra rotazione e traslazione. \nLa velocit\u00e0 v con la quale la cremagliera trasla \u00e8 infatti uguale a quella di un punto della primitiva della ruota dentata che la muove; inoltre i fianchi dei denti di una cremagliera sono costituiti da segmenti di retta inclinati, rispetto alla verticale di un angolo pari all'angolo di spinta, mentre i fianchi dei denti della ruota dentata sono a \"evolvente\".\nQuesto sistema \u00e8 usato nelle automobili per convertire la rotazione dello sterzo in moto lineare laterale degli organi che agiscono sulle ruote e nella \"ferrovia a cremagliera\", in cui i treni sono in grado di risalire forti pendenze grazie al contatto tra una ruota dentata sporgente sotto il locomotore e una lunga cremagliera solidale al binario, posta in mezzo alle rotaie dello stesso.\nRuota cilindrica elicoidale.\nLa ruota elicoidale \u00e8 un miglioramento rispetto a quella semplice. I denti sono tagliati con un certo angolo rispetto al piano, in modo che la superficie di spinta tra i denti sia maggiore e il contatto avvenga pi\u00f9 dolcemente, eliminando lo stridore caratteristico degli ingranaggi semplici.\nProgettando opportunamente l'angolo dei denti, \u00e8 possibile accoppiare ingranaggi con gli assi sghembi o anche perpendicolari.\nLo svantaggio di questa soluzione \u00e8 la produzione di una forza risultante lungo l'asse dell'ingranaggio, che deve essere sostenuta da un apposito cuscinetto a sfere. Un altro svantaggio \u00e8 un maggiore attrito tra i denti causato dalla maggiore superficie di contatto, che deve essere ridotto con l'uso di lubrificanti (molto spesso, infatti, si trovano immersi in un bagno d'olio: come nel cambio)\nVite a evolvente.\nLa \"vite a evolvente\" \u00e8 una ruota cilindrica elicoidale con angolo d'elica molto grande, solitamente compreso tra 70\u00b0 e 85\u00b0, e perci\u00f2 ha un basso numero di denti, chiamati \"princ\u00ecpi\". Viene definita spesso vite senza fine perch\u00e9 la sua rotazione ha il solo scopo di essere trasmessa, come in tutte le ruote dentate. \nL'accoppiamento \"vite senza fine-corona cilindrica elicoidale\" ha lo scopo di trasferire moto e momento meccanico con elevato rapporto tra due assi perpendicolari non intersecantisi. Influiscono su questo rapporto l'inclinazione del filetto della vite e il numero dei denti (Z) della corona. La trasmissione del movimento \u00e8 di norma dato dalla vite (ed \u00e8 definita \"conduttrice\") e questo permette di mantenere una situazione statica all'uscita del sistema. Tuttavia esistono accoppiamenti dove la vite e la corona hanno una inclinazione del filetto e dei denti (Z) tale da permettere la reversibilit\u00e0. Vale a dire la possibilit\u00e0 di avere anche la corona dentata come \"conduttrice\", in grado cio\u00e8 di trasmettere il movimento alla vite.\nUno svantaggio di questo meccanismo \u00e8 che ha rendimento &lt;0,5, quindi per particolari angoli di elica, l'accoppiamento potrebbe risultare irreversibile, in parole povere: \"la ruota non pu\u00f2 muovere la vite\". Il rendimento \u00e8 basso perch\u00e9 si hanno molti strisciamenti e quindi c'\u00e8 un'elevata usura, e quindi il dispositivo va regolato nel tempo.\nPer tale motivo i materiali utilizzati sono acciaio su bronzo.\nRuota cilindrica a doppia elica o bielicoidale (cuspide).\nL'ingranaggio a doppia elica supera il problema precedentemente accennato grazie all'uso di denti con cresta a forma di \"V\".\nSi pu\u00f2 immaginare questo ingranaggio come costituito da due ruote elicoidali distinte affiancate specularmente, in modo che le forze assiali si annullino vicendevolmente.\nIl simbolo della Citro\u00ebn rappresenta appunto la V della ruota dentata a doppia elica, inventata da Andr\u00e9 Citro\u00ebn.\nRuota cilindrica cicloidale.\nQuesto tipo di ruota, conosciuta anche come \"a linea d'imbocco circolare\" \u00e8 del tutto simile al bielicoidale, ma differisce da questo perch\u00e9 il profilo dei denti non \u00e8 rettilineo, ma curvilineo.\nRuote coniche.\nNelle ruote coniche la corona della ruota \u00e8 smussata e le creste dei denti giacciono sulla superficie di un cono ideale.\nIn questo modo due ingranaggi possono essere affiancati con un certo angolo tra gli assi. Se l'inclinazione dei denti di ciascuna ruota \u00e8 di 45\u00b0, l'angolo tra gli assi \u00e8 di 90\u00b0. Questo sistema \u00e8 usato per esempio tra \"planetari\" e \"satelliti\" nel differenziale delle automobili.\nCorona ipoide e pignone.\nLa corona ipoide \u00e8 un particolare ingranaggio conico in cui i denti sono ruotati fino a diventare paralleli al piano di rotazione della ruota. Si ingrana con un pignone a denti paralleli o elicoidali di piccole dimensioni, questa soluzione \u00e8 utilizzata nella smerigliatrice angolare.\nUna variante di questo sistema \u00e8 usata in diversi sistemi di scappamento per orologi meccanici.\nUn'altra variante, la coppia conica ipoide, \u00e8 formata da una corona e un pignone (con denti a spirale) i cui assi non giacciono sullo stesso piano.\nPer questo motivo l'angolo medio della spirale della corona \u00e8 molto inferiore a quello del pignone.\nTale coppia conica \u00e8 stata introdotta nel campo dell'autotrazione per molti pregi: \u00e8 pi\u00f9 silenziosa, trasmette pi\u00f9 momento meccanico avendo pi\u00f9 ricoprimento tra i denti di entrambi i membri, permette di ridurre l'altezza del tunnel dove corre l'albero di trasmissione del moto dal motore anteriore al ponte posteriore aumentando l'abitabilit\u00e0 del mezzo, aumentando nel contempo la luce tra il terreno e la scatola del differenziale.\nIngranaggi non circolari.\nGli ingranaggi non circolari sono ingranaggi speciali appositamente progettati per particolari impieghi.\nMentre in un ingranaggio normale si cerca di massimizzare la trasmissione di energia con un rapporto costante, in un ingranaggio non circolare l'obiettivo \u00e8 di avere un rapporto di trasmissione variabile durante la rotazione oppure lo spostamento dell'asse o altre funzioni. La sagoma dell'ingranaggio pu\u00f2 essere di qualunque forma adatta allo scopo, limitatamente all'immaginazione dell'inventore o dell'ingegnere. Ruote con minime variazioni di rapporto possono avere forma quasi circolare, oppure l'asse pu\u00f2 non corrispondere con il centro geometrico della ruota.\nNormalmente sono usati per questi ingranaggi i denti paralleli, a causa in particolare della complicazione del moto.\nLa fabbricazione non avviene come per i normali ingranaggi per fresatura, ma in genere per fusione, sinterizzazione o taglio da una lastra (al plasma o laser).\nL'impiego si ha in particolare in macchine tessili e cambi automatici.\nSistemi epicicloidali.\nQuando almeno uno degli assi delle ruote non \u00e8 fisso, a differenza del caso dei rotismi ordinari, si ha un rotismo epicicloidale.\nI treni di ingranaggi epicicloidali o a planetario e satelliti costituiscono un sistema di uno o pi\u00f9 ingranaggi chiamati satelliti, montati su un organo porta-satelliti chiamato portatreno (o anche planetario), che ruotano intorno a un pignone centrale anche detto solare; il tutto \u00e8 posto all'interno di una ruota dentata internamente detta corona. L'asse di rotazione del portatreno e del solare coincidono.\nUno di questi elementi \u00e8 mantenuto fisso, un altro costituisce l'ingresso e il terzo l'uscita. Il rapporto di trasmissione \u00e8 determinato dal numero dei denti ma anche da quale elemento \u00e8 fisso, e questo \u00e8 sfruttato in alcuni tipi di cambi di velocit\u00e0.\nIl nome deriva dal fatto che il movimento degli ingranaggi satelliti \u00e8 simile a quello che si supponeva avessero i pianeti del sistema solare nel sistema tolemaico, in cui si ipotizzava l'esistenza di moti detti \"epicicli\".\nIl rendimento del sistema epicicloidale con il portatreno bloccato varia molto a seconda del rapporto di trasmissione\nEsempio.\nUn caso si ha quando il portatreno (in verde nell'illustrazione a lato) \u00e8 fermo e il pignone (giallo) costituisce l'ingresso. I satelliti (blu) ruotano con un rapporto determinato dal numero di denti in ogni ruota.\nSe il pignone ha \"S\" denti (Solare) e ogni satellite \"P\" denti (Portatreno), il rapporto \u00e8 uguale a -\"S\"/\"P\".\nNell'illustrazione il rapporto \u00e8 -24/16 ovvero -3/2: ogni rotazione del pignone \"S\" produce una rotazione e mezza dei satelliti in direzione opposta. Se all'esterno viene applicata una corona con \"C\" denti, questa ruoter\u00e0 \"P\"/\"C\" volte la rotazione dei satelliti.\nPoich\u00e9 la rotazione dei satelliti \u00e8 -\"S\"/\"P\" la rotazione del pignone, ne consegue che il rapporto tra corona e pignone \u00e8 pari a: -\"S\"/\"C\".\nUn'altra possibilit\u00e0 \u00e8 che la corona sia fissa, con l'ingresso applicato al portatreno (planetario) e l'uscita sul pignone. Questa configurazione produce un incremento di velocit\u00e0 con rapporto 1+\"C\"/\"S,\" cio\u00e8 1+Corona/Pignone.\nSe invece \u00e8 mantenuta ferma la corona e applicato l'ingresso al pignone, il portatreno (planetario) costituisce l'uscita, e il rapporto \u00e8 1/(1+\"C\"/\"S\") cio\u00e8 1/(1+Corona/Pignone). Questo \u00e8 il massimo rapporto ottenibile da un sistema epicicloidale, ed \u00e8 spesso usato in trattori e macchine edili per fornire un momento meccanico molto elevato alle ruote.\nInfatti, se ipotizziamo di applicare al rotismo una velocit\u00e0 angolare - formula_44 di verso opposto a quella del portatreno (planetario), si ha che, in questo modo, quest'ultimo avr\u00e0 velocit\u00e0 angolare nulla, con la conseguenza che il rotismo epicicloidale \u00e8 adesso ordinario. Il calcolo del rapporto di trasmissione formula_45 del rotismo reso ordinario, porta alla formula di Willis:\nformula_46\navendo numerato le ruote col criterio:\ne avendo scritto la formula di Willis considerando il moto entrante da 1 e uscente da 3, allo stesso modo per il rapporto di trasmissione del rotismo reso ordinario, vale che:\nformula_47\navendo messo a numeratore il numero di denti della ruota in cui il moto \u00e8 entrante e considerando segno negativo poich\u00e9 i versi di rotazione del pignone e della corona sono discordi.\nNell'ipotesi di corona fissa, e moto uscente dal pignone, si ha di conseguenza:\nformula_48\navendo, questa volta, la velocit\u00e0 angolare del pignone a numeratore, nel calcolo del rapporto di trasmissione del rotismo epicicloidale, in quanto si sta considerando il moto uscente dal pignone.\nNel caso in cui, invece, il moto entra dal pignone, si ha che l'espressione:\nformula_47\nresta invariata, mentre si ha:\nformula_50\nespressione con a denominatore la velocit\u00e0 angolare del pignone, poich\u00e9 il moto \u00e8 entrante da esso.\nDiverse unit\u00e0 epicicloidali possono essere collegate in serie, con ogni planetario solidale con il pignone successivo (tranne ovviamente il primo e l'ultimo elemento). Si realizza cos\u00ec un gruppo motoriduttore (in diminuzione o in aumento) compatto, con rapporti molto elevati e con gli alberi di ingresso e uscita allineati.\nUn sistema di cambio di velocit\u00e0 epicicloidale \u00e8 utilizzato in alcune biciclette al posto del pi\u00f9 comune cambio a deragliamento.\nCasi particolari.\nformula_52;\nformula_53;\nformula_54\nformula_56;\nformula_57;\nformula_58\nModulo.\nIl modulo \"m\" di una ruota dentata viene definito come il rapporto tra il diametro primitivo \"2R\" e il numero di denti \"z\":\nformula_59\ned \u00e8 il parametro su cui si basa il dimensionamento dei denti della ruota stessa.\nIl passo della ruota \u00e8 la distanza tra due profili omologhi consecutivi misurata lungo la primitiva. Esso \u00e8 conseguentemente funzione del modulo e si esprime come:\nformula_60\nGeneralmente, dal modulo dipende l'altezza del dente, il quale presenta un'altezza totale pari a h = 2,25m, cos\u00ec suddivisa:\nQuesto tipo di proporzionamento \u00e8 detto modulare.\nDanni.\nGli ingranaggi possono subire diversi danni:\nUtilizzo.\nGli ingranaggi sono utilizzati per il trasporto dell'energia e per modificare il rapporto di trasmissione. \nUna ruota cilindrica dritta appare inoltre sull'emblema della Repubblica Italiana come simbolo del lavoro su cui si basa la Repubblica.\nMateriali e specifiche.\nI materiali utilizzati per le ruote dentate di varia natura sono molto variabili, a seconda del tipo di carico e ambiente a cui devono essere applicato; si va dalla plastica dei giocattoli e al PTFE (Teflon) ai metalli pi\u00f9 resistenti.\nNelle applicazioni pi\u00f9 gravose e industriali le specifiche necessarie sono:\nPer tale motivo le famiglie di acciai pi\u00f9 comunemente utilizzati sono:"}
{"id": "111838", "revid": "1186766", "url": "https://it.wikipedia.org/wiki?curid=111838", "title": "Age", "text": ""}
{"id": "111839", "revid": "6392", "url": "https://it.wikipedia.org/wiki?curid=111839", "title": "Ruota dentata", "text": ""}
{"id": "111840", "revid": "287204", "url": "https://it.wikipedia.org/wiki?curid=111840", "title": "Scarpelli", "text": "Scarpelli \u00e8 un cognome italiano e pu\u00f2 riferirsi a:"}
{"id": "111844", "revid": "200568", "url": "https://it.wikipedia.org/wiki?curid=111844", "title": "Buretta", "text": "La buretta \u00e8 uno strumento di misura utilizzato nei laboratori chimici per il dosaggio accurato di volumi dei liquidi. \nViene utilizzata di solito nelle titolazioni ed in prove sperimentali, nelle quali sia necessario dosare un liquido. \nDescrizione.\n\u00c8 formata da un tubo di vetro graduato a diametro costante; ad una estremit\u00e0 \u00e8 presente un'apertura, dall'altra un rubinetto. Da una parte \u00e8 presente la gradazione e, in alcune tipologie, dall'altra una banda di colore bianco con una striscia verticale scura detta \"banda di Schellbach\". \nLe burette sono classificate per accuratezza: una buretta di classe A \u00e8 accurata fino ad 1/20 di millilitro (\u00b10,05 mL), mentre una di classe B \u00e8 accurata fino al 1/10 di millilitro.\nUtilizzo.\nLa buretta, una volta lavata e pulita, viene avvinata con la soluzione che si andr\u00e0 ad immettere nella buretta. Si procede poi con il riempimento, caricando la buretta dall'alto, spesso tenendola inclinata per far scorrere il liquido sulla superficie interna in modo che non abbia turbolenze e quindi non catturi bolle d'aria al suo interno. Nel restringimento in fondo alla buretta (vicino al rubinetto dosatore) possono formarsi bolle d'aria che \u00e8 necessario eliminare. Si procede quindi all'azzeramento della buretta. Deve poi essere posizionata in verticale e fissata con l'apposito sostegno. \nAgendo sul rubinetto posto in fondo, si eroga un volume di liquido esattamente misurato. Questo deve essere azionato con la mano sinistra mentre con la destra si maneggia il contenitore che riceve il liquido, solitamente una beuta, sostenendolo e facendolo oscillare per facilitare il mescolamento.\nDopo ogni utilizzo deve essere lavata accuratamente e fatta asciugare per bene, smontando il rubinetto se necessario.\nLettura.\nLa lettura del valore di volume sulla scala graduata deve essere effettuata con attenzione, ponendo l'occhio alla stessa altezza del livello del liquido. Se \u00e8 presente la riga di Schellbach in corrispondenza del menisco formato dal liquido, per effetto della rifrazione, si vedono due triangoli contrapposti (talvolta descritti come due frecce che convergono), il punto in cui i triangoli si uniscono viene utilizzato per leggere il valore.\nSe non \u00e8 presente la riga di Schellbach si prende come riferimento la parte inferiore del menisco per le soluzioni trasparenti, altrimenti la parte superiore.\nLo stesso riferimento deve essere utilizzato sia per l'azzeramento che per la lettura successiva."}
{"id": "111851", "revid": "22475", "url": "https://it.wikipedia.org/wiki?curid=111851", "title": "Lorenzo Costa (disambigua)", "text": ""}
{"id": "111852", "revid": "28057", "url": "https://it.wikipedia.org/wiki?curid=111852", "title": "Gaio Servilio Strutto Ahala", "text": "Gaio Servilio Ahala fu un eroe leggendario di Roma antica. \nBiografia.\nSecondo la tradizione avrebbe salvato Roma da Spurio Melio nel 439 a.C. uccidendolo con un pugnale celato sotto l'ascella. Tuttavia, questo era probabilmente un mito inventato per spiegare il cognomen \"Ahala\"/\"Axilla\", (ascella) della Gens Servilia e che \u00e8 probabilmente di origine Etrusca.\nI fasti registrano un \"C. Servilio Structo Ahala\" come console nel 478 a.C., e cos\u00ec un'altra versione del mito presenta Servilio come \"Magister equitum\" agli ordini di Cincinnato.\nAnche Livio (libri 4 e 5) menziona Servilio nelle funzioni di console (427 a.C.) e di tribuno militare pi\u00f9 volte, l'ultima nel 402 a.C., ma l'estrema casualit\u00e0 delle apparizioni di Servilio mette in dubbio la sua storicit\u00e0.\nNella sua vita di Marco Giunio Bruto, Plutarco afferma che sua madre Servilia era una discendente di Servilio Ahala e che l'esempio dell'antenato fu a Bruto di ispirazione per l'assassinio di Giulio Cesare.\nEsiste a questo proposito un denario romano di Bruto. Emesso verso il 54 a.C. con al diritto la testa di Lucio Giunio Bruto (fondatore della Repubblica e antenato paterno di Bruto) e la scritta ed al rovescio la testa di Servilio Ahala e la scritta (\"Iunia\" 30 e \"Servilia\" 17; Sydenham. 932; Crawford 433/2)."}
{"id": "111857", "revid": "4", "url": "https://it.wikipedia.org/wiki?curid=111857", "title": "Libero Stato d'Orange", "text": ""}
{"id": "111860", "revid": "125359351", "url": "https://it.wikipedia.org/wiki?curid=111860", "title": "Kademlia", "text": "Kademlia \u00e8 un protocollo di rete peer-to-peer ideato da Petar Maymounkov e David Mazi\u00e8res della New York University, per un network di computer decentralizzato.\nSpecifica la struttura del network, regola la comunicazione tra i nodi ed il modo in cui lo scambio di informazioni deve essere effettuato. I nodi Kademlia comunicano tra di loro utilizzando il protocollo di trasporto UDP.\nUso nelle reti di file sharing.\nKademlia \u00e8 usata da molti programmi di file sharing per la sua caratteristica di essere basata su tabelle distribuite su nodi della rete senza server centrali. Su Kademlia possono essere effettuate ricerche per parole chiave per reperire il file ricercato e il compito di memorizzare l'indice dei file esistenti viene diviso paritariamente tra tutti i client. Il nodo che possiede un file che vuole condividere, lo analizza e ne calcola un numero hash che identificher\u00e0 quel file sulla rete di file sharing. Gli hash e gli ID devono avere la stessa lunghezza.\nIl nodo ricerca tra tutti gli altri nodi quello che possiede l'ID con la minima distanza dall'hash del file, e memorizza il proprio indirizzo IP su quel nodo. Il client che avvia la ricerca user\u00e0 Kademlia per cercare l'ID del client che ha la distanza minima dall'hash del file che sta cercando, quindi recuperer\u00e0 l'elenco dei contatti (cio\u00e8 gli IP) che sono memorizzati in quel nodo. I contatti memorizzati nella rete sono in continuo cambiamento poich\u00e9 i nodi si connettono e si disconnettono. Grazie a un'intrinseca ridondanza dell'informazione su Kademlia questi contatti vengono replicati in diversi nodi.\nCaratteristiche.\nKademlia si basa sulla tecnologia Distributed Hash Table (DHT). Su una LAN/WAN (come Internet) gi\u00e0 esistente, viene creato un nuovo network virtuale in cui ogni nodo \u00e8 identificato da un numero (\"ID nodo\"). Questo numero non serve solo ai fini del riconoscimento di un nodo, ma l'algoritmo Kademlia lo usa per localizzare valori (ad esempio il codice hash del filename oppure una keyword/parola chiave) in quanto l'ID del nodo consente di mappare i valori che debbono essere memorizzati.\nLa rete definisce un concetto di distanza che permette di stabilire la prossimit\u00e0 tra due nodi cosicch\u00e9, dato un nodo \"A\" \u00e8 sempre possibile determinare se un nodo \"B\" risulta pi\u00f9 vicino di un nodo \"C\". Ogni nodo ha una conoscenza della rete Kademlia che diminuisce all'aumentare della distanza dal nodo stesso, e, quindi, ha una conoscenza molto dettagliata della rete nei propri dintorni, una discreta conoscenza della rete a media distanza e solo una conoscenza sparsa dei nodi molto lontani.\nLo scopo di Kademlia \u00e8 memorizzare e ritrovare valori che possono essere di qualunque tipo ma, di solito, sono puntatori a file. I valori sono indicizzati tramite \"Chiavi\" (\"Keys\"). ID nodo e Chiavi hanno lo stesso formato, per cui \u00e8 possibile calcolare la distanza esattamente come tra due nodi. Ne consegue che ogni nodo \u00e8 in grado di calcolare la distanza tra se stesso e due chiavi \"K1\" e \"K2\", capendo quale delle due sia pi\u00f9 vicina. Nello stesso modo il nodo \"A\" \u00e8 capace di determinare quale delle due chiavi \"K1\" e \"K2\" \u00e8 pi\u00f9 vicina ad un nodo \"B\". \"A\" e \"B\" sono sempre concordi in questo calcolo.\nPer memorizzare un valore, il nodo richiedente:\nQuando si cerca una chiave, l'algoritmo esplora la rete in passi successivi e ad ogni passaggio ci si avvicina sempre pi\u00f9 alla chiave cercata finch\u00e9 il nodo contattato non restituisce il valore oppure non ci sono pi\u00f9 nodi da interrogare. Il numero di nodi contattati durante la ricerca dipende solo marginalmente dalla dimensione della rete: se il numero dei partecipanti alla rete raddoppia, allora il nodo di un utente deve interrogare solo un nodo in pi\u00f9 per ogni ricerca, non il doppio di quelli che ha contattato prima.\nUlteriori vantaggi si trovano in particolare nella struttura decentralizzata che chiaramente aumenta la resistenza contro attacchi denial of service. Anche se un intero insieme di nodi sono presi di mira si avranno effetti molto limitati sulla rete, che superer\u00e0 automaticamente il problema isolando la rete intorno a questi nodi problematici.\nDettagli di funzionamento.\nLa prima generazione di reti peer-to-peer per lo scambio di file, come Napster ad esempio, si basava su un database centralizzato per coordinare le attivit\u00e0 di ricerca e memorizzazione all'interno del network. La seconda generazione, come ad esempio Gnutella, esegue una ricerca massiva dell'informazione interrogando ogni nodo conosciuto della rete. La terza generazione fa ricorso alle Distributed Hash Table (DHT) per ricercare i file nel network. Le DHT memorizzano valori (ossia gli indirizzi della risorse da condividere) e li rendono disponibili a tutto il network. L'obiettivo principale di questi protocolli \u00e8 la velocit\u00e0 nella ricerca dell'informazione.\nL'algoritmo di Kademlia \u00e8 basato sul calcolo della distanza tra due nodi. La distanza \u00e8 calcolata come XOR tra due \"ID Nodo\" e assumendo come intero il valore risultante. \"ID Nodo\" e \"Chiavi\" hanno lo stesso formato e la stessa lunghezza, cos\u00ec da poter calcolare le distanze tra i nodi e tra quelli e le chiavi esattamente nello stesso modo.\nLa distanza cos\u00ec calcolata non ha nulla a che vedere con la distanza geografica e due nodi che risultano vicini per l'algoritmo possono essere localizzati in due continenti differenti.\nL'algoritmo procede iterativamente nella ricerca delle chiavi attraverso la rete, avvicinandosi di un bit al risultato ad ogni passo compiuto. Ne consegue che una rete Kademlia con formula_1 nodi, richieder\u00e0 al massimo \"n\" passi per trovare il nodo cercato.\nTabella di Indirizzamento (Routing Table).\nLa tabella di indirizzamento di Kademlia consiste di una lista per ogni \"bit\" del \"ID Nodo\" (cio\u00e8 se il \"ID nodo\" \u00e8 lungo 128 \"bit\", il nodo conserver\u00e0 128 di queste liste). Ogni lista ha molte entry. Ogni entry della lista contiene le informazioni necessarie a localizzare un nodo; i dati principali sono l'indirizzo IP, la porta e il \"ID Nodo\" di un altro nodo della rete. Ogni lista corrisponde a una specifica distanza dal nodo. I nodi che finiscono nella \"ennesima\" lista devono avere almeno l'ennesimo bit differente da quello del nodo: i primi \"n-1\" bit devono essere uguali a quelli del nodo considerato. Questo significa che \u00e8 possibile candidare al riempimento della prima lista la met\u00e0 dei nodi che si trovano pi\u00f9 distanti dal nodo in esame. La lista successiva pu\u00f2 usare \"1/4\" dei nodi nel network che sono pi\u00f9 vicini di un bit, e cos\u00ec via.\nCon un \"ID Nodo\" di 128 bits, ogni nodo pu\u00f2 essere classificato in una della 128 possibili distanze, una per ogni bit di differenza.\nQuando si incontrano nodi nella rete Kademlia, questi sono aggiunti alle liste della tabella di indirizzamento. Questo avviene nel corso delle operazioni di ricerca e memorizzazione e anche nel corso di attivit\u00e0 d'aiuto alla ricerca per conto di un altro nodo. Ogni nodo incontrato sar\u00e0 candidato all'inclusione nelle liste. Ne segue che la conoscenza della rete \u00e8 molto dinamica, consente di mantenere informazioni aggiornate e fornisce resistenza verso anomalie ed attacchi.\nNella letteratura di Kademlia la lista \u00e8 chiamata \"k-bucket\", dove \"k\" \u00e8 un valore costante per tutta la rete (genericamente k = 20). Ogni k-bucket \u00e8 perci\u00f2 una lista contenente fino a k entry (nel nostro caso 20) che fanno riferimento a k nodi distanti k bit dal nodo considerato.\nPoich\u00e9 i numero di possibili nodi per un determinato k-bucket diminuisce velocemente al diminuire della distanza, i k-buckets con bit pi\u00f9 basso descrivono completamente la rete circostante al nodo. Poich\u00e9 il numero dei possibili ID nodo \u00e8 molto maggiore di ogni possibile popolazione di nodi appartenenti alla rete, alcuni k-buckets corrispondenti a brevi distanze dal nodo rimarranno vuote.\nConsideriamo la rete rappresentata nella figura a lato. Con n = 3, i possibili \"ID Nodo\" sono 8, dal binario\u00a0000 al 111. In questa rete semplificata ci sono sette nodi rappresentati dai cerchietti in basso: il nodo in esame \u00e8 il sei ed \u00e8 rappresentato dal cerchietto nero (\"ID nodo\" = 110). Il nodo con il cerchietto nero (e anche gli altri) dispone di 3 k-bucket. I nodi zero, uno e due (ossia\u00a0000, 001 e 010) sono candidati ad essere inclusi nel primo k-bucket; i nodi quattro e cinque (100 e 101) sono candidati ad essere inclusi nel secondo k-bucket; il terzo k-bucket contiene solo il nodo sette.\nI k-bucket sono racchiusi nei cerchi grigi. Se la dimensione del k-bucket fosse 2 (k = 2), il primo \"2-bucket\" conterrebbe solo due dei possibili nodi, il secondo tutti e due, mentre il terzo avrebbe una sola entry valorizzata.\n\u00c8 statisticamente noto che i nodi che sono collegati alla rete da pi\u00f9 tempo hanno maggiori probabilit\u00e0 di rimanere collegati per un maggior tempo nel futuro. A causa di questa distribuzione statistica, Kademlia seleziona i nodi connessi da maggior tempo per essere memorizzati in un k-bucket. Ci\u00f2 aumenta la conoscenza di nodi validi nel futuro e rende pi\u00f9 stabile la rete.\nQuando un k-bucket \u00e8 pieno ed \u00e8 scoperto un nuovo nodo per quel determinato k-bucket, il nodo visto meno recentemente viene PING-ato; se il nodo \u00e8 ancora vivo, il nuovo nodo \u00e8 messo in una lista di rimpiazzo (cache di rimpiazzo). La lista di rimpiazzo \u00e8 utilizzata solo se un nodo di un k-bucket smette di rispondere. In altre parole i nuovi nodi sono utilizzati solo quando i vecchi nodi smettono di rispondere.\nMessaggi del protocollo.\nKademlia ha quattro messaggi:\nOgni messaggio RPC include un valore random generato dall'inizializzatore della richiesta. Tale valore \u00e8 utilizzato per assicurare che la risposta sia relativa alla domanda effettuata.\nLocalizzazione di un Nodo.\nLa ricerca di un nodo pu\u00f2 procedere in modo asincrono. La quantit\u00e0 di ricerche simultanee \u00e8 denotato da \u03b1 ed \u00e8 tipicamente tre. Un nodo inizia una ricerca inviando una richiesta FIND_NODE ai nodi contenuti nel k-bucket pi\u00f9 vicino al \"ID Nodo\" da trovare. Quando i nodi riceventi ricevono il messaggio, ricercano nei propri k-bucket e restituiscono le k chiavi pi\u00f9 vicine al nodo desiderato. Sulla base delle risposte ricevute il richiedente aggiorna la propria lista delle risposte, salvando solo le k migliori risposte (ossia i k \"ID nodi\" pi\u00f9 vicini al nodo cercato). A questo punto il richiedente reitera la richiesta verso i nuovi nodi risultanti fin tanto che non esistono ulteriori nodi pi\u00f9 vicini al nodo cercato. Poich\u00e9 nel corso della ricerca la conoscenza della rete intorno al valore cercato diventa sempre pi\u00f9 precisa, l'algoritmo converge velocemente verso i k \"ID nodo\" pi\u00f9 vicini al valore cercato.\nQuando non \u00e8 possibile trovare nodi pi\u00f9 vicini, l'algoritmo di ricerca termina restituendo i k-valori pi\u00f9 vicini al nodo cercato (incluso eventualmente il nodo stesso, se esiste).\nLe informazioni contenute nel nodo possono essere arricchite con il Round Trip Time o RTT. Questa informazione sar\u00e0 utilizzata per determinare il time-out delle richieste inviate ad uno specifico nodo. Quando una richiesta va in time-out \u00e8 possibile inoltrare un'ulteriore richiesta evitando cos\u00ec di superare il numero \u03b1 di richieste contemporanee.\nLocalizzazione dei Valori.\nLe informazioni sono localizzate tramite la mappatura in una chiave. Tale mappatura avviene con algoritmo che calcola l'hash del valore e lo utilizza come chiave. Il nodo memorizzatore ha ottenuto il valore per mezzo di un precedente messaggio di STORE. La localizzazione del valore avviene cercando il nodo con \"ID nodo\" pi\u00f9 vicino alla chiave del valore, con l'eccezione che la ricerca termina quando viene trovato un nodo che contiene la chiave del valore cercato: in questo caso il nodo in questione restituisce il valore corrispondente alla chiave.\nI valori sono memorizzati (ridondati) in pi\u00f9 nodi per permettere ad ogni singolo nodo di entrare e uscire dalla rete senza che questo pregiudichi il funzionamento della stessa. Ad intervalli temporali regolari un nodo che memorizza un valore esplorer\u00e0 la rete alla ricerca dei k nodi pi\u00f9 vicini alla chiave del valore e vi replicher\u00e0 il valore stesso (per mezzo di un'istruzione STORE). Questo processo permette di prevenire la scomparsa dei nodi. Questa nuova memorizzazione \u00e8 chiamata cache. I valori pi\u00f9 popolari e ricercati avranno la possibilit\u00e0 di essere distribuiti su pi\u00f9 nodi in prossimit\u00e0 del valore della chiave ricercata, evitando la concentrazione delle richieste su pochi nodi. In certe implementazioni la cache \u00e8 a sua volta replicata da un processo iterativo nei nodi vicini a quello che detiene la cache, contribuendo cos\u00ec a distribuire i valori attraverso il network. Le informazioni presenti nella cache sono cancellate dopo un determinato periodo di tempo in funzione della distanza dalla chiave, consentendo cos\u00ec alla rete di eliminare i valori non pi\u00f9 aggiornati. Poich\u00e9 anche al termine della richiesta anche il richiedente possiede il valore, se ne deriva che le richieste pi\u00f9 popolari sono accelerate dalla disponibilit\u00e0 dell'informazione presso molti nodi.\nAlcune implementazioni (KAD) non dispongono di meccanismi di replica e caching perch\u00e9 \u00e8 importante eliminare immediatamente le informazioni obsolete. Solo il nodo che vuole condividere il file provvede al refresh periodico delle informazioni nella rete (attraverso un'operazione di NODE_LOOCKUP e STORE). Quando tutti i nodi che posseggono il file lasciano la rete, l'informazione non \u00e8 pi\u00f9 replicata e scompare dalla rete.\nEntrare nella rete.\nUn nodo che vuole entrare nella rete deve prima di tutto iniziare un processo denominato \"bootstrap\". In questa fase, il nodo ha bisogno di conoscere l'indirizzo IP di un altro nodo (ottenuto dall'utente o da una lista memorizzata) che stia gi\u00e0 partecipando alla rete di Kademlia. Se il nodo che deve fare il \"bootstrap\" non ha mai partecipato alla rete, calcola un numero identificativo casuale che non sia ancora stato assegnato ad un altro nodo. Usa questo ID finch\u00e9 non lascia la rete.\nIl nodo entrante inserisce il nodo di partenza in uno dei suoi k-bucket, poi procede all'autoricerca. In questo modo l'ID del nodo entrante \u00e8 memorizzato nei k-bucket dei nodi che partecipano alla ricerca, mentre le risposte popoleranno i k-bucket con gli ID dei nodi compresi nel percorso tra il nodo di bootstrap ed il nodo entrante. A questo punto il processo viene completato con la ricerca di un valore casuale pi\u00f9 lontano del nodo di bootstrap dal nodo entrante.\nRicerca Accelerata.\nKademlia calcola le distanze tra nodi utilizzando una \"metrica XOR\". Il calcolo della distanza \u00e8 effettuato eseguendo un'operazione di XOR (OR esclusivo) tra due ID Nodo oppure tra un ID Nodo e una chiave: il risultato, in binario, \u00e8 assunto come distanza.\nPer ogni bit, la funzione XOR restituisce 0 se i due bit sono uguali oppure 1 se i due bit sono differenti. Nella \"Metrica XOR\" resta valida la seguente disuguaglianza triangolare valida nella geometria classica: la distanza tra due punti A e B \u00e8 minore o uguale alla somma delle distanze tra A ed un punto C qualsiasi ed alla distanza tra C e B.\nLa \"metrica XOR\" permette a Kademlia di estendere le tabelle di indirizzamento oltre al limite dei singoli bit. Gruppo di Bits possono essere raggruppati in K-buckets. Per un dato prefisso di m-bits ci saranno 2m-1 k-buckets. Il k-bucket mancante \u00e8 l'ulteriore estensione dell'albero di indirizzamento che contiene il node-ID. Un prefisso di m-bit riduce il numero delle ricerche nella tabella di indirizzamento massime da log2 n a log2b n. Il numero medio delle ricerche sar\u00e0 molto minore dato l'aumento delle possibilit\u00e0 di trovare un nodo nel proprio k-bucket che condivide molti bit oltre al proprio prefisso.\nSoftware che usano Kademlia.\n\u00c8 attualmente implementato, a vari livelli e con vari scopi, nei client peer-to-peer:"}
{"id": "111861", "revid": "363629", "url": "https://it.wikipedia.org/wiki?curid=111861", "title": "Fenice (citt\u00e0)", "text": "Fenice (\"\u03a6\u03bf\u03b9\u03bd\u03af\u03ba\u03b7\" in greco antico, \"Phoenice\" in latino) \u00e8 un sito archeologico dell'Albania meridionale.\nAlla base dell'antica citt\u00e0 \u00e8 situato il moderno villaggio di Finiq (circa 8 500 abitanti), che ne conserva ancora l'antico toponimo. Altri centri abitati importanti sono, nell'entroterra, la citt\u00e0 di Delvina, e, sulla costa, la citt\u00e0 di Saranda, affacciata sul mar Ionio. La collina, che ospita l'acropoli della citt\u00e0 antica, raggiunge una quota massima di 283 metri s.l.m. e sorge al centro di un'ampia pianura solcata dai fiumi Caliassa e Bistriza: questi fiumi un tempo confluivano nel lago di Vivari, sulle cui rive si trova Butrinto. Tutto intorno si dispiega un arco montuoso piuttosto impervio, estrema propaggine della catena montuosa degli Acrocerauni.\nLe fonti antiche.\nLa fonte principale per la storia della citt\u00e0 \u00e8 certamente Polibio, che descrive Phoinike come il centro meglio fortificato e pi\u00f9 potente dell'antico Epiro. Lo storico si dilunga, inoltre, sugli eventi che portarono alla presa della citt\u00e0 da parte degli Illiri e ricorda le continue incursioni dei pirati nei confronti dei mercanti italioti che frequentavano la zona. Sempre Polibio ricorda che, all'inizio della guerra contro Filippo V di Macedonia, alcuni ambasciatori romani contattarono gli abitanti di Phoinike . Sempre qui fu firmata Pace di Fenice del 205 a.C., siglata proprio in questa citt\u00e0 tra Filippo V di Macedonia e i romani al termine della prima guerra macedonica. Ancora Polibio riferisce di Carope, che vessava i cittadini, e di un'ambasceria condotta a Roma nel 154 a.C..\nSuccessivamente Strabone, Livio e Tolomeo menzionano ancora \"Phoinike\", seppur limitandosi, sostanzialmente, a considerazioni di carattere topografico, da cui si evince che la citt\u00e0 sorgeva a poca distanza dal mare, a nord di Butrinto.\nDi particolare interesse \u00e8, invece, la testimonianza di Procopio di Cesarea, che narra di un episodio avvenuto al tempo di Giustiniano, quando l'imperatore avrebbe trasferito la citt\u00e0 dai piedi alla sommit\u00e0 della collina. Secondo Procopio, infatti, la citt\u00e0 sorgeva in pianura, circondata da acque che rendevano paludoso il terreno su cui dovevano sorgere le nuove mura: per questo motivo l'imperatore decide di fortificare direttamente il sito d'altura.\nNel corso del V secolo, poi, la citt\u00e0 era sede episcopale: nel 431 il suo vescovo Valeriano \u00e8 presente al Sinodo di Efeso, mentre nel 451 un altro Valeriano, vescovo di Fenice, partecipa la Sinodo di Calcedonia. \nIl centro, infine, \u00e8 citato nei due maggiori itinerari dell'antichit\u00e0: l\"'Itinerarium Antonini\" e la \"Tabula Peutingeriana\", dove la citt\u00e0 \u00e8 collocata sulla strada per Nikopoli.\nStoria.\nLa citt\u00e0, gi\u00e0 ampiamente conosciuta dagli autori antichi (Polibio, Strabone, Livio), fu, per un certo periodo, la capitale dell'antico regno dell'Epiro; fu presa, anche se per breve tempo, dagli Illiri e conserv\u00f2 una rilevante importanza anche nella prima fase dell'espansione romana. Un vuoto documentario occupa la parte centrale dell'et\u00e0 imperiale, mentre le notizie sembrano aumentare con l'et\u00e0 tardo antica.\nL'area in cui sorger\u00e0 la citt\u00e0 non ha restituito resti di et\u00e0 arcaica, anche se questo territorio si trovava in un'area di pi\u00f9 antica influenza corinzio-corcirese (Corinto e Corcira), come dimostra il vicino \"emporion\" di (Butrinto).\nL'abitato pi\u00f9 antico, greco ed ellenistico, si dispone sulla sommit\u00e0 di una collina, circondata da poderose mura, che costituiscono ancor oggi l'evidenza monumentale di maggior rilievo. La citt\u00e0 si estende anche sulle pendici meridionali della collina, che sono state regolarizzate con una serie di terrazzamenti, secondo un sistema ampiamente attestato nell'urbanistica di tipo scenografico del mondo ellenistico. \nL'abitato di et\u00e0 romana, invece, pur continuando ad occupare diverse aree dell'acropoli, tende a distribuirsi soprattutto nella pianura sottostante la collina, secondo una tendenza caratteristica dell'epoca romana. Alla base del versante Sud si dispone una vasta area di necropoli, sfruttata sia in et\u00e0 ellenistica sia in et\u00e0 romana.\nLa citt\u00e0 vive un periodo di grande floridezza anche nell'et\u00e0 tardo antica (soprattutto tra V e VI secolo, quando \u00e8 ricordata come sede vescovile bizantina, il cui vescovo prese parte al Concilio di Efeso (431) e pi\u00f9 tardi, quando sono ricordati diversi interventi dell'imperatore Giustiniano: secondo quanto ci riferisce Procopio, infatti, la citt\u00e0 viene spostata di nuovo sulla sommit\u00e0 della collina, a causa dei problemi di impaludamento che interessavano la citt\u00e0 bassa.\nL'insediamento continua per tutto il Medioevo, cessando di esistere solo dopo la conquista da parte dei turchi nella seconda met\u00e0 del XV secolo.\nGli scavi.\nIl sito archeologico di \"Phoinike\" era gi\u00e0 noto ai viaggiatori dell'Ottocento (William Martin Leake), quando Luigi Maria Ugolini, instancabile perlustratore delle antichit\u00e0 dell'Albania, visita per la prima volta l'area: siamo nella primavera del 1924 e lo studioso italiano resta impressionato soprattutto dalla maestosit\u00e0 della cinta muraria, ancora conservata per ampi tratti a conferma delle parole di Polibio.\nLe attivit\u00e0 di scavo vero e proprio furono limitate a due sole campagne, tra estate e autunno degli anni 1926 e 1927. I lavori, sempre condotti con grande attenzione alla documentazione (grazie al prezioso aiuto dell'ingegnere bolognese Dario Roversi Monaco) e con una sensibilit\u00e0 stratigrafica certo non comune negli scavi di et\u00e0 classica del suo tempo. Le sue ricerche si svolsero principalmente nell'area centrale della citt\u00e0, sulla sommit\u00e0 dell'acropoli dove scav\u00f2 due cisterne romane, un tempietto ellenistico (da lui definito \"thesaur\u00f2s\"), una basilica cristiana e altre strutture ancora. Le sue ricerche si estesero anche alla base della collina, soprattutto sul versante meridionale, dove individu\u00f2 numerose tombe di et\u00e0 ellenistica e romana.\nUgolini lasci\u00f2 presto \"Phoinike\", trasferendo i lavori della Missione Italiana nella vicina citt\u00e0 di Butrinto, dove l'attendevano scoperte certo pi\u00f9 in sintonia con le aspettative propagandistiche del regime fascista.\nAnche dopo la morte di Ugolini, avvenuta nel 1936, i nuovi direttori della Missione Italiana, Pirro Marconi e Domenico Mustilli, non ritennero di riprendere pi\u00f9 le ricerche archeologiche a \"Phoinike\".\nNel secondo dopoguerra, fra gli anni settanta e novanta, alcuni archeologi albanesi (Dhimosten Budina e Astrit Nanaj) hanno effettuato singoli interventi di ricerca nell'area della citt\u00e0, purtroppo sempre limitati anche a causa della presenza di una base militare sulla collina. \nDal 2000 una nuova spedizione archeologica Italiana, finanziata dal Ministero degli Affari Esteri (Direzione Generale per la Promozione e la Cooperazione Culturale) e guidata dal Dipartimento di Archeologia dell'Universit\u00e0 di Bologna, in collaborazione con l'Istituto Archeologico Albanese, sta operando in sito.\nLe attivit\u00e0 di ricerca della nuova Missione Archeologica si sono concentrate su cinque distinti settori dell'area archeologica: la cosiddetta \"Casa dei due peristili\", l'area del thesaur\u00f2s-basilica, il teatro, la necropoli e i siti del territorio."}
{"id": "111869", "revid": "268377", "url": "https://it.wikipedia.org/wiki?curid=111869", "title": "WPNP", "text": ""}
{"id": "111871", "revid": "1543377", "url": "https://it.wikipedia.org/wiki?curid=111871", "title": "Capitan Tsubasa", "text": " \u00e8 un manga \"spokon\" sul calcio, ideato da Y\u014dichi Takahashi nel 1981. Il fumetto narra la storia di Tsubasa Ozora, un fuoriclasse del calcio giapponese che, dopo essere cresciuto nella scuola Nankatsu, a 15 anni lascia il Giappone per avventurarsi nel calcio brasiliano e, successivamente, diventa professionista in Brasile prima e in Europa poi.\nIl manga si compone di cinque serie principali, \"Capitan Tsubasa\", \"World Youth\", \"Road to 2002\", \"Golden-23\" e \"Rising Sun\", e di numerosi speciali e one-shot pi\u00f9 brevi. Le prime tre serie hanno dato vita in seguito ad altrettante serie anime, trasmesse in italiano con il titolo Holly e Benji. Sono stati realizzati anche cinque film su \"Capitan Tsubasa\".\n\"Capitan Tsubasa\" ha riscosso molto successo sia in Giappone che nel resto del mondo. In Italia \u00e8 una delle serie pi\u00f9 amate. \"Capitan Tsubasa\" ha contribuito a diffondere il calcio in Giappone e molti ritengono che sia stato uno dei fattori che hanno contribuito al miglioramento di prestazioni della nazionale nipponica. Molti calciatori famosi come Hidetoshi Nakata, Alessandro Del Piero, Fernando Torres, Lukas Podolski, Thierry Henry, Gennaro Gattuso, Alexis S\u00e1nchez e Andr\u00e9s Iniesta, sono stati ispirati dalla serie, che ha contribuito a far nascere e crescere in loro la passione per il gioco del calcio.\nTrama.\n\"Capitan Tsubasa\".\nTsubasa Ozora \u00e8 un ragazzino giapponese con una passione e un talento smisurati per il calcio e che sogna di vincere il mondiale. Insieme alla sua famiglia si trasferisce nella citt\u00e0 di Nankatsu, dove si iscrive alla scuola pubblica per l'ultimo anno delle elementari. Dopo aver conosciuto Ryo Ishizaki, capitano della squadra di calcio scolastica, decide di sfidare il portiere della rivale Shutetsu, Genzo Wakabayashi, che gode della fama di essere pressoch\u00e9 imbattibile, primato che terminer\u00e0 per colpa di Tsubasa. Lo stesso giorno della sfida Tsubasa conosce Roberto Hongo, grande giocatore brasiliano di origine giapponese, salvato dal padre di Tsubasa qualche tempo prima, dopo che aveva cercato di suicidarsi per via di un problema agli occhi che lo aveva costretto a terminare la carriera anzitempo. In segno di gratitudine diventer\u00e0 l'allenatore personale di Tsubasa e ne affiner\u00e0 la tecnica. Dopo essere entrato nel club di calcio della Nankatsu, Tsubasa inizia la sua prima partita giocando come difensore nel derby con la rivale Shutetsu, impedendo a Izawa, Taki e Kisugi di segnare nel primo tempo, mentre nella ripresa si sposta in attacco permettendo alla sua squadra di uscire imbattuta per la prima volta dal confronto con i rivali. In seguito viene creata una squadra con i migliori elementi di tutte le scuole della citt\u00e0 per affrontare il campionato nazionale, e Tsubasa ne diventa la punta, trascinando la Nankatsu alla vittoria finale contro la Meiwa di Kojiro Hyuga.\nNegli anni delle medie, Tsubasa, mentre gioca con la squadra delle medie Nankatsu, vince tutti i tre campionati nazionali, battendo la Toho di Hyuga nei primi due e pareggiando dopo i supplementari la finale del terzo, sempre contro la Toho, nonostante un serio infortunio alla spalla sinistra e alla gamba destra. Il suo obiettivo \u00e8 vincere per raggiungere in Brasile Roberto per diventare un giocatore professionista. In questi tre anni Tsubasa retrocede nella posizione di regista, che non abbandoner\u00e0 pi\u00f9. Convocato per la Nazionale Under-15 giapponese, vince il torneo di Parigi, una sorta di mondiale giovanile, guidando la sua squadra come capitano alla vittoria in finale contro la Germania Ovest di Karl Heinz Schneider. Al rientro in patria consegue la licenza media, si allena con una squadra di professionisti e debutta nella nazionale maggiore nell'amichevole contro il Gr\u00eamio. Inoltre si fidanza con Sanae Nakazawa e parte per il Brasile.\n\"World Youth\".\nTsubasa \u00e8 entrato nel San Paolo e vince il campionato brasiliano battendo in finale il Flamengo di Carlos Santana. Intanto in Italia Shingo Aoi entra nella squadra primavera dell'. In Giappone, nel frattempo, la nazionale si prepara per il World Youth. Senza Hyuga, Shun Nitta, i gemelli Tachibana, Hiroshi Jito, Makoto Soda e Taro Misaki, mandati ad affinare il loro talento lontano dal ritiro nipponico, la rappresentativa supera con difficolt\u00e0 il girone di qualificazione composto da Taiwan, Guam e dalla forte Thailandia. Poi, con il reintegro in squadra di questi sette, la compagine giapponese sconfigge nettamente Uzbekistan, Emirati Arabi Uniti, Arabia Saudita, Cina, Iraq e Corea, vincendo l'Asian Youth e qualificandosi ai mondiali Under-20 che si terranno in Giappone.\nMisaki si infortuna in un incidente stradale ma il Giappone, anche senza di lui, riesce a arrivare in finale sconfiggendo squadre molto forti come il Messico del portiere Espadas, l'Uruguay degli attaccanti Hino e Victorino, l'Italia del portiere Hernandez e del libero Gentile, la Svezia dell'attaccante Levin e i Paesi Bassi del regista Kluivoort. In finale si affrontano il Giappone e il Brasile dei talenti Santana e Natureza. Grazie a Misaki, il quale entra in campo anche se non del tutto guarito, Tsubasa e Hyuga, i nipponici riescono a imporsi per 3-2 e a conquistare il World Youth. Al termine del torneo Tsubasa si sposa con Sanae, e i ragazzi della generazione d'oro del calcio giapponese si affacciano al mondo del calcio professionistico.\n\"Road to 2002\".\nDopo aver lasciato il Brasile, Tsubasa firma con il e si trasferisce nella citt\u00e0 catalana con Sanae. Il giovane giapponese dopo aver mostrato le sue doti in allenamento viene per\u00f2 spostato nella squadra riserve, in quanto il suo ruolo in prima squadra \u00e8 occupato dal miglior giocatore del mondo, Rivaul. In seguito alle sue brillanti prestazioni nel Barcellona B, e ad alcuni problemi fisici accusati da Rivaul che hanno coinciso con una crisi di risultati del Barcellona, Tsubasa viene per\u00f2 richiamato in prima squadra alla vigilia della sfida col del suo rivale Natureza, partita che vedr\u00e0 vincere i blaugrana sulle merengues per 6-5, con gol decisivo di Tsubasa.\nHyuga intanto firma per la Juventus, ma al suo debutto in Serie A patisce il divario fisico con gli avversari, rendendosi conto di aver bisogno di maggior tempo e preparazione per irrobustire il suo fisico squilibrato. Per questo accetta il prestito alla in Serie C1 per acquisire esperienza e completare il suo lavoro fisico. In Germania Wakabayashi rifiuta l'offerta dell'amico-rivale Schneider di passare al . Tuttavia una sua leggerezza in occasione della sfida proprio contro il Bayern, che condanna l' alla sconfitta, fa incrinare i rapporti tra lui e la societ\u00e0. Il resto della generazione d'oro, con il ristabilito Misaki che torna a giocare firmando per lo J\u00fabilo Iwata, fa il suo debutto nel secondo stage in J. League, mentre in Italia Akai debutta in Serie B con la e Aoi viene ceduto in prestito dall' all'Albese, in C1.\n\"Golden 23\".\nIl Giappone si prepara alle qualificazioni per le Olimpiadi di Madrid senza i giocatori impegnati all'estero. L'allenatore Kira convoca il resto della generazione d'oro, pi\u00f9 alcuni nuovi innesti. In vista delle eliminatorie, l'Under-22 nipponica si prepara con tre amichevoli, vincendo la prima contro la Danimarca e la terza contro il Paraguay e pareggiando la seconda contro la forte Nigeria. In Europa Tsubasa vive un momento magico, con lui in campo il Barcellona si \u00e8 riportato in lotta per il titolo e i compagni riconoscono in lui il degno sostituto dell'infortunato Rivaul. Inoltre sconfigge in campionato il suo rivale Santana, che \u00e8 in lotta con lui per il ruolo di capocannoniere. Infine dal punto di vista privato Sanae lo render\u00e0 presto padre, essendo in gravidanza. Meno bene se la passa Wakabayashi in Germania, dato che \u00e8 in rotta con l'allenatore Zeeman dopo i fatti di Bayern-Amburgo. Costretto in panchina, il portiere decide di aggregarsi alla nazionale per le qualificazioni alle Olimpiadi.\nNelle qualificazioni asiatiche il Giappone supera agevolmente la prima fase vincendo il proprio girone a punteggio pieno e qualificandosi al terzo e ultimo turno, in cui ottiene il pass olimpico grazie a una rimonta in classifica ai danni dell'Australia, con cui termina a pari punti in vetta alla classifica e che supera per la differenza reti negli scontri diretti.\n\"Rising Sun\".\nDopo i festeggiamenti per aver ottenuto il titolo nel campionato spagnolo col Barcellona, Tsubasa rientra brevemente in Giappone con Sanae, ormai prossima al parto, per poi raggiungere il ritiro della nazionale olimpica giapponese in Messico. Dopo due test contro i pari grado della Nuova Zelanda e del Messico, Kira dirama la lista dei 23 convocati per Madrid. Il sorteggio pone gli asiatici in un girone di ferro con Paesi Bassi, Argentina e Nigeria, ma a scapito delle aspettative il Giappone si impone in tutti e tre gli incontri e si presenta alla fase a eliminazione diretta da prima del girone. Il Brasile, guidato da Rivaul, pareggia nel suo girone contro la Germania ottenendo il primo posto grazie alla differenza di reti, mentre la Germania supera il girone come seconda. Ai quarti di finale la Spagna batte il Messico, la Francia prevale sugli Stati Uniti, invece il Brasile vince sull'Argentina, mentre il Giappone affronta la Germania, la partita sar\u00e0 molto combattuta ma il Giappone sconfigge la squadra avversaria nel secondo tempo supplementare. Nella prima semifinale il Brasile dopo aver battuto facilmente la Francia, si qualifica per la finale dove affronter\u00e0 la vincitrice tra Giappone-Spagna.\nPersonaggi.\nNell'edizione italiana dei manga si sono mantenuti i nomi originali dei personaggi, mentre negli anime (ad eccezione di quello del 2018) gran parte dei nomi sono stati anglicizzati. Questi vengono riportati tra parentesi. Il protagonista della serie \u00e8 Tsubasa Ozora (Oliver Hutton), un ragazzo con un grande talento per il calcio che sogna di vincere il mondiale col Giappone. Occupa il ruolo inizialmente di centravanti e poi di centrocampista offensivo. La sua carriera lo porta a vestire la maglia della Nankatsu da bambino e di passare al professionismo giocando per il San Paolo in Brasile e per il Barcellona in Spagna, oltre che a diventare il capitano della nazionale giovanile giapponese. I coprotagonisti sono gli altri componenti della cosiddetta generazione d'oro del calcio giapponese, i cui membri pi\u00f9 rappresentativi sono i portieri Genzo Wakabayashi (Benjamin Price) e Ken Wakashimazu (Ed Warner), e i giocatori Taro Misaki (Tom Becker), Ryo Ishizaki (Bruce Harper), Kojiro Hyuga (Mark Lenders), Jun Misugi (Julian Ross), Hikaru Matsuyama (Philip Callaghan), Kazuo e Masao Tachibana (James e Jason Derrick) e Aoi Shingo (Rob Denton).\nNel corso della loro carriera i giocatori giapponesi militano in diverse formazioni di club e nazionali e si affrontano prima tra di loro e poi contro numerosi avversari in tutto il mondo. Vengono cos\u00ec introdotti, tra gli altri, l'argentino Juan Diaz (Jorge Ramirez), i brasiliani Carlos Santana, Natureza e Rivaul, i francesi El Cid Pierre (Pierre Le Blanc) e Luis Napoleon, il tedesco Karl Heinz Schneider, l'italiano Gino Hernandez (Dario Belli), lo svedese Stephan Levin, gli uruguayani Ryoma Hino (Nico Holder) e Ramon Victorino (Ruben Pablo) e lo spagnolo Michael. Per aumentare il senso di realismo, inoltre, con il debutto professionistico dei protagonisti nei maggiori campionati europei, l'autore inser\u00ec numerosi giocatori reali, storpiandone in qualche caso solo i nomi.\nStoria editoriale.\nL'episodio pilota della serie fu realizzato nel 1980 da un Y\u014dichi Takahashi appena ventenne. Takahashi si era appassionato al calcio guardando i mondiali del 1978, e decise di realizzare una storia autoconclusiva con soggetto proprio questo sport. Il one-shot, lungo circa 30 pagine e intitolato \"Captain Tsubasa\", venne pubblicato sulla rivista \"Weekly Sh\u014dnen Jump\" e narrava la storia di un ragazzino, Tsubasa Taro, che aspira a vincere il campionato studentesco. La sua squadra, la Nankatsu, affronta nella finale del torneo la Shutetsu del fortissimo portiere Genzo Wakabayashi, riuscendo alla fine a batterla per 1-0 grazie al gol su punizione di Tsubasa. Takahashi dichiar\u00f2 di aver basato la storia sulla rivalit\u00e0 tra un portiere e un attaccante perch\u00e9 influenzato dal baseball, sport che aveva praticato ai tempi del liceo e che si basa essenzialmente sullo scontro tra lanciatore e battitore. In seguito al successo della storia, che vinse il \"premio mensile opera scelta\", la casa editrice Sh\u016beisha diede a Takahashi il nullaosta per la realizzazione di una serie intera sulle avventure di Tsubasa e cos\u00ec l'anno dopo sul numero 18 di \"Weekly Sh\u014dnen Jump\" apparve il primo capitolo di \"Capitan Tsubasa\". Alcuni cambiamenti introdotti nel passaggio dall'episodio pilota alla serie vera e propria furono il nome del protagonista in Tsubasa Ozora, il nome della ragazza di Tsubasa da Aki a Sanae e la rimozione della rivalit\u00e0 amorosa tra Tsubasa e Wakabayashi.\nIl manga narra la storia di Tsubasa, un giovane talento giapponese di pallone, che, dopo essere cresciuto nella scuola Nankatsu e aver vinto quattro campionati nazionali giovanili e un mondiale U-16, a 15 anni lascia il Giappone per avventurarsi nel calcio brasiliano. Il manga \u00e8 suddiviso ufficialmente in tre saghe: \"Kids' Dream\" (volumi 1-13), relativo al campionato delle elementari, \"Boys' Fight\" (volumi 13-25), relativo al campionato delle medie, e \"J Boys' Challenge\" (volumi 25-37), relativo al mondiale giovanile di Parigi. Dopo i primi capitoli la serie aveva acquisito notevole popolarit\u00e0 tra i lettori balzando nei primi posti in classifica nei sondaggi, cosa che ne garant\u00ec la prosecuzione fino al 1988. Takahashi ha dichiarato che inizialmente era previsto che Tsubasa partisse per il Brasile con Roberto Hongo subito dopo la vittoria del campionato delle elementari, per poi confrontarsi con nuovi avversari brasiliani, ma che poi, essendosi i lettori affezionati agli avversari giapponesi del protagonista, decise di rimandare la partenza per il Brasile di Tsubasa e di disegnare un altro campionato nazionale scolastico, questa volta delle scuole medie. Takahashi ha anche affermato che inizialmente la finale tra Nankatsu e Toho avrebbe dovuto terminare con la vittoria solitaria della Nankatsu, ma che poi decise di premiare gli sforzi di Kojiro Hyuga facendo vincere entrambe le squadre \"ex aequo\". Gli episodi usciti su \"Weekly Sh\u014dnen Jump\" furono in seguito raccolti in 37 \"tank\u014dbon\", pubblicati in Giappone dal gennaio 1982 al marzo 1989. In seguito usc\u00ec una ristampa di 21 volumi sotto l'etichetta Jump Comics.\nNel 1993, dopo essersi dedicato alla realizzazione di manga sportivi sul pugilato (\"Chibi\") e sul baseball (\"Ace\"), Takahashi decise di tornare a lavorare a \"Capitan Tsubasa\", ideandone un seguito. Nel Giappone dei primi anni novanta si stava assistendo infatti a un rapido aumento di interesse per il calcio, in concomitanza con la nascita nel 1991 della J. League, il campionato professionistico giapponese, e con la vittoria nipponica nel 1992 della Coppa d'Asia. Nel 1993 quindi l'autore realizz\u00f2 uno speciale, \"Capitan Tsubasa Saikyo no teki Holland Youth\", pubblicato sui numeri 14-18 di \"Weekly Sh\u014dnen Jump\", prologo alla serie vera e propria, che narrava di tre partite amichevoli tra Giappone e Paesi Bassi in vista del World Youth, ovvero il mondiale Under-20. Un anno dopo esord\u00ec la serie regolare, \"Capitan Tsubasa World Youth\", serializzata sempre su \"Weekly Sh\u014dnen Jump\" dal 18 aprile 1994 al 25 agosto 1997, che narrava della carriera calcistica di Tsubasa in Brasile, quella di Shingo Aoi in Italia, e della partecipazione della nazionale giapponese giovanile al mondiale Under-20. Nel corso della pubblicazione sorsero degli attriti tra Takahashi e l'editore, che sollecit\u00f2 la conclusione affrettata del manga. Per questo, dopo aver raccontato i quarti di finale del torneo, l'autore fu costretto a riassumere le semifinali in due sole pagine e dedicare alla finale solo un volume e mezzo. In seguito l'opera fu ristampata in 18 \"tank\u014dbon\" usciti tra il dicembre 1994 e il novembre 1997. Una ristampa in 12 \"kanzenban\" fu pubblicata tra il 2004 e il 2005.\nPer celebrare gli allora imminenti mondiali in Giappone e Corea del Sud, nel 2001 Takahashi ritorn\u00f2 con una nuova serie: \"Capitan Tsubasa Road to 2002\". Con i personaggi ormai adulti e i lettori, che avevano seguito la serie nel corso dei suoi vent'anni di vita, anch'essi cresciuti, \"Road to 2002\" cambi\u00f2 target da \"sh\u014dnen\" a \"seinen\" e si trasfer\u00ec sulle pagine della rivista di Shueisha \"Weekly Young Jump\". Il mutamento di target ebbe ripercussioni anche sullo stile e sulla narrazione, che si fece pi\u00f9 realistica sotto il profilo sportivo, con una minore incidenza dei singoli giocatori sull'esito delle partite e un focus maggiore sulla componente tattica. La storia narra il cammino dei giocatori giapponesi nel calcio professionistico, con Tsubasa che viene ingaggiato dal Barcellona, Wakabayashi che gioca nell'Amburgo, Hyuga che si trasferisce alla Juventus prima e alla Reggiana poi, Aoi che passa all'Albese e gli altri giocatori della generazione d'oro giapponese che fanno il loro debutto nella J. League. La serie continu\u00f2 fino al 2004 e i capitoli vennero poi raccolti in 15 \"tank\u014dbon\". Una ristampa in 10 \"bunkobon\" fu pubblicata nel 2008.\nNel 2005 Takahashi inizi\u00f2 a disegnare una quarta serie, \"Capitan Tsubasa Golden 23\", che esordi sul n. 45 di \"Weekly Young Jump\" del 6 ottobre 2005. Essa si pone come continuazione della precedente, con i giocatori giapponesi alle prese con la preparazione e la fase asiatica di qualificazione alle Olimpiadi, e il contemporaneo impegno di Tsubasa, Wakabayashi, Hyuga e Aoi nei rispettivi campionati europei. La serie si concluse nel 2008 e venne raccolta in 12 volumi e successivamente ristampata, nel 2010, in 8 \"bunkobon\". A questa fecero seguito due miniserie: \"Capitan Tsubasa kaigai gekit\u014d hen in calcio\", pubblicato nel corso del 2009 su \"Weekly Young Jump\" e raccolto in due volumi \"tank\u014dbon\", incentrato sulle vicende italiane di Hyuga alla Reggiana e di Aoi all'Albese e la promozione delle rispettive squadre in serie B; e \"Capitan Tsubasa kaigai gekit\u014d hen en la Liga\", pubblicato dal 2010 al 2012 su \"Weekly Young Jump\" e raccolto poi in sei \"tank\u014dbon\", che racconta la sfida di ritorno tra Real Madrid e Barcellona e la conclusione del campionato spagnolo.\nIl 28 dicembre 2013 \u00e8 iniziata la pubblicazione di \"Capitan Tsubasa Rising Sun\", il prosieguo di \"Golden 23\" che vede gli esponenti della generazione d'oro del calcio giapponese impegnati nella fase finale delle Olimpiadi di Madrid. Rispetto al passato la pubblicazione \u00e8 passata sul bimensile \"Grand Jump\", sempre edito da Sh\u016beisha. La serializzazione in tank\u014dbon ha avuto inizio con il primo volume pubblicato in Giappone il 19 maggio 2014, raggiungendo con il sesto albo di questa serie nel giugno 2017 la quota di cento \"tank\u014dbon\" pubblicati nell'arco dell'intera saga. Nell'aprile 2020, dopo una sospensione di alcuni mesi, \"Rising Sun\" si \u00e8 trasferita sulla nuova testata \"Captain Tsubasa Magazine\", supplemento bimestrale di \"Grand Jump\".\nPubblicazioni.\nLe serie, speciali e one-shot di \"Capitan Tsubasa\" sono:\nEdizioni italiane.\nL'adattamento italiano del manga venne curato da Star Comics. La pubblicazione italiana della prima serie inizi\u00f2 a luglio 1998 sulla rivista \"Express\" al ritmo di un capitolo al mese. Su \"Express\" furono pubblicati i primi sedici capitoli del manga (corrispondenti ai primi nove capitoli dell'edizione \"tank\u014dbon\", ovvero ai primi due volumi e al primo capitolo del terzo volume) fino al n. 16 del mensile datato ottobre 1999. In seguito alle proteste dei lettori per il ritmo di pubblicazione eccessivamente lento, nell'estate 1999 Star Comics decise di spostare la serie sul mensile \"Techno\" a partire da febbraio 2000, dove venne pubblicata in 37 volumi fino a febbraio 2003. Nell'edizione italiana, intitolata \"Capitan Tsubasa\", furono mantenuti i nomi originali dei personaggi, anche se, per rendere la serie riconoscibile ai lettori e incrementare cos\u00ec le vendite, fu aggiunto in copertina il sottotitolo \"Holly e Benji\", dato che l'anime era gi\u00e0 stato trasmesso da anni in televisione. Le traduzioni dei primi due volumi erano caratterizzate da un utilizzo poco corretto del gergo calcistico, come l'uso predominante del termine \"punto\" in luogo del pi\u00f9 corretto \"gol\", usando peraltro espressioni scorrette come \"prendere punti\" nel senso di segnare delle reti oppure \"perdere punti\" nel senso di subirle. Il problema fu risolto a partire dal terzo numero con l'affidamento dell'adattamento dei testi a un appassionato di calcio, Mario Rivelli, il quale corresse le traduzioni affinch\u00e9 venisse adoperato il gergo calcistico appropriato. Da giugno 2014 a gennaio 2016 Star Comics ha inoltre pubblicato in italiano anche l'edizione in 21 volumetti con una traduzione riveduta e corretta. Nel 2020 Star Comics ha ideato una versione collection composta da 5 cofanetti.\nLa pubblicazione italiana continu\u00f2 senza soluzione di continuit\u00e0 con i 18 volumi di \"Capitan Tsubasa World Youth\" a cadenza mensile sulla testata \"Techno\" da marzo 2003 ad agosto 2004. La numerazione part\u00ec dal numero 38 conteggiando anche i 37 numeri della prima serie. Per evitare problemi di copyright con la FIFA, Star Comics dovette alterare i nomi di giocatori e squadre reali (per esempio l'Inter divenne l'Interland, la Juventus la Juvenile, il Colonia il Kern e Gullit divenne Fullit), anche se per alcune squadre reali (San Paolo, Flamengo e Amburgo) il nome non fu modificato. Da ultimo Star Comics import\u00f2 anche i due speciali \"Capitan Tsubasa World Youth Special\" e \"Capitan Tsubasa \u2013 Taro Misaki Story\", numerandoli rispettivamente come i volumi 56 e 57 della serie. Le rimanenti serie non si sono invece potute pubblicare all'estero a causa di un contenzioso tra la FIFA e l'editore giapponese Sh\u016beisha riguardo alla presenza nell'opera di squadre, maglie e giocatori reali. Per lo stesso motivo Star Comics non pu\u00f2 ristampare \"Capitan Tsubasa World Youth\".\nTemi principali.\nIn Capitan Tsubasa sono presenti i tipici valori della cultura giapponese come amicizia, cameratismo, lotta leale, devozione, rispetto. Questi valori, soprattutto il senso del sacrificio, sono spesso esasperati, come dimostra il fatto che i personaggi della serie, pur di vincere e di realizzare il proprio sogno, sono pronti a rischiare la propria salute se non addirittura la propria vita. Si pensi a Jun Misugi, che, seppur soffrisse di una malattia al cuore, decide di giocare tutta la partita Nankatsu-Musashi rischiando di morire sul campo, o a Tsubasa Ozora, che, con grande senso del sacrificio e determinazione, decide, nonostante gli infortuni alla gamba e alla spalla, di giocare tutta la partita Nankatsu-Toho rischiando di mettere a repentaglio la propria carriera. Un altro esempio \u00e8 quello di Misaki, il quale, nel tentativo di salvare la sorella da un autobus che la stava investendo, viene investito al suo posto infortunandosi gravemente alla gamba e rischiando di saltare tutto il World Youth (Mondiale U-20); Misaki, pur di giocare almeno qualche minuto della finale e realizzare il suo sogno, tenta di guarire dall'infortunio al pi\u00f9 presto tramite una lunga e faticosa riabilitazione, e alla fine, pur non essendo guarito del tutto e nonostante la contrariet\u00e0 del medico a fargli giocare la finale per non rischiare di mettere a repentaglio la propria carriera agonistica, riesce a entrare in campo nel secondo tempo della finale risultando decisivo per la vittoria nipponica. Secondo uno dei kappa boys, Andrea Pietroni, le partite mostrate nella serie non sembrano partite di calcio ma piuttosto delle guerre. In effetti i giocatori si infortunano frequentemente. I vari personaggi inoltre spesso effettuano allenamenti estenuanti per mettere a punto qualche nuovo supertiro.\nIn \"Capitan Tsubasa\" viene data molta importanza al \"gioco di squadra\", nonostante spesso la squadra protagonista vinca anche grazie ad azioni individuali. Ad esempio in Meiwa-Furano, il gioco di squadra della Furano di Matsuyama mette in difficolt\u00e0 il gioco individualistico del Meiwa di Hyuga, il quale viene salvato dalla sconfitta soltanto dall'ingresso in campo del portiere Ken Wakashimazu. Dopo la sofferta vittoria Hyuga, fino a quel momento un individualista, si rende conto dell'importanza del gioco di squadra. Tale importanza viene messa in risalto anche nella partita San Paolo-Flamengo in cui \"Carlos Santana\" (il fuoriclasse del Flamengo), pur avendo dimostrato di essere individualmente pi\u00f9 forte di \"Tsubasa\" (il numero 10 del San Paolo), perde perch\u00e9 gioca praticamente da solo mentre Tsubasa crede nei suoi compagni di squadra e riesce a segnare il gol della vittoria grazie al loro aiuto.\nAlcuni personaggi della serie, come Hyuga, Santana e Levin, almeno inizialmente, sono rudi e scorretti, in parte per sfogare la frustrazione dovuta ai traumi e alle avversit\u00e0 patite in giovent\u00f9, come la perdita di persone care (come la fidanzata di Levin e il padre di Hyuga deceduti in incidenti stradali), maltrattamenti (come quelli subiti da Santana dal padre adottivo) e difficolt\u00e0 economiche (che costringono Hyuga a lavorare part-time per aiutare la famiglia pur essendo minorenne). In ogni caso, dopo aver incontrato Tsubasa, il loro carattere cambia in meglio (quella del protagonista che spinge al ravvedimento gli antagonisti \u00e8 una caratteristica comune a molti sh\u014dnen). Ad esempio Santana, fino a quel momento soprannominato il \"Cyborg del calcio\" per la sua apparente freddezza e individualismo, si rende conto dell'importanza del gioco di squadra e diventa pi\u00f9 affabile, mentre Levin decide di non fare pi\u00f9 uso del supertiro che aveva messo a punto con il proposito deliberato di infortunare i portieri.\nOltre ai valori tipici della cultura giapponese un'altra cosa che caratterizza la serie di Captain Tsubasa \u00e8 l'irrealt\u00e0, tra tiri potentissimi che infortunano i portieri o che bucano le porte, scivolate e salti per i colpi di testa che durano svariati secondi, portieri che saltano sui pali, acrobazie degne di un circo e campi che sembrano lunghi chilometri.\nAltri media.\nSerie anime.\nIn seguito al successo del manga venne prodotta una versione animata, \"Captain Tsubasa\", che fu trasmessa in Giappone dal 1983 al 1986. Vennero realizzati 128 episodi che adattavano la storia dei primi due archi narrativi (l'episodio 66 adatt\u00f2 lo speciale \"Boku wa Misaki Taro\"). Per evitare di raggiungere il manga ancora in corso, furono inserite numerose scene \"riempitive\" e in alcuni casi addirittura interi episodi non tratti dal manga, come ad esempio la parte del torneo di Parigi sognata da Holly la notte prima della finale tra la New Team e la Toho. Nonostante questo accorgimento, il manga fu quasi raggiunto, e per questo motivo l'anime si concluse con il termine del campionato delle medie senza trasporre l'arco successivo. La sigla di apertura \u00e8 \"Moete Hero\", cantata in due versioni, la prima da Hiroyuki Okita e Y\u014dko Ogai e la seconda da Takayuki Takemoto, e le sigle di chiusura sono , cantata da Hiroyuki Okita, \"Tsubasa yo hashire! - Captain Tsubasa Ouenka\", e \"Ashita ni mukatte shoot\", cantata da Y\u014dko Ogai. L'anime venne adattato in italiano da Fininvest con i nomi giapponesi anglicizzati per motivi di semplificazione culturale e con il titolo di \"Holly &amp; Benji, due fuoriclasse\". La serie venne trasmessa su Italia 1 dal 19 luglio 1986.\nDato che la prima serie anime non raccontava interamente la storia del manga, venne prodotta nel 1989 una serie OAV di 13 episodi, \"Shin Captain Tsubasa\", che narrava l'arco del mondiale giovanile di Parigi. In questa serie la nazionale nipponica giovanile partecipa al mondiale U-16 vincendolo a sorpresa battendo in finale la Germania Ovest. Per ragioni ignote non \u00e8 stata realizzata la versione anime dell'ultimo volume del manga, in cui si vedeva Holly debuttare nella nazionale maggiore, fidanzarsi con Patty e partire per il Brasile. La sigla di apertura \u00e8 \"So Long Dear Friend\" di JETZT, mentre la sigla di chiusura \u00e8 \"Saigo no First Kiss\" di Maimoku Sakura.\nNel 1994, in seguito all'inizio della pubblicazione della seconda serie manga, \"Captain Tsubasa World Youth\", venne realizzata una nuova serie animata, \"Captain Tsubasa J\", composto da 47 episodi (di cui uno non trasmesso in Italia presumibilmente perch\u00e9 episodio riepilogativo). Gli autori dell'anime, per evitare di raggiungere subito il manga ancora in corso, decisero che i primi 34 episodi sarebbero stati un remake del primo arco della prima serie (cio\u00e8 dall'inizio della serie alla partenza per il Brasile di Roberto senza Holly). Solo a partire dall'episodio 35 iniziarono gli episodi inediti che per\u00f2 (per motivi di budget) non narrano l'intera storia della seconda serie del manga ma solo la storia dei primi 7 volumetti su 18, adattando solo parte delle qualificazioni asiatiche. La sigla di apertura \u00e8 \"Fighting\", mentre quella di chiusura \u00e8 \"Otokodaro\". Nel 1999 \"Captain Tsubasa J\" venne trasmesso in italiano su Italia 1 con il titolo \"Che campioni Holly e Benji!!!\". I nomi furono come sempre anglicizzati anche se alcuni personaggi avevano come secondo nome il nome o il cognome originale (per esempio Oliver Tsubasa Hutton e Rob Denton Aoi). Inoltre, per dare continuit\u00e0 all'intero anime, dopo l'episodio 34 furono trasmesse le puntate della prima serie dedicate al campionato delle medie, l'OAV Shin, e quattro film, per poi riprendere con l'episodio 35.\nNel 2001 venne prodotto anche la versione animata di \"Captain Tsubasa Road to 2002\", composta da 52 episodi. I primi 32 episodi sono un remake della prima serie mentre gli episodi inediti sono solo 20. L'anime segue la storia del manga fino al sesto volumetto e non \u00e8 molto fedele al manga soprattutto negli ultimi due episodi. Non mancano le parti \"anime original\" come la partita contro i Paesi Bassi o il finale dove si vede Holly ai mondiali che sta affrontando il Brasile. Per evitare problemi con la FIFA e per far s\u00ec che la serie venisse trasmessa anche all'estero i produttori dell'anime hanno dovuto cambiare i nomi e i colori delle varie squadre realmente esistenti; per esempio l' \u00e8 diventato il Lombardia, la Juventus il Piemonte, il Barcellona Catalunya, il San Paolo Brancos, il Flamengo Domingo, il Valencia San Jose, il Bayern Monaco Ruteburg, l'Amburgo Grunwald e cos\u00ec via. Le sigle di apertura sono \"Dragon Screamer\" di Da Pump (ep. 1-35) e \"Our Relation\" di Eriko Imai (ep. 36-52), mentre quelle di chiusura sono \"Feel So Right\" di MAX (ep. 1-13), \"Katsu\" arrangiata da Toul Soul Brothers, musica di D.A.I (ep. 14-26), \"Keep On Going\" di Atsuko Enomoto (ep. 27-39) e \"Break Off!\" di DASEIN (ep. 40-52). La serie venne trasmessa su Italia 1 tra il 2004 e il 2005 con il titolo \"Holly e Benji Forever\".\nUna nuova serie intitolata semplicemente \"Captain Tsubasa\" \u00e8 incominciata il 2 aprile 2018 in Giappone e si tratta di un adattamento dei primi due archi di \"Capitan Tsubasa\". La serie \u00e8 prodotta da David Production ed \u00e8 composta da 52 episodi. Su richiesta dell'autore del manga e dei produttori dell'anime, al fine di uniformare in tutto il mondo il marchio di \"Captain Tsubasa\", i doppiaggi esteri del nuovo anime hanno mantenuto il titolo originale della serie nonch\u00e9 i nomi originali dei personaggi. La serie \u00e8 stata trasmessa su Italia 1 tra il 2019 e il 2021.\nA differenza di molti altri anime trasmessi sulle reti Mediaset che sono stati doppiati presso gli studi milanesi, tutte le serie di Holly e Benji sono state doppiate a Roma, sotto la supervisione di Ludovica Bonanome. Fa eccezione la serie animata del 2018, doppiata a Milano. L'edizione italiana di \"Holly e Benji, due fuoriclasse\" \u00e8 stata pubblicata in DVD singoli e in cofanetto da Yamato Video, mentre \"Holly e Benji Forever\" da Stormovie. Per le edizioni italiane sono state composte apposite sigle. Per la prima serie \u00e8 stata utilizzata \"Holly e Benji due fuoriclasse\", musica di Augusto Martelli, testo di Alessandra Valeri Manera e Nicola Gianni Muratori, cantata da Paolo Picutti. Per la seconda e la terza serie \u00e8 stata utilizzata \"Che campioni Holly e Benji!!!\", musica di Silvio Amato, testo di Alessandra Valeri Manera, cantata da Cristina D'Avena e Marco Destro. La sigla italiana della terza serie \u00e8 \"Holly &amp; Benji Forever\", musica di Giorgio Vanni e Max Longhi, testo di Alessandra Valeri Manera, cantata da Cristina D'Avena e Giorgio Vanni. La nuova serie \"Captain Tsubasa\" adotta invece la sigla \"Tutta d'un fiato (fino al fischio finale)\", con testi e musiche di Giordano Cremona, Cristina D'Avena, Jacopo Angelo Ettorre e Federico Mercuri, cantata da Cristina D'Avena.\nFilm.\nTra il 1985 e il 1986, in occasione del festival Toei Manga Matsuri, uscirono quattro film su \"Capitan Tsubasa\": nel 1985 e , che sono ambientati tra la fine del torneo delle elementari e i primi due anni delle scuole medie e in cui il Giappone affronta in varie amichevoli una selezione europea; e nel 1986 e , ambientati subito dopo la finale del campionato delle medie terminata in parit\u00e0 tra New Team e Toho, in cui il Giappone partecipa a un mondiale giovanile a cui prendono parte anche gli Stati Uniti d'America, l'Europa e il Sudamerica. Dopo aver sconfitto facilmente gli Stati Uniti in semifinale il Giappone sconfigge in finale il Sudamerica di Santana grazie a un phoenix drive shot di Holly in zona Cesarini. Nel 1994 \u00e8 uscito un quinto film, , che \u00e8 la versione anime dell'omonimo speciale, in cui il Giappone affronta in tre amichevoli la forte nazionale dei Paesi Bassi. Nelle prime due partite il Giappone privo di Holly perde 6-0 e 7-0, invece nella terza partita con Tsubasa in campo il Giappone vince addirittura 11-1.\nI primi quattro film sono stati adattati in italiano, spezzettati in nove episodi da 20 minuti ciascuno e trasmessi su Italia 1 come se fossero episodi della serie animata. I lungometraggi sono poi stati editi nel loro formato originale da Yamato Video e pubblicati per l'home video in un cofanetto da due DVD nel 2007.\nVideogiochi.\nSono stati prodotti diversi videogiochi su \"Capitan Tsubasa\". A differenza di altri giochi di calcio, la maggior parte di questi \u00e8 una sorta di RPG in cui il giocatore, se si trova in prossimit\u00e0 di un avversario o se preme un tasto, si ferma e pu\u00f2 decidere con calma cosa fare a seconda se \u00e8 in possesso o meno del pallone. Se \u00e8 in possesso pu\u00f2 dribblare, passare, tirare e fare una triangolazione. Se invece non \u00e8 in possesso di palla ed \u00e8 vicino ad un avversario pu\u00f2 effettuare un tackle, oppure intercettare un eventuale passaggio o marcare. Il portiere quando deve parare un tiro pu\u00f2 decidere se afferrarlo o respingerlo di pugno. Se decide di respingere il pallone la probabilit\u00e0 di non subire gol su quel tiro specifico aumenta con il rischio per\u00f2 che la palla respinta torni all'avversario con conseguente nuovo tiro. Il giocatore pu\u00f2 inoltre effettuare i vari tiri speciali tipici del manga e dell'anime, per\u00f2 questi fanno calare di molto il numero di PP. Se il numero di PP \u00e8 minore del numero di PP da spendere per effettuare il tiro speciale il giocatore non pu\u00f2 tirarlo, quindi si possono tirare pochi tiri speciali a partita. Se il numero di PP tende a zero le prestazioni del giocatore calano drasticamente.\nLa maggior parte dei videogiochi prima del 2010 sono solo in giapponese e non sono mai stati esportati.\nNES\nSNES\nGame Boy\nMega Drive/Genesis\nSega CD\nPlayStation\nPlayStation 2\nGame Boy Advance\nNintendo DS\nNintendo GameCube\nPC\nSmartphone\nPlayStation 4, Nintendo Switch\nAltro.\nSu \"Capitan Tsubasa\" sono stati pubblicati due \"databook\". Il primo, , \u00e8 uscito nel 1985. Contiene al suo interno le rose delle squadre presenti nel manga, i risultati delle partite e le descrizioni dei personaggi. Inoltre include il fotoromanzo \"Viaggio in Europa\", in cui l'autore Y\u014dichi Takahashi racconta di un viaggio in Europa per andare a trovare Taro Misaki e Genzo Wakabayashi, e gli speciali \"Capitan Tsubasa capitolo 0\", l'episodio pilota della serie, \"Super Hit Soccer Romance\", sul debutto di Tsubasa nel campionato brasiliano, e \"Boku wa Misaki Taro\". Il secondo, , \u00e8 stato pubblicato nel maggio 2003 e raccoglie le schede dei protagonisti e dati, statistiche e tabellini delle partite disputate nel manga. Deve il suo nome al fatto che i dati coprono il periodo tra gli 11 e i 20 anni dei protagonisti, per complessivi 3109 giorni.\n\"Capitan Tsubasa Mirai Bunko\" \u00e8 una serie di light novel scritta da Hitomi Wada e illustrata da Y\u014dichi Takahashi, pubblicata a partire dal 2013 dall'etichetta Sh\u016beisha Mirai Bunko. Al 2019 sono stati pubblicati cinque libri, che ripercorrono i primi due archi narrativi di \"Capitan Tsubasa\".\nAccoglienza.\n\"Capitan Tsubasa\" ha riscosso molto successo sia in Giappone che nel resto del mondo. In patria il manga ha venduto pi\u00f9 di 70 milioni di copie (dato aggiornato al 2008). Il manga \u00e8 stato pubblicato anche in Corea del Sud, Thailandia, Singapore, Taiwan, Hong Kong, Indonesia, Francia, Italia, Spagna e Germania. Le edizioni italiana, francese, spagnola e tedesca mantengono titolo e nomi originali (traducendo al pi\u00f9 \"Captain\" invece di lasciarlo in inglese), pur aggiungendo in copertina come sottotitolo il nome locale dell'anime per rendere la serie riconoscibile ai potenziali lettori, essendo arrivata per prima in Europa occidentale la serie animata. La prima serie e il \"World Youth\" sono state pubblicate in Italia da Star Comics dal febbraio 2000 all'agosto 2004 e in Francia da Jai' lu dall'agosto 1999 al marzo 2004, mentre in Spagna e in Germania sono stati editi solo i 37 volumi della prima serie. L'edizione tedesca fu edita da Carlsen Verlag dall'aprile 2002 al giugno 2006, mentre quella spagnola fu pubblicata da Gl\u00e9nat tra il 2003 e il 2007. Le serie successive non hanno potuto essere esportate in occidente a causa di un contenzioso tra la FIFA e l'editore giapponese riguardo alla presenza nell'opera di squadre, maglie e giocatori reali, che successivamente blocc\u00f2 l'esportazione o la ristampa dello stesso \"World Youth\" al di fuori del Giappone. Per tale motivo, Star Comics in Italia e Gl\u00e9nat in Francia si limitarono a ristampare la sola prima serie.\nAnche l'adattamento animato riscosse un ottimo successo, sia in Giappone che in Europa Occidentale. Nel 2001 la serie anime di \"Capitan Tsubasa\" venne classificata al 49\u00ba posto nella lista dei 100 anime migliori stilata dalla rivista \"Animage\". Nel 2005 l'emittente televisiva giapponese TV Asahi promosse una votazione on-line e un sondaggio nazionale sui 100 anime pi\u00f9 amati; \"Captain Tsubasa\" si classific\u00f2 al 41\u00ba posto nella votazione e al 30\u00b0 nel sondaggio. Un nuovo sondaggio del 2006, sempre per conto di TV Asahi, ha premiato la serie anime al sedicesimo posto nella \"Lista delle celebrit\u00e0\". In Italia l'anime debutt\u00f2 nel 1986 su Italia 1 di Fininvest/Mediaset, con i nomi anglicizzati per ragioni di semplificazione culturale e con il titolo di \"Holly e Benji\". La stessa Fininvest trasmise l'anime in Francia e in Spagna rispettivamente su La Cinq e Telecinco, riciclando molti dei nomi dell'adattamento italiano. In Francia la serie, nota come \"Olive et Tom\", debutt\u00f2 nel 1988, mentre in Spagna esord\u00ec nel 1990 con il titolo di \"Oliver y Benji\". Negli anni novanta l'anime approd\u00f2 anche in America Latina con il nome di \"Supercampeones\" e con un adattamento diverso da quello trasmesso in Spagna da Telecinco; i nomi dei personaggi furono alterati rispetto all'edizione originale, ma solo per alcuni di essi fu riciclato il nome dell'adattamento spagnolo della Fininvest. In Europa Occidentale la serie animata ha riscosso un enorme successo.\nSi ritiene comunemente che \"Capitan Tsubasa\" abbia dato un importante contributo alla diffusione del calcio in Giappone. Prima dell'inizio di \"Capitan Tsubasa\", il calcio era uno sport poco diffuso in Giappone, il cui campionato nazionale (la Japan Soccer League) era prettamente dilettantistico, e la stessa nazionale giapponese non aveva conseguito risultati di rilievo, a parte la medaglia di bronzo alle Olimpiadi del 1968. In seguito al successo del manga la popolarit\u00e0 del calcio tra i giovani ha conosciuto un incremento notevole e ci\u00f2 avrebbe contribuito all'istituzione di un campionato giapponese professionistico, la J League, nonch\u00e9 al miglioramento delle prestazioni della nazionale nipponica che nel 1998 ha conquistato la sua prima storica qualificazione ai mondiali e nel 2002 \u00e8 riuscita persino a raggiungere gli ottavi di finale. Molti calciatori celebri come Hidetoshi Nakata, Alessandro Del Piero, Fernando Torres, Lukas Podolski, Thierry Henry, Gennaro Gattuso, Alexis S\u00e1nchez e Andr\u00e9s Iniesta, ex telespettatori dell'anime, hanno dichiarato che, se sono diventati calciatori professionisti, \u00e8 anche per merito di questa serie che ha contribuito a far nascere e crescere in loro la passione per il gioco del calcio.\nDurante l'occupazione statunitense dell'Iraq, il Ministero degli Affari Esteri iracheno sfrutt\u00f2 la popolarit\u00e0 della serie facendo attaccare degli adesivi di Captain Tsubasa sui camion dell'alimentazione idraulica delle forze di autodifesa giapponesi, in modo da rassicurare la gente del posto (Samawa, nell'Iraq meridionale) sulla natura amichevole dell'unit\u00e0. Al contempo, la Japan Foundation mise a disposizione gratuitamente un'intera stagione di Captain Tsubasa doppiata in arabo alla stazione televisiva pi\u00f9 grande dell'Iraq.\nA conferma del successo della serie, nella primavera 2013 fu eretta una statua in bronzo di Tsubasa a Katsushika, la citt\u00e0 natia del creatore dell'anime. Inoltre, durante la cerimonia di chiusura dei giochi olimpici estivi del 2016 fu trasmesso un video animato per promuovere le Olimpiadi di Tokyo 2020 in cui Tsubasa e Misaki effettuano il loro twin shot (tiro combinato) e successivamente Tsubasa effettua una sua tipica rovesciata. Nel corso di una partita del Giappone valida per il campionato mondiale di calcio 2018, i sostenitori giapponesi hanno esposto uno striscione contenente un'illustrazione tratta dal manga e diversi messaggi di sostegno alla nazionale. Alla fine del 2018, la citt\u00e0 di Katsushika ha organizzato la campagna \"Captain Tsubasa Cup, Gotta Win!\" durante lo svolgimento dell'annuale campionato calcistico giovanile nel tentativo di attrarre i turisti in citt\u00e0 e mantenere in attivit\u00e0 i giovani, e ha assegnato a Takahashi il Premio di Cittadino Onorario in virt\u00f9 dell'impatto positivo del manga sulla citt\u00e0.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Capitan Tsubasa\" si \u00e8 classificata al 97\u00ba posto.\nCitazioni, riferimenti e parodie.\nA seguito del successo della serie, Tsubasa e gli altri personaggi fanno delle apparizioni cameo in altre serie."}
{"id": "111872", "revid": "983767", "url": "https://it.wikipedia.org/wiki?curid=111872", "title": "Crociata dei pastori", "text": "La crociata dei pastori \u00e8 il nome di due insurrezioni popolari nel 1251 e nel 1320 che fecero parte delle cosiddette \"crociate popolari\" iniziate spesso senza l'appoggio dei governanti e dei ceti nobiliari, anzi, il pi\u00f9 delle volte rivolte proprio contro di loro. \nDurante l'XI-XIII secolo, parallelamente alle Crociate, convocate da Roma e organizzate e guidate da re e nobili dell'Europa occidentale, avvennero altri movimenti di massa, che di solito rispondevano all'appello di mistici religiosi che sostenevano di aver ricevuto una chiamata dalla divinit\u00e0 per la cacciata dei maomettani dalla Terra Santa. Sebbene in ogni caso le circostanze specifiche relative a questi fenomeni storici possano variare, in tutte le situazioni c'era, pi\u00f9 o meno esplicitamente, un filo conduttore che affermava che la liberazione dei Luoghi Santi poteva essere raggiunta solo da persone semplici e pure.\nSebbene non si possa escludere che esistessero altri movimenti, sia locali che con meno potere di attrazione, ce ne sono quattro che sono ricordati nelle cronache :\nTutte queste crociate popolari, prive di un'organizzazione politica, militare e di sostegno finanziario, si conclusero di solito con lo sterminio dei partecipanti.\nStoria.\nLa prima spedizione (1250-1251).\nLa Settima Crociata, guidata da Luigi IX di Francia (il futuro San Luigi) fu diretta contro l'Egitto mamelucco. Fallto l'assedio della fortezza di al-Mansura il sovrano francese dovette ritirarsi ma fu catturato il 6 aprile 1250 sulla via del ritorno alla base francese di Damietta, precedentemente conquistata. Quando questa notizia raggiunse la Francia l'anno successivo, sia i nobili che i contadini ne furono profondamente colpiti; il re era molto amato ed era inconcepibile che un uomo cos\u00ec pio potesse essere sconfitto dai \"pagani\". Si form\u00f2 allora un movimento contadino nel nord della Francia, guidato da un uomo noto solo come il \"maestro ungherese\" (Ma\u00eetre de Hongrie) che secondo il cronista Matteo Paris (1200 \u2013 1259), era un impostore, un superstite della \"Crociata dei bambini\", il quale proclamava di aver ricevuto dalla Vergine Maria una lettera in cui si affermava che i governanti, ricchi e orgogliosi, non potevano riprendere Gerusalemme, e che soltanto i poveri, gli umili e i pastorelli (detti nel francese dell'epoca \"pastoureaux\") avrebbero avuto successo. In particolare lo sprezzante atteggiamento dei cavalieri nei confronti degli umili, diceva la lettera, era dispiaciuto a Dio.\nL'appello a una santa Crociata dei pastori ebbe luogo a Pasqua 1251, quando migliaia di pastori e contadini francesi presero la croce, marciando verso Parigi, armati d'asce, coltelli e bastoni. In 30000 ad Amiens, arrivarono forse in 50000 a Parigi, dove Bianca di Castiglia, madre del re Luigi IX, li ricevette e, in un primo momento, li sostenne. Il movimento era per\u00f2 troppo pericoloso sul piano sociale e religioso per essere accettato dai governanti: esso accusava abati e prelati di cupidigia ed orgoglio. \nVi furono diversi conflitti con il clero in diverse citt\u00e0: a (Rouen, a Orl\u00e9ans, a Tours). Molti partecipanti alla crociata erano criminali e quando le citt\u00e0 ed i villaggi non vollero pi\u00f9 sostentarli, iniziarono a saccheggiare e distruggere comprese le chiese e i luoghi sacri. Cos\u00ec Papa Innocenzo IV li scomunic\u00f2 e convinse la regina Bianca a mandare le truppe reali contro i crociati. In un primo momento i pastoureaux riuscirono a scappare, arroccandosi a Bourges, dove continuarono le violenze, dirette ora verso gli ebrei, ma nei pressi di Villeneuve-sur-Cher vennero uccisi o fatti prigionieri, insieme al Maestro d'Ungheria stesso che perse la vita negli scontri che continuarono in tutta la Francia, come a Bordeaux, dove Simone V di Montfort incaricato di combatterli li colp\u00ec duramente . Il movimento si estese allora in Renania e nel nord Italia e le repressioni ancora pi\u00f9 feroci continuarono tanto che solo alcuni riuscirono a scappare sino a Marsiglia, imbarcandosi per Acri, dove si unirono ai Crociati.\nLiberato con un riscatto nel 1254 re Luigi pot\u00e9 tornare in Francia. Al suo ritorno, convinto che il fallimento della spedizione fosse dovuto alla corruzione dei costumi del Regno, lavor\u00f2 per rafforzare la sua autorit\u00e0 e ripristinare la morale cristiana. Decise, quindi, di punire blasfemia, gioco d'azzardo, usura e prostituzione; cerc\u00f2 anche di convertire gli ebrei francesi, con il convincimento o con la forza. Nel 1270 torn\u00f2 in Tunisia per guidare l'ottava crociata, durante la quale mor\u00ec di malattia .\nLa seconda spedizione (1320).\nUn'ondata di carestia si stava diffondendo in tutta l'Europa occidentale, probabilmente a seguito di alcuni cambiamenti climatici (\"la piccola era glaciale\") e la situazione economica dei contadini si era deteriorata. La disperazione prevalente suscit\u00f2 profezie e appelli per una nuova crociata. In questo contesto mistico si diffuse un rinnovato sentimento antisemita, alimentato dalle politiche degli ultimi due monarchi francesi entrambi figli di Filippo IV: Luigi X e Filippo V, i quali avevano restaurato l'influenza economica dei banchieri ebrei, annullando la politica del padre che nel 1306 aveva espulsi dal regno, annullando i debiti contratti con loro.\nDopo un pellegrinaggio a Mont-Saint-Michel alcuni gruppi di giovani contadini di Normandia furono aizzati dalle prediche infiammate di un benedettino apostata e di un prete cattolico interdetto per la sua condotta, che afferm\u00f2 che lo Spirito Santo lo aveva ispirato ordinandogli di combattere i Mori in Spagna . Simile alla crociata del 1251, questo movimento includeva principalmente giovani uomini, donne e bambini che marciarono su Parigi dove entrarono il 3 maggio 1320 per chiedere di guidarli a Filippo V che si rifiut\u00f2 di incontrarli. Cinque giorni pi\u00f9 tardi, avvertito di questo movimento incontrollato e sovversivo Papa Giovanni XXII lanci\u00f2 la scomunica contro tutti quelli che si erano rivestiti della croce senza autorizzazione papale.\nDopo qualche pogrom, si fecero convincere a lasciare Parigi, reclutando al loro passaggio nuovi adepti. All'inizio di giugno i pastoureaux attraversarono la regione di Saintonge e il P\u00e9rigord, che devastarono e saccheggiarono. Sempre pi\u00f9 numerosi entrarono in Guienna ed arrivati nella regione dell'Agenais si divisero in due gruppi. Il primo attravers\u00f2 i Pirenei seguendo il Cammino di Santiago di Compostela per continuare i massacri in Spagna, mentre il secondo risal\u00ec la valle della Garonna, uccidendo cagots ed ebrei.\nMesso al corrente della carneficina, Pierre Raymond de Comminge (c.1290-1341), che Papa Giovanni XXII aveva nominato arcivescovo di Tolosa, scrisse al Papa per chiedere aiuto e consiglio. Il Papa accus\u00f2 il re di Francia Filippo V d'irresponsabilit\u00e0 e si stup\u00ec con il legato Gaucelme de Jean, suo nipote, \u00abche la lungimiranza reale abbia trascurato di reprimere gli eccessi e il pernicioso esempio dei Pastoureaux, che dovremmo piuttosto chiamare lupi, rapaci e omicidi, la cui condotta offende gravemente la maest\u00e0 divina, disonora il potere reale e rappresentano, per tutto il reame dei pericoli inesprimibili se non vengono fermati\u00bb .\nCi\u00f2 non imped\u00ec ai pastoureaux di marciare sulla sede pontificia di Avignone per attaccare il papa. In quattro giorni arrivarono alle porte di Carcassonne, dove l'armata reale li attendeva sotto il comando di Aimeric de Cros, siniscalco di Linguadoca, con il supporto delle truppe del giovane Gastone II di Foix-B\u00e9arn, allora dodicenne. I pastoureaux furono schiacciati.\nI superstiti fuggirono nella regione di Narbonne. I consolati cittadini, avvertiti dal siniscalco, misero le loro citt\u00e0 in stato difensivo e cos\u00ec anche fece, su ordine papale, l'arcivescovo Bernard de Fargues . Le strade e i passaggi furono chiusi: vennero catturati sistematicamente tutti i vagabondi e chiunque sembrasse anche lontanamente un pastoureau. Nell'autunno del 1320 non ne restava pi\u00f9 neppure uno in Linguadoca."}
{"id": "111875", "revid": "125185595", "url": "https://it.wikipedia.org/wiki?curid=111875", "title": "American Football Conference", "text": "L'American Football Conference (o AFC) \u00e8 una delle due categorie o \"conference\" (l'altra \u00e8 la National Football Conference) che costituiscono la National Football League, lega di football americano degli Stati Uniti d'America.\nLa AFC fu costituita prima della stagione del 1970 con le squadre provenienti dall'American Football League quando quest'ultima si fuse con la NFL. L'accordo della fusione prevedeva che le due nuove \"conference\" avrebbero compreso lo stesso numero di squadre al loro interno, perci\u00f2 3 squadre provenienti dalla NFL, i Baltimore Colts, i Cleveland Browns ed i Pittsburgh Steelers, furono obbligate ad entrare nella nuova AFC. Il trasferimento all'inizio fu duramente contestato dai tifosi di queste citt\u00e0.\nDopo la riorganizzazione della NFL del 2002, l'AFC \u00e8 costituita da 16 squadre, suddivise in 4 \"division\": AFC North, AFC East, AFC South e AFC West, ognuna di 4 squadre. Durante la \"regular season\", ogni squadra gioca due volte con le altre tre squadre della stessa \"division\" (a casa e in trasferta) ossia sei partite; inoltre gioca altre 10 partite con altrettante squadre scelte dalla NFL nel mese di maggio. Due di questi avversari sono decisi sulla base dei risultati della stagione precedente. Le altre 8 gare si disputano con le squadre componenti altre due \"division\" della NFL; questo abbinamento tra le diverse \"division\" cambia ogni anno.\nAlla fine di ogni \"regular season\" hanno luogo i play-off tra le 6 migliori squadre della AFC:\nAl termine dei playoff ha luogo la finale di \"conference\", detta \"AFC Championship Game\". Il vincitore di questo incontro \u00e8 il Campione dell'AFC, riceve il \"Lamar Hunt Trophy\"\" ed incontra il Campione della NFC nel Super Bowl."}
{"id": "111882", "revid": "117539766", "url": "https://it.wikipedia.org/wiki?curid=111882", "title": "Hermeto Pascoal", "text": "Pascoal \u00e8 considerato una delle figure pi\u00f9 importanti della scena musicale brasiliana, e mentore di molti musicisti connazionali quali Milton Nascimento, Airto Moreira e Flora Purim, ma anche ispiratore di grandi jazzisti, da Miles Davis a John McLaughlin.\n\u00c8 difficile circoscrivere il genere musicale di appartenenza di Hermeto, ma semplificando si potrebbe definire jazz.\nHermeto spesso usa la natura come base e ispirazione per le sue composizioni, e impiega strumenti non convenzionali come teiere, giocattoli e addirittura versi di animali.\n\u00c8 un solista virtuoso e pieno di energia e, oltre a cantare, suona numerosissimi strumenti: tastiere, sassofono, chitarra, flauto, fisarmonica e quasi tutti gli ottoni.\nIn una trasmissione televisiva brasiliana del 1999 \u00e8 stato visto improvvisare cantando con la bocca immersa in una tazza piena di acqua.\nIl suo nome giunse all'attenzione del pubblico nel 1971 quando partecip\u00f2 all'incisione del disco di Miles Davis \"Live/Evil\", dove Pascoal suonava in numerosi brani, anche di sua composizione. Davis dichiar\u00f2 che Hermeto Pascoal era \"uno dei pi\u00f9 impressionanti musicisti al mondo\".\nAltre collaborazioni di Pascoal coinvolsero i musicisti Airto Moreira, e Flora Purim, Ant\u00f4nio Carlos Jobim, Gil Evans; \u00e8 apparso anche come ospite per le orchestre sinfoniche di Berlino e Copenaghen.\nDagli anni settanta si concentr\u00f2 principalmente sui suoi gruppi (in particolare \"Hermeto Pascoal e Grupo\"), partecipando a prestigiosi festival come il Montreux Jazz Festival nel 1979.\nPascoal ha composto numerosissimi brani (inclusa una \"Cartoon Symphony\"), ma ha inciso a proprio nome soltanto una dozzina di dischi, tra i quali \"Slaves Mass\" (Warner, 1976), con il bassista Ron Carter, Moreira e la Purim, \"Eu e Eles\" (Radio MEC, 1999), testimonianza della sua creativit\u00e0 eclettica, e l'ultimo uscito, \"Mundo Verde Esperan\u00e7a\" (Radio MEC, 2002).\nSoprannominato \"o bruxo\" (lo stregone) o anche \"o mago\" (il mago), Pascoal \u00e8 un albino ed ha un aspetto particolare: per questo motivo da giovane \u00e8 stato molto deriso. "}
{"id": "111885", "revid": "287204", "url": "https://it.wikipedia.org/wiki?curid=111885", "title": "Punto di ancoraggio", "text": "Il punto di ancoraggio in arrampicata, alpinismo e nelle discipline tecnicamente affini come speleologia e torrentismo \u00e8 un punto nel quale viene fissata la corda alla roccia, ghiaccio o pannelli artificiali nel caso di arrampicata indoor. Il punto di ancoraggio \u00e8 quindi uno dei componenti della \"catena di assicurazione\".\nIl punto di ancoraggio deve dare la possibilit\u00e0 di fissarsi in modo stabile e sicuro alla superficie, mentre la corda viene collegata generalmente attraverso un moschettone o (pi\u00f9 comunemente) un rinvio che permettono di fissare la corda in modo stabile oppure di lasciarla scorrere al suo interno, in funzione della finalit\u00e0 del punto di ancoraggio.\nI punti di ancoraggio vengono utilizzati per assicurare gli arrampicatori o alpinisti alla sosta, per fissare la corda per le calate e per ridurre l'altezza della caduta del capocordata. In questo caso i punti di ancoraggio sono disposti tra un punto di sosta e l'altro, e la loro distanza varia in base al grado di difficolt\u00e0 dell'ascensione, e alla possibilit\u00e0 di trovare punti di ancoraggio naturali o punti nella superficie adatti al fissaggio dei punti di ancoraggio artificiali.\nTipi di punti di ancoraggio.\nI punti di ancoraggio si dividono in \"naturali\", che sfruttano le caratteristiche dell'ambiente, ed \"artificiali\", ottenuti tramite attrezzi collegati alla parete.\nPunti di ancoraggio naturali.\nI \"punti di ancoraggio naturali\" sono molteplici, potenzialmente qualunque supporto in grado di reggere la caduta (da valutare attentamente, potendo raggiungere le decine di kN) e intorno al quale possa essere sistemato un cordino o una fettuccia, tra cui:\nSu ghiaccio:\nPunti di ancoraggio artificiali.\nI pi\u00f9 comuni tipi di \"punti di ancoraggio artificiale\" per ascensione su roccia sono:\nI pi\u00f9 comuni tipi di punti di ancoraggio artificiale per ascensione su ghiaccio sono:\nI punti di ancoraggio artificiali possono essere \"estemporanei\", rimossi o rimovibili al termine dell'ascensione (o discesa in speleologia e torrentismo) come nut, friends e spesso i chiodi convenzionali, oppure \"permanenti\", in grado di resistere per lungo tempo nell'ambiente, come gli spit e i punti di ancoraggio resinati.\nSecondo le attuali normative un attrezzo per il punto di ancoraggio artificiale deve avere una tenuta di 22 KN o superiore."}
{"id": "111888", "revid": "1315817", "url": "https://it.wikipedia.org/wiki?curid=111888", "title": "Emilio Costa", "text": "Fu professore di storia del diritto romano a Parma e a Bologna.\nImportanti i suoi studi delle fonti non giuridiche dell'antichit\u00e0 classica."}
{"id": "111892", "revid": "599013", "url": "https://it.wikipedia.org/wiki?curid=111892", "title": "Videogioco rompicapo", "text": "Un videogioco rompicapo (puzzle game in lingua inglese) \u00e8 il termine utilizzato per identificare quella particolare categoria di videogiochi dedicata alla soluzione di enigmi sotto forma di puzzle logici, strategici o in cui, ad esempio, si deve completare una sequenza (numeri, parole, forme geometriche), ecc.\nStoria.\nI primi giochi del tipo erano cartacei, che apparivano sulle pubblicazioni cartacee come quotidiani, o meccanici come il cubo di Rubik. \nLa vetta pi\u00f9 alta raggiunta da questa categoria \u00e8 considerata la pubblicazione di Tetris che ha avuto diversi rifacimenti e adattamenti, ma che nel tempo non ha mai cambiato la propria struttura.\nDescrizione generale.\nIn questo genere videoludico bisogna risolvere dei rompicapo. . In questo caso i colori e la struttura delle forme giocano un ruolo importante.\nUna caratteristica in controtendenza rispetto a tutti gli altri videogiochi \u00e8 che ."}
{"id": "111893", "revid": "125434190", "url": "https://it.wikipedia.org/wiki?curid=111893", "title": "National Football Conference", "text": "La National Football Conference (o NFC) \u00e8 una delle due \"conference\" (l'altra \u00e8 la American Football Conference) che costituiscono la National Football League. La NFC fu costituita prima della stagione del 1970 con 13 squadre provenienti dalla NFL, quando questa si fuse con l'American Football League.\nDopo la riorganizzazione della NFL del 2002, la NFC \u00e8 costituita da 16 squadre, suddivise in 4 \"division\" NFC North, NFC East, NFC South e NFC West, ognuna di 4 squadre. Durante la \"regular season\", ogni squadra gioca due volte con le altre tre squadre della stessa \"division\" (a casa e in trasferta), ossia sei partite; inoltre gioca altre 10 partite con altrettante squadre scelte dalla NFL nel mese di maggio. Due di questi avversari sono decisi sulla base dei risultati della stagione precedente. Le altre 8 gare si disputano con le squadre componenti altre due \"division\" della NFL; questo abbinamento tra le diverse \"division\" cambia ogni anno.\nAlla fine di ogni \"regular season\" hanno luogo i play-off tra le 6 migliori squadre della NFC:\nAl termine dei playoff ha luogo la finale di \"conference\", detta \"NFC Championship Game\". Il vincitore di questo incontro \u00e8 il Campione della NFC, riceve il \"George Halas Trophy\"\" ed incontra il Campione dell'AFC nel Super Bowl."}
{"id": "111894", "revid": "122122528", "url": "https://it.wikipedia.org/wiki?curid=111894", "title": "Ennis", "text": "Ennis (in irlandese: \"Inis\") \u00e8 una cittadina della Repubblica d'Irlanda, \"county town\" della contea del Clare.\nGeografia.\nHa una popolazione di circa 25.000 abitanti. Situata sul fiume Fergus, si trova a nord di Limerick e a sud di Galway, sulla strada N18 che le collega.\nIl nome gaelico attuale \u00e8 la forma abbreviata di \"Inis Cluain Ramh Fhada\" (\"Lunga isola di prato in fila\").\nStoria e cultura.\nEnnis sorse intorno a un'importante abbazia francescana, costruita approssimativamente nel 1242 dalla famiglia O'Brien: l'edificio divenne molto importante durante il suo momento di auge, per la conoscenza e la cultura.\nTuttavia il maggior ruolo storico di Ennis lo ricopre senz'altro il commercio: da sempre considerata un'importante \"market town\" irlandese, tutt'oggi ospita non di rado un mercato del bestiame nella piazza principale, anche se l'attivit\u00e0 sta conoscendo da anni una veloce decrescita.\nUn grosso colpo lo sub\u00ec nel 2001 per una violenta infezione virale che colp\u00ec molti capi di bestiame in Irlanda: grazie a tempestive contromisure, il Clare sub\u00ec pochi danni in confronto ad altre contee, ma gli influssi negativi si sentirono pesantemente a Ennis.\nIl centro cittadino \u00e8 formato da edifici antichi e stradine strette, molte delle quali oggi rese isole pedonali o a senso unico per favorire il transito di pedoni e veicoli, che tuttavia molte volte si trovano comunque imbottigliati, specialmente nei momenti di punta. Numerosi negozi caratteristici affollano il centro, sia antichi che moderni, rendendo lo \"shopping\" a Ennis particolarmente stimolante. La parte vecchia della citt\u00e0 \u00e8 dominata della Pro-Cathedral of Saint Peter and Saint Paul (\"Pro-cattedrale dei Santi Pietro e Paolo\").\nEnnis \u00e8 diventata un importante centro per la musica tradizionale irlandese negli ultimi quindici anni, e, ogni fine maggio, ospita il \"Fleadh Nua\", secondo festival del genere musicale in questione per grandezza in Irlanda.\nInfrastrutture e trasporti.\nIl territorio di Ennis \u00e8 attraversato dalla strada nazionale primaria N18, che collega Galway a Limerick, che risulta essere il principale punto di riferimento stradale della propria contea.\nLa stazione ferroviaria di Ennis \u00e8 posizionata sulla linea Limerick\u2013Athenry ed \u00e8 servita dai treni della Iarnr\u00f3d \u00c9ireann che collegano lo scalo di Limerick Colbert a quello di Galway. Fino al 1961, dalla stazione si diramava la linea a scartamento ridotto denominata West Clare Railway che all'altezza della stazione di Moyasta Junction si separava in due rami: uno terminante presso Kilkee, mentre il secondo giungeva a Kilrush.\nLa citt\u00e0, inoltre, \u00e8 vicina allo Shannon International Airport, aeroporto internazionale che \u00e8 servito da quasi tutti i voli dall'America."}
{"id": "111905", "revid": "2128848", "url": "https://it.wikipedia.org/wiki?curid=111905", "title": "Ruud van Nistelrooij", "text": "Considerato uno dei pi\u00f9 forti attaccanti della propria generazione, \u00e8 il primatista di reti (38) con la maglia del Manchester United nelle competizioni calcistiche europee. Con i suoi 60 gol segnati in Champions League rientra tra i primi dieci marcatori nelle competizioni UEFA per club.\nNel marzo del 2004 \u00e8 stato inserito da Pel\u00e9 nel FIFA 100, una speciale lista dei 125 migliori calciatori viventi.\nCaratteristiche tecniche.\nCentravanti dal vasto repertorio tecnico e notevolmente efficace sotto porta sia di testa che con entrambi i piedi, van Nistelrooij coniugava ottime doti fisiche e movenze raffinate e rare doti tecniche. Veloce e abile nel gioco aereo, \u00e8 stato talvolta accostato al connazionale Marco van Basten. \u00c8 reputato uno dei migliori calciatori della sua generazione.\nCarriera.\nClub.\nEsordi e PSV Eindhoven.\nI primi passi da professionista li mosse con la squadra di seconda divisione olandese del Den Bosch, dove rest\u00f2 fino al 1997, con 69 partite e 17 gol. In seguito pass\u00f2 al Heerenveen. Qui trascorse una buona stagione e cominci\u00f2 a farsi notare (31 incontri e 13 gol). Nel 1998 fu acquistato per 6 milioni di euro dal PSV Eindhoven, una delle migliori squadre olandesi. Anche qui riusc\u00ec a segnare molte reti e a rendersi decisivo in numerose occasioni, divenendo ben presto il pezzo pregiato del club di Eindhoven, che grazie ai suoi 75 gol in 3 anni vinse 2 campionati e 2 Supercoppe dei Paesi Bassi.\nManchester United.\nNel 2000 il cedette il calciatore al Manchester United per 28 milioni di euro. Poco dopo la formalizzazione dell'accordo, per\u00f2, il giocatore si ruppe i legamenti crociati durante un allenamento e il contratto fu annullato. Il trasferimento a Manchester avvenne l'anno successivo, dopo l'esito positivo delle visite mediche. Con lo United vinse la Premier League e la Supercoppa nel 2003, la Coppa d'Inghilterra nel 2003-2004 e la Coppa di Lega nel 2005-2006. Nel 2002-2003 fu, con 25 reti, anche capocannoniere di Premier League, come negli anni della Eredivisie, di cui era stato il miglior marcatore in due stagioni.\nCon il Manchester arriv\u00f2 per van Nistelrooij la consacrazione a talento di fama mondiale e un posto tra i pi\u00f9 forti attaccanti del mondo. \u00c8 stato il pi\u00f9 veloce calciatore del Manchester a raggiungere quota 100 gol, dato che c'\u00e8 riuscito solo in 2 stagioni e mezzo, con una media di circa un gol a partita. \u00c8 stato anche per due anni di fila capocannoniere della UEFA Champions League (nel 2001-2002 con 10 gol e nel 2002-2003 con 12 gol). La sua annata migliore fu il 2002-2003 (segn\u00f2 44 gol stagionali). Si classific\u00f2 6\u00ba nella classifica del Pallone d'oro 2003, vinto dallo juventino Pavel Nedv\u011bd.\nIl 30 maggio 2005 espresse la volont\u00e0 di lasciare la societ\u00e0 per incomprensioni con l'allenatore Alex Ferguson. Ciononostante rimase un'altra stagione a Manchester, arrivando secondo nella classifica dei cannonieri, preceduto da Thierry Henry. In questa occasione, per\u00f2, sorse un'altra polemica, visto che Ferguson tenne l'olandese in panchina per le ultime 7 partite, consentendo ad Henry di superarlo per numero di gol. L'esclusione dalla finale della Coppa di Lega inglese e le continue polemiche con l'allenatore scozzese lo portarono a chiedere alla societ\u00e0 di essere messo sul mercato.\nReal Madrid.\nIl 27 luglio 2006 si trasferisce al Real Madrid per 15 milioni di euro. Va a segno con la nuova squadra gi\u00e0 alla seconda giornata della Primera Divisi\u00f3n spagnola, realizzando una tripletta. Alla fine della sua prima stagione in Spagna segna 25 reti, sfiorando la vittoria della Scarpa d'oro (conquistata da Francesco Totti, autore di una sola rete in pi\u00f9), complice anche l'infortunio subito nell'ultima partita contro il Maiorca, infortunio che non impedisce alla sua squadra, nonostante lo svantaggio iniziale, di vincere la partita per 3-1 e, in virt\u00f9 del successo, di conquistare il titolo nazionale a scapito del Barcellona. Alla sua prima stagione nella capitale spagnola van Nistelrooij ha vinto, dunque, Liga e titolo di Pichichi. Ha inoltre eguagliato il primato di Hugo S\u00e1nchez, segnando in sette partite consecutive con il Real Madrid.\nIl 9 gennaio 2008 firma il rinnovo del contratto, in scadenza il 30 giugno dello stesso anno, fino al 2010, con l'opzione di prolungamento annuale. Infortunatosi a marzo 2008, torna in campo, dopo l'operazione alla caviglia, il 7 maggio 2008, nella partita contro il Barcellona, contro cui va a segno su calcio di rigore. Alla fine della stagione 2007-2008 i suoi gol sono 20 in 32 presenze.\nDopo aver segnato 7 gol in 10 presenze nella stagione 2008-2009, nel novembre 2008 si \u00e8 infortunato al ginocchio destro e deve rimanere inattivo per 6-8 mesi.\nAmburgo.\nIl 23 gennaio 2010 firma un contratto di diciotto mesi, in scadenza il 30 giugno 2011, con l'Amburgo, squadra della Bundesliga tedesca. Nella prima partita disputata Ruud realizza una doppietta contro lo Stoccarda.\nMalaga.\nIl 2 giugno 2011 ritorna in Spagna firmando per il Malaga. Fa il suo debutto nel campionato spagnolo il 28 agosto nella sconfitta per 2-1 contro il Siviglia e segna il suo primo gol il 1\u00ba ottobre nella vittoria per 3-2 contro il Getafe. Viene nominato miglior attaccante del decennio 2001-2011 dal IFFHS con 86 gol. Il 14 maggio 2012 annuncia il suo ritiro dal calcio giocato.\nNazionale.\nIn Nazionale esord\u00ec appena ventiduenne contro la , segnando il primo gol nel 1999 in un'amichevole contro il . Al Mondiale 1998 non venne convocato, e dovette saltare per infortunio anche gli Europei 2000, giocati in casa dai .\nQuattro anni pi\u00f9 tardi ha potuto partecipare a una manifestazione continentale, gli Europei 2004, segnando 4 gol in 5 partite.\nDopo aver aiutato i Paesi Bassi nelle qualificazioni \u00e8 stato convocato per il campionato del mondo 2006 in Germania, in cui ha segnato un gol, ma non \u00e8 stato messo in campo nell'ottavo di finale perso contro il .\nIl 23 gennaio 2007 ha annunciato che non giocher\u00e0 pi\u00f9 con la sua Nazionale, ma il 25 maggio, dopo essersi sentito pi\u00f9 volte al telefono con il C.T., \u00e8 tornato sui propri passi. \u00c8 stato tra i 23 convocati della Nazionale di Marco van Basten per il campionato d'Europa 2008, dove ha segnato un gol contro l' e uno contro la .\nUn mese dopo ha annunciato il suo addio alla Nazionale dichiarando di aver preso la scelta dopo aver valutato gli impegni con il Real Madrid e la selezione del suo paese ed aver concluso che sarebbe stato un impegno troppo gravoso per il suo fisico giocare con entrambe le squadre.\nTuttavia, dopo il buon inizio in campionato con l'Amburgo, il ct olandese Bert van Marwijk il 3 settembre 2010 lo convoca per le gare di qualificazione agli Europei 2012, il calciatore rientra quindi in nazionale, ritrovando anche il gol contro il San Marino.\nIn totale ha segnato 35 gol assestandosi al quinto posto tra i goleador alla pari con Faas Wilkes.\nAllenatore.\nDopo il mondiale 2014 entra nello staff insieme a Danny Blind di Guus Hiddink che \u00e8 stato nominato nuovo commissario tecnico della nazionale olandese.\nIl 29 giugno 2015 nonostante le dimissioni di Guus Hiddink e la nomina seguente di Danny Blind come nuovo commissario tecnico, rimane assistente e viene affiancato da Marco van Basten nel ruolo di vice. Il 3 febbraio 2016 lascia il ruolo di assistente degli \"Oranje\" e accetta l'offerta di allenare i giovani dai diciassette ai diciannove anni del PSV Eindhoven. Due anni dopo viene promosso alla guida dell'Under-19 mentre dal 17 dicembre 2019 \u00e8 anche assistente di Ronald Koeman in Nazionale. Il 7 gennaio 2021, ora alla guida dell\u2019Under-18, viene annunciato che allener\u00e0 lo in Eerste Divisie a partire dalla stagione seguente ed \u00e8 anche assistente del nuovo CT Frank de Boer in vista dell\u2019Europeo.\nStatistiche.\nPresenze e reti nei club.\nTra club e nazionale, van Nistelrooij ha giocato globalmente 682 partite segnando 401 reti, alla media di 0,58 gol a partita.\n\"Statistiche aggiornate al termine della carriera da calciatore.\""}
{"id": "111944", "revid": "599013", "url": "https://it.wikipedia.org/wiki?curid=111944", "title": "Barry Sheene", "text": "Carriera.\nNato nella periferia londinese, fu introdotto nel mondo delle moto da suo padre Frank, meccanico, preparatore e amico di Francisco Bult\u00f3 (patron della Bultaco), che assembl\u00f2 inizialmente una moto di 50\u00a0cm\u00b3 con motore Ducati. Successivamente possedette una Triumph Tiger, una Bultaco e una Derbi.\nEsord\u00ec come pilota di motociclismo a diciotto anni, riuscendo ad ottenere buoni risultati a livello nazionale. Nel 1970 ebbe l'opportunit\u00e0 di esordire nel mondiale in occasione dell'ultima prova stagionale, il GP di Spagna. Corse in classe 500 in sella ad una Bultaco ma dovette ritirarsi; utilizzando invece una Suzuki ottenne il secondo posto in classe 125. Nel 1971 vinse quattro Gran Premi, 3 in sella ad una Suzuki 125 e uno con una Kreidler 50\u00a0cm\u00b3, terminando la stagione al secondo posto nella classifica della ottavo di litro. Per due anni non ottenne per\u00f2 nessun risultato di rilievo, tanto da far credere di essere un pilota finito. Nel 1973 partecip\u00f2 e vinse la prima edizione della Formula 750, partecipando anche ad alcune edizioni successive.\nPassato alla 500 nel 1974, fino al 1981 Sheene conquist\u00f2 19 vittorie che gli valsero, nel 1976 e nel 1977, il titolo di campione del mondo con la Suzuki RG 500. Il 28 giugno 1975 regala anche alla Suzuki 4 cilindri la prima vittoria sul circuito di Assen (l'Universit\u00e0 per i motociclisti) nella \"mezzo litro\" sorpassando Agostini all'ultimo giro nella S prima del traguardo. Negli anni successivi sub\u00ec la supremazia agonistica dell'astro emergente del motociclismo Kenny Roberts, classificandosi secondo nel campionato mondiale del 1978 e terzo in quello del 1979 (dietro anche all'italiano Virginio Ferrari).\nCelebre per il temperamento esuberante, allegro e scanzonato sia in pista che nella vita privata, nel corso della sua carriera sportiva ebbe alcuni gravissimi incidenti, che non gli impedirono per\u00f2 di continuare a gareggiare. Il pi\u00f9 tragico di questi gli occorse nel 1975, quando sulla sopraelevata di Daytona rimedi\u00f2 fratture in tutto il corpo a causa dello scoppio dello pneumatico posteriore della sua Suzuki TR 750 e la conseguente caduta a 280\u00a0km/h. Ottenne la sua ultima vittoria in una corsa iridata nel 1981, alla guida di una Yamaha. Terribili anche le conseguenze della caduta al circuito Paul Ricard nel 1980, dove subisce l'amputazione del mignolo sinistro, completamente maciullato.\nNel 1982 durante le prove per la gara di Silverstone si fracass\u00f2 le gambe finendo con la sua Yamaha 500 contro la moto del francese Patrick Igoa caduto poco prima e rimasto in mezzo alla pista. In quest'occasione, i chirurghi ricompongono i suoi arti con 27 viti, pregandolo poi di abbandonare le competizioni. L'inglese decider\u00e0 diversamente e conquister\u00e0 ancora un podio sotto la pioggia del Sud Africa nel motomondiale 1984, con una Suzuki RG 500. Sheene, a seguito di questi infortuni, dovette subire numerosi e complessi interventi chirurgici che gli permisero di ricostruire gli arti inferiori a prezzo di numerose viti nelle ossa per tenerle insieme e ottenne il triste primato di pilota pi\u00f9 fratturato della storia del Motomondiale.\nDopo una breve parentesi alla Yamaha e un ritorno alla Suzuki dell'importatore inglese Harris nell'ultimo anno di gare, si ritir\u00f2 dalle competizioni nel 1984. Si trasfer\u00ec in Australia per fare il commentatore sportivo, allettato anche dal clima che avrebbe portato benefici al suo fisico minato dalle numerose fratture. Saltuariamente ha guidato moto storiche, come in occasione del GP britannico svoltosi a Donington Park dove vinse due gare in sella ad una Norton 500; due mesi dopo fin\u00ec secondo dietro all'ex campione del mondo Wayne Gardner durante il festival di Goodwood di velocit\u00e0. La sua ultima vittoria \u00e8 datata settembre 2002, in una gara per moto d'epoca a Goodwood, davanti a Wayne Gardner.\nBarry Sheene mor\u00ec prematuramente a 52 anni. Il cancro gli era stato diagnosticato il 22 giugno 2002, un tumore all'esofago e allo stomaco che Barry annunci\u00f2 in agosto. Promise ai suoi fan che avrebbe lottato per vincere, ricevette testimonianze di affetto da tantissimi appassionati, ma luned\u00ec 10 marzo 2003 il suo corpo si arrese alla malattia. Il giorno precedente avrebbe dovuto partecipare come starter d'eccezione al Gran Premio d'Australia di Formula 1. Valentino Rossi, suo grande ammiratore, omaggi\u00f2 Barry Sheene dopo la sua morte, dopo la vittoria al GP d'Australia, sventolando una bandiera col numero 7, numero di gara di Barry.\nIl personaggio.\nRestano memorabili, oltre alle sue imprese in pista, alcuni episodi avvenuti in diversi aeroporti poich\u00e9 passando sotto il macchinario che controlla la presenza di metallo, per individuare pistole e coltelli, Sheene provocava sempre l'innesco della sirena di allarme e doveva spiegare ai poliziotti che in corpo aveva una notevole quantit\u00e0 di metallo, consistente in viti e piastre, che i chirurghi gli avevano impiantato per curare i suoi numerosi infortuni di gara. Per tale motivo era soprannominato \"Iron Man\" (\"Uomo d'acciaio\"), nomignolo che soppiant\u00f2 l'originario soprannome di \"Baronetto\", dovuto al fatto di essere stato insignito dell'ordine dell'Impero Britannico, e di presentarsi in circuito con una Mercedes o una Rolls-Royce, poi sostituite da un elicottero.\nStoricamente, \u00e8 stato il primo pilota del motomondiale a rinunciare al numero 1 di campione del mondo per tenere il suo numero 7 sulle carene, ad indossare tute di pelle colorate (anzich\u00e9 nere, come si usava all'epoca) e a chiedere il paraschiena. Prov\u00f2 a crearlo lui stesso con una serie di visiere da casco assemblate in modo tale da attutire gli urti durante le cadute. Fu anche uno dei primi ad utilizzare il casco integrale e a scagliarsi, boicottandolo, contro il Tourist Trophy, gara considerata troppo pericolosa."}
{"id": "111947", "revid": "640277", "url": "https://it.wikipedia.org/wiki?curid=111947", "title": "MANOLITO", "text": "MANOLITO (MP2P) \u00e8 il protocollo di comunicazione proprietario utilizzato prima da Blubster e poi anche da Piolet. \nConsiste in un network decentralizzato, ovvero non richiede l'utilizzo di server centrali.\nConsente elevate velocit\u00e0 e un anonimato \"maggiore\" rispetto a molti altri network.\nNella rete MP2P risiedono solo file musicali (MP3), visto che nessun altro tipo di file \u00e8 ammesso.\nStoria.\nIl protocollo venne ideato da Pablo Soto e il cui codice \u00e8 chiuso e di propriet\u00e0. Blubster e Piolet sono gli unici due client che utilizzano MP2P. Dopo un avvio promettente, questo network ha subito una brusco stop tanto che sempre pi\u00f9 utenti chiedono l'apertura del suo codice sorgente. MP2P lascia che il numero di IP, (gli utenti connessi), sia trasparente (quindi facilmente rintracciabile) ma non consente di tenere traccia del materiale scambiato. Un altro punto di forza \u00e8 la sua estrema flessibilit\u00e0 nel poter accogliere nuove caratteristiche tecniche."}
{"id": "111950", "revid": "33689", "url": "https://it.wikipedia.org/wiki?curid=111950", "title": "Game &amp; Watch", "text": "I sono una serie di giochi elettronici portatili, ideati da Gunpei Yokoi (noto anche per l'invenzione della croce direzionale e del Game Boy) e prodotti da Nintendo tra il 1980 e il 1991. Possono essere considerati console dedicate, nel qual caso appartengono alla seconda generazione.\nEssi sono composti di un corpo di materiale plastico simile a quello di una calcolatrice in cui sono integrati lo schermo LCD e i tasti d'azione. L'apparecchio, oltre al gioco, \u00e8 in grado di funzionare da orologio e sveglia (da cui il nome). Molti modelli sono dotati di due schermi, installati sulle due met\u00e0 del supporto plastico che si apre nello stile di un portafogli verticale, come i pi\u00f9 recenti Nintendo 3DS e Nintendo DS. Al loro interno \u00e8 presente una CPU a 4 bit della famiglia Sharp SM5xx, con incorporate piccole aree RAM e ROM e un circuito per gestire schermi LCD. Il peso minimo di un apparecchio \u00e8 60\u00a0g.\nIntorno al 1983 la Nintendo era probabilmente il maggior produttore mondiale di questo tipo di giochi, producendone circa unit\u00e0 al mese, dei quali un quarto destinato al mercato giapponese e il resto all'esportazione; in particolare negli USA ne venivano esportati all'anno e in Europa all'anno. Complessivamente si vendettero 43,4 milioni di unit\u00e0, di cui 12,87 milioni in Giappone.\nIl prezzo originale di un Game &amp; Watch era di 5.800 yen, e il fatturato nel primo anno fu di 60 miliardi di yen.\nVersioni.\nI Game &amp; Watch vennero venduti in varie versioni che presentano diverse esperienze di gioco. In tutto uscirono 59 modelli. Tra i giochi prodotti vi sono \"Chef\", \"Fire\", \"Greenhouse\" e \"Manhole\", sviluppati unicamente in forma Game &amp; Watch, ma ci furono anche adattamenti di alcuni giochi del NES o arcade, come \"Donkey Kong\", \"The Legend of Zelda\", \"Super Mario Bros.\" e \"Balloon Fight\". Come protagonista di molti dei giochi originali fu introdotto l'omino Mr. Game &amp; Watch, divenuto una mascotte della serie.\nLa rivista \"Retrogame Magazine\" prov\u00f2 a fare una selezione dei dieci migliori Game &amp; Watch, nell'ordine: \"Zelda\", \"Donkey Kong\", \"Octopus\", \"Mario's Cement Factory\" (\"New Wide Screen\"), \"Turtle Bridge\", \"Oil Panic\", \"Greenhouse\", \"Parachute\", \"Chef\", \"Fire\" (\"Wide Screen\").\nCome ogni fenomeno di massa, anch'essi furono soggetti a imitazioni, le pi\u00f9 note sono quelle di Tiger Electronics, con la loro serie di giochi elettronici, e VTech con la loro serie \"Time &amp; Fun\", venduti in Italia dalla Polistil col nome di \"Schiacciapensieri\".\nAl giorno d'oggi, essi sono ricercati da parecchi collezionisti di videogiochi nella loro versione originale, mentre per il grande pubblico sono state create conversioni dei pi\u00f9 importanti Game &amp; Watch per le varie incarnazioni del Game Boy e del Nintendo DS nella serie \"Game &amp; Watch Gallery\", che oltre a includere una versione del gioco simile all'originale, ne offre un'altra completamente riveduta sotto l'aspetto grafico e sonoro.\nGrazie al successo dei Game &amp; Watch, diverse aziende li vollero sponsorizzare o utilizzare come gadget con il proprio marchio. Tra queste Dove, Mitsubishi, Smarties e Bosch. Furono prodotte perci\u00f2 alcune varianti rimarchiate, a tiratura molto limitata, divenute eccezionali rarit\u00e0 molto ricercate dai collezionisti.\nSerie.\nI singoli giochi sono descritti in Lista di Game &amp; Watch.\nStoria.\nSecondo la diceria, alla fine degli anni '70 Gunpei Yokoi ebbe l'idea dei Game &amp; Watch tornando a casa in treno e vedendo un altro passeggero che giocherellava distrattamente\ncon la calcolatrice per ammazzare il tempo. Nei fatti, l'idea non era nuova e la Mattel Electronics aveva gi\u00e0 prodotto giochi elettronici portatili a tema sportivo basati su LED. Si poteva tuttavia fare di molto meglio. La Nintendo produceva giocattoli e Yokoi, che lavorava gi\u00e0 al reparto Nintendo Research &amp; Development 1, si impegn\u00f2 a progettare dispositivi piccoli e con alta durata della batteria, per essere competitivi nel prezzo e nella portatilit\u00e0.\nSi scelsero schermi LCD della Sharp, il cui costo stava calando molto in quel periodo, e le piccole batterie a bottone. Inizialmente si riutilizzarono i circuiti per display a sette segmenti delle calcolatrici e i giochi disponevano di 72 segmenti, di cui 28 utilizzati per l'orario. Il nome provvisorio era Micro Game, ma la presenza dell'orologio diede il nome definitivo Game &amp; Watch (\"gioco &amp; orologio\"). Nella serie \"Gold\" venne aggiunta anche la sveglia, rendendoli precursori degli smartwatch.\nNonostante difficolt\u00e0 di programmazione e il ridotto numero di persone assegnate al progetto dalla Nintendo, il 28 aprile 1980 usc\u00ec il primo Game &amp; Watch e all'inizio continuarono al ritmo di circa uno al mese. Nintendo riteneva che il punto di forza della serie fosse l'originalit\u00e0, per cui si susseguirono i cambiamenti. La prima novit\u00e0 di rilievo fu la serie \"Wide Screen\" del 1981, dotata di schermo pi\u00f9 ampio. In questa serie si inizi\u00f2 anche a utilizzare licenze di personaggi famosi come Topolino o Snoopy. Un'altra grossa innovazione fu la serie \"Multi Screen\" nel 1982, dotata di doppio schermo e apribile, un antenato del Nintendo DS. Makoto Kano, responsabile del design all'epoca, racconta che per studiare il sistema di apertura dovette comprare dei portacipria. Con il doppio spazio su schermo vennero giochi pi\u00f9 complessi e le prime trasposizioni in Game &amp; Watch di giochi arcade. Con il Multi Screen \"Donkey Kong\" venne introdotta per la prima volta nel mondo dei videogiochi una vera croce direzionale, innovazione fortemente sostenuta da Yokoi per superare i limiti dei bottoni singoli senza l'ingombro del joystick.\nNel 1983 uscirono i \"Tabletop\" da tavolo, tecnicamente ammirevoli, ma ingombranti, costosi e alimentati da grosse batterie torcia; non furono un successo di vendite. L'effetto grafico di questi modelli \u00e8 comunque notevole, grazie a complessi sistemi di specchi e pellicole colorate. La tecnologia fu riutilizzata nei pi\u00f9 piccoli e pi\u00f9 economici \"Panorama Screen\". Altra variazione di successo furono i colorati \"New Wide Screen\", mentre l'insolito formato \"Super Color\" fu un tentativo poco riuscito. Le ultime innovazioni furono il multigiocatore con la linea \"Micro Vs.\", dotata di due piccoli controller estraibili e di ben 10\u00a0cm di schermo, e gli originali \"Crystal Screen\" dotati di schermo totalmente trasparente."}
{"id": "111951", "revid": "125095474", "url": "https://it.wikipedia.org/wiki?curid=111951", "title": "Daniel Pedrosa", "text": "Nella sua carriera ha vinto tre titoli del motomondiale consecutivi, uno nella classe 125 (2003) e due nella classe 250 (2004 e 2005), diventando il pi\u00f9 giovane pilota a vincere due mondiali consecutivi in questa categoria.\nVincitore di 54 Gran Premi, \u00e8 all'ottavo posto (a pari merito con Micheal Doohan) nella classifica dei piloti con il maggior numero di gare vinte. Inoltre, \u00e8 al terzo posto all time nella lista dei piloti con pi\u00f9 podi conquistati, 153. \nNel 2018 viene inserito nella Hall Of Fame della MotoGP, diventando ufficialmente leggenda di questo sport.\nCarriera.\nNel 1998 arriv\u00f2 costantemente tra i primi posti nel campionato mondiale delle minimoto, un anno dopo, nel 1999 divenne vicecampione nel torneo nazionale spagnolo del motociclismo e infine nel 2000 conquist\u00f2 il campionato monomarca, riservato esclusivamente a giovani piloti della Honda. La casa motociclistica giapponese decise di puntare su di lui e di farlo esordire l'anno successivo nel motomondiale nella classe 125. Il 12 luglio 2018 annuncia che la stagione \"MotoGP 2018\" sar\u00e0 per lui l'ultima in cui garegger\u00e0.. Detiene il record di 16 stagioni consecutive con almeno una vittoria all'attivo.\nClasse 125.\nNell'anno del suo esordio, nel 2001 ottenne 100 punti, frutto di due terzi posti (Comunit\u00e0 Valenciana e Pacifico) e l'ottavo posto nella classifica finale gli vale il premio di \"Rookie of the year\" a soli quindici anni. Corse con una Honda RS 125 R del team Junior Telefonica Movistar. I compagni di squadra sono stati Toni El\u00edas e Joan Oliv\u00e9.\nNel 2002, con compagno di squadra Oliv\u00e9, ottenne tre vittorie (Olanda, Pacifico e Comunit\u00e0 Valenciana), tre secondi posti (Catalogna, Gran Bretagna e Repubblica Ceca), tre terzi posti (Sudafrica, Francia e Malesia) e sei pole position (Giappone, Sudafrica, Paesi Bassi, Portogallo, Pacifico e Comunit\u00e0 Valenciana), giungendo al terzo posto nella graduatoria finale (dietro il francese Arnaud Vincent e al sammarinese Manuel Poggiali) con 243 punti.\nNel 2003 ottenne cinque vittorie (Sudafrica, Francia, Catalogna, Repubblica Ceca e Malesia), un secondo posto in Italia e tre pole position (Olanda, Brasile e Pacifico). Vinse il mondiale della ottavo di litro con 223 punti, nonostante un infortunio a entrambe le caviglie avvenuto nelle prove del Gran Premio d'Australia che gli imped\u00ec di correre gli ultimi due Gran Premi (Australia e Comunitat Valenciana) e che mise in grave pericolo la continuazione professionistica del pilota.\nClasse 250.\nNel 2004 dopo il brutto infortunio, pass\u00f2 alla classe 250 con una Honda RS 250 R e vinse il titolo al primo tentativo, divenendo cos\u00ec il primo pilota a vincere il titolo 125cc (2003) e poi il titolo 250cc in anni consecutivi, primato ancora oggi imbattuto. Durante la stagione ottenne sette vittorie (Sudafrica, Francia, Germania, Gran Bretagna, Giappone, Malesia e Comunit\u00e0 Valenciana), cinque secondi posti (Italia, Catalogna, Paesi Bassi, Brasile e Qatar), un terzo posto in Repubblica Ceca, e quattro pole position (Francia, Portogallo, Giappone e Comunit\u00e0 Valenciana).Vinse il titolo con una gara di anticipo al Gp d'Australia con 317 punti, con diciannove anni e diciotto giorni divenendo il pi\u00f9 giovane pilota a conquistare il titolo iridato della classe 250 nella storia del Motomondiale. Un altro record ottenuto fu alla gara di apertura, vincendo in Sud Africa ha fatto di lui il pilota pi\u00f9 giovane a vincere un Gran Premio 250cc, ed il pilota pi\u00f9 giovane a prendere la vittoria in due classi diverse. In questo anno, se si esclude il secondo Gran Premio (quello di casa, corso a Jerez), \u00e8 sempre arrivato tra i primi quattro in ogni corsa. In questa stagione il suo compagno di squadra \u00e8 stato Hiroshi Aoyama, con cui sar\u00e0 anche l'anno successivo.\nNel 2005 rimane nella quarto di litro pur avendo ricevuto offerte da parte della MotoGP. In questa stagione si riconferma e vince nuovamente il titolo, con 309 punti conquistati e con un margine di 55 punti sul secondo classificato, l'australiano Casey Stoner. In questa stagione ottiene otto vittorie (Spagna, Francia, Italia, Catalogna, Germania, Repubblica Ceca, Australia e Comunit\u00e0 Valenciana), tre secondi posti (Olanda, Giappone e Turchia) e cinque pole position (Spagna, Francia, Catalogna, Gran Bretagna e Comunit\u00e0 Valenciana). Nel 2005 ottiene vari primati, fu il pilota pi\u00f9 giovane a vincere due titoli consecutivi della 250cc, e si proclama il migliore dei giovani piloti della storia del Motomondiale, con un totale di 21 vittorie prima di compiere 20 anni, battendo cos\u00ec il record di Valentino Rossi, fermo a 17.\nMotoGP.\nNel 2006 passa alla MotoGP in sella alla RC211V del team Repsol Honda, con compagno di squadra Nicky Hayden. Realizza la prima vittoria in questa classe a Shanghai, al GP di Cina e raddoppia in Inghilterra, a Donington. Oltre alle due vittorie, in questa stagione ha ottenuto due secondi posti (Spagna e Stati Uniti), quattro terzi posti (Francia, Paesi Bassi, Repubblica Ceca e Malesia) e quattro pole position (Cina, Francia, Gran Bretagna e Germania). A fine stagione \u00e8 5\u00ba con 215 punti.\nPedrosa dopo la vittoria a Donington, alterna vari podi ma solo dopo quasi un anno riesce a centrare nel GP di Germania, al Sachsenring, la sua terza vittoria nella classe regina. A fine stagione 2007 conquista il 2\u00ba posto nel mondiale con 242 punti, alle spalle di Casey Stoner e della sua Ducati Desmosedici. Oltre alle due vittorie ottiene tre secondi posti (Spagna, Italia e Portogallo), tre terzi posti (Qatar, Catalogna e Malesia) e cinque pole position (Spagna, Giappone, Australia, Malesia e Comunit\u00e0 Valenciana).\nPer la stagione 2008 lascia il suo tradizionale numero di gara, il 26, e gareggia con il numero 2, derivante dal piazzamento nella stagione 2007. Nella prima prova della stagione 2008, in Qatar, ottiene un terzo posto. Nella successiva gara a Jerez, vince davanti a Valentino Rossi ottenendo il nuovo record della pista. Dopo una prima met\u00e0 di stagione in cui colleziona altri cinque podi, una vittoria nel Gran Premio di Catalogna ed \u00e9 primo in classifica piloti, Pedrosa cade in staccata, sotto la pioggia, durante il GP di Germania al Sachsenring. Questa caduta ha provocato la frattura dell'indice della mano sinistra e la distorsione della caviglia destra; a causa di quest'infortunio non prender\u00e0 parte al GP successivo, quello degli Stati Uniti.\nDa quel momento, per i suoi numerosi problemi fisici, le sue prestazioni non saranno pi\u00f9 all'altezza della prima parte della stagione; nei gran premi successivi torna sul podio solo in Giappone giungendo terzo e negli ultimi due GP della stagione 2008 si piazzer\u00e0 secondo a Sepang e a Valencia. Altri piazzamenti sul podio sono stati: i secondi posti in Portogallo, Cina e Olanda, i terzi posti in Italia, Gran Bretagna e Giappone. Nel corso della stagione ha ottenuto anche due pole position (Francia e Malesia). A fine stagione \u00e8 3\u00ba con 249 punti. Nel 2009 vince sia a Laguna Seca che a Valencia, in entrambe le circostanze davanti a Valentino Rossi e Jorge Lorenzo. Quest'anno il suo compagno di squadra \u00e8 stato Andrea Dovizioso, dopo aver passato tre stagioni con Hayden. Gli altri podi sono stati: tre secondi posti (Spagna, Repubblica Ceca e Malesia), sei terzi posti (Giappone, Francia, Germania, San Marino, Portogallo e Australia); ha ottenuto inoltre due pole position (Francia e Indianapolis). A fine stagione \u00e8 3\u00ba con 234 punti.\nIl 2010 incomincia con un secondo posto nel circuito di Jerez de la Frontera e una vittoria in Italia, ma anche risultati mediocri, arrivando settimo in Qatar, quinto in Francia e ottavo in Gran Bretagna. Giunge secondo nelle due gare successive (dietro a Jorge Lorenzo) e ottiene una vittoria nel Gran Premio motociclistico di Germania. Pedrosa, secondo in classifica, cade per\u00f2 nella successiva gara a Laguna Seca mentre si trovava in testa lasciando campo libero a Jorge Lorenzo sia in gara sia in campionato (scivolando a meno 72 punti da Lorenzo, primo in classifica). Nella Repubblica Ceca giunge secondo dietro a Lorenzo. A Indianapolis Pedrosa vince invece la gara davanti a Ben Spies e a Lorenzo e fa lo stesso al circuito di Misano, stavolta davanti a Lorenzo e a Valentino Rossi. Giunge secondo ad Aragona dietro a Casey Stoner. Durante le prove per il Gran Premio motociclistico del Giappone Pedrosa cade, fratturandosi una clavicola e rientra in Spagna per farsi operare. A causa di questa caduta \u00e8 costretto a saltare il Gran Premio del Giappone, di Malesia e di Australia. Riesce a rientrare in pista per le ultime due gare della stagione, giungendo ottavo in Portogallo e settimo a Valencia. A fine stagione \u00e8 secondo con 245 punti. Durante questa stagione ha ottenuto anche quattro pole position.\nNel 2011 rimane nello stesso team, con compagni di squadra Casey Stoner e Andrea Dovizioso. Giunge terzo nella prima gara in Qatar e nel successivo Gran Premio di Spagna, disputato sotto la pioggia, giunge secondo dietro a Jorge Lorenzo. Il giorno dopo la gara si opera per risolvere il problema al braccio. In Portogallo riesce a vincere la gara e portandosi a meno 4 punti dalla testa del campionato. Nel Gran Premio di Francia tuttavia cade durante la gara, fratturandosi la clavicola destra a causa di un contatto con Marco Simoncelli. A causa di questo incidente \u00e8 costretto a saltare il Gran Premio di Catalogna, Gran Bretagna e Olanda. Torna in pista al Mugello, ottenendo un ottavo posto. Vince la successiva gara in Germania, davanti a Jorge Lorenzo e a Casey Stoner. Negli Stati Uniti giunge terzo.\nOttiene una pole position in Repubblica Ceca ma cade in gara e viene costretto al ritiro. A Indianapolis, San Marino e in Aragona giunge secondo. In Giappone Pedrosa vince la gara. Ottiene la pole position in Malesia, ma la gara viene cancellata a seguito dell'incidente mortale di Marco Simoncelli. Termina la stagione al 4\u00ba posto con 219 punti.\nIl 2012 comincia con un secondo posto in Qatar dietro a Jorge Lorenzo. Nelle due gare successive (Spagna e Portogallo) giunge terzo, dietro al compagno di squadra Casey Stoner e a Lorenzo. In Francia ottiene la pole position ma in gara, disputata sotto la pioggia, non va oltre il quarto posto. In Catalogna giunge secondo dietro a Lorenzo, mentre a Silverstone in Inghilterra giunge nuovamente terzo, dietro a Lorenzo e a Stoner. In Olanda ottiene un secondo posto ancora dietro a Stoner e in Germania riesce invece a raggiungere la prima vittoria della stagione. In Italia ottiene la pole position, ma giunge secondo dietro a Lorenzo. A Laguna Seca, arriva terzo dietro a Stoner e a Lorenzo. A Indianapolis ottiene la pole position e vince la corsa davanti a Lorenzo. Vince anche in Repubblica Ceca, dove riesce ad avere la meglio su Lorenzo, grazie a un sorpasso all'ultima curva proprio durante l'ultimo giro della gara.\nPortatosi a soli 13 punti dalla testa del mondiale detenuta da Lorenzo, Pedrosa ottiene la pole anche a San Marino, ma in gara viene costretto dalla direzione a partire ultimo a causa di un problema alla moto durante il giro di allineamento. Nonostante questo cerca subito di recuperare posizioni, ma dopo poche curve cade a causa di un contatto con H\u00e9ctor Barber\u00e1; Lorenzo vince cos\u00ec la gara, portandosi a 38 punti di vantaggio su Pedrosa. Pedrosa riesce a vincere le tre gare successive (Aragona, Giappone, Malesia), sempre davanti a Lorenzo. In Australia scatta bene dalla terza casella ma nel corso del secondo giro cade nel tentativo di allungare su Stoner e Lorenzo, il quale con il suo secondo posto conquista matematicamente il titolo mondiale. A Valencia ottiene la pole position e la vittoria, malgrado fosse stato costretto a partire dalla corsia dei box, per aver cambiato le gomme durante il giro di allineamento. Termina la stagione al 2\u00ba posto, con 332 punti.\nNel 2013 rimane nello stesso team, con compagno di squadra Marc M\u00e1rquez. Ottiene tre vittorie (Spagna, Francia e Malesia), sette secondi posti (Gran Premio delle Americhe, Italia, Catalogna, Indianapolis, Repubblica Ceca, Australia e Comunit\u00e0 Valenciana), due terzi posti (Gran Bretagna e Giappone) e due pole position (Italia e Catalogna) e termina la stagione al 3\u00ba posto con 300 punti. In questa stagione \u00e8 costretto a saltare il Gran Premio di Germania a seguito di una botta alla testa in una caduta nelle prove libere del GP, che gli ha causato abbassamenti di pressione del sangue e problemi relativi al nervo vago. Nel corso del GP di Aragona si ritira per un contatto con il compagno di squadra Marc M\u00e1rquez. Il contatto provoca il taglio del cavo che gestisce l'elettronica, senza pi\u00f9 informazioni derivanti dal sensore la moto lo scaraventa a terra provocando una violenta caduta fortunatamente senza conseguenze.\nNel 2014 ottiene una vittoria in Repubblica Ceca, due secondi posti (Americhe e Argentina) e due terzi posti (Qatar e Spagna). Subito dopo il Gran Premio di Spagna viene operato all'avambraccio destro per risolvere un problema di sindrome compartimentale che non gli consentiva di guidare con la dovut\u00e0 sensibilit\u00e0. In Catalogna giunge terzo dopo essere partito dalla pole position. In Olanda finisce terzo. In Germania giunge secondo. Nel Gran Premio di San Marino e in Comunit\u00e0 Valenciana giunge terzo. Conclude il campionato al 4\u00ba posto con 246 punti.\nNel 2015 nella gara di apertura in Qatar conclude 6\u00ba dietro al compagno di squadra Marc M\u00e1rquez. Dopo il Gran Premio si sottopone a un'operazione chirurgica per risolvere la sindrome compartimentale all'avambraccio destro che lo affligge gi\u00e0 dal 2014. Dopo l'operazione salta tre gran premi e ritorna in occasione del GP di Francia a Le Mans, arrivando quarto nel GP del Mugello e tornando sul podio con il terzo posto al GP di Catalogna. Giunge poi ottavo nel successivo Gran Premio di Assen, con una lesione subita da una caduta nel warm up che gli ha condizionato la gara lesionandogli il mignolo. In Germania giunge secondo, tornando al podio per la seconda volta nella stagione. Arriva secondo in Aragona. Vince il suo primo Gran Premio della stagione a Motegi, cosa che non succedeva dal GP di Brno del 2014.\nIn Malesia, ottiene la pole position e vince la gara, ottenendo la seconda vittoria stagionale e la prima vittoria partendo dalla pole position da Valencia 2012. A Valencia, ultima gara della stagione, arriva terzo in volata con M\u00e1rquez e Lorenzo. Termina il mondiale in 4\u00aa posizione con 206 punti. Durante la stagione ha collezionato: 2 vittorie, 2 secondi posti, 2 terzi posti e 1 pole position.\nNel 2016 giunge terzo in Argentina e ottiene successivamente il secondo podio dell'anno a Barcellona. Nel gran premio di Misano partendo ottavo dalla griglia di partenza, riesce recuperare e a vincere la sua prima gara stagionale e cos\u00ec a collezionare una vittoria a stagione per oltre 15 anni in carriera. Durante le FP2 del Gran Premio del Giappone, Pedrosa cade rompendosi la clavicola destra, dovendo tornare in Spagna a farsi operare. Il suo posto in squadra viene preso, come nella stagione precedente, dall'esperto pilota giapponese Hiroshi Aoyama. Non corre neanche in Australia, dove viene sostituito da Nicky Hayden. In Malesia viene sostituito nuovamente da Aoyama. Conclude la stagione al 6\u00ba posto con 155 punti.\nNel 2017 \u00e8 nuovamente pilota titolare del team Repsol Honda, con lo stesso compagno di squadra delle ultime quattro stagioni. Nel terzo appuntamento disputatosi ad Austin in Texas ottiene il primo piazzamento a podio della stagione, grazie al terzo posto dietro a Marc M\u00e1rquez e Valentino Rossi. Nella gara di casa a Jerez, Pedrosa parte dalla pole position e conclude in prima posizione davanti a Marc M\u00e1rquez e Jorge Lorenzo. Al Gran Premio di Le Mans in Francia parte dalla quinta fila in tredicesima posizione, riuscendo a rimontare in gara per chiudere terzo sul podio. In Catalogna giunge terzo dopo essere partito dalla pole position. In Germania ritorna sul podio in terza posizione dietro a Marc M\u00e1rquez e Jonas Folger. In Repubblica Ceca giunge secondo dietro a Marc M\u00e1rquez. Al Gran Premio d'Austria arriva terzo dietro a Dovizioso e Marquez. Nel GP d'Aragona ottiene un secondo posto che gli vale l'ottavo podio della stagione. Ottiene la pole position in Malesia e la vittoria a Valencia, di conseguenza chiude la stagione al 4\u00ba posto con 210 punti.\nNel 2018 rimane nel team Repsol Honda, assieme al compagno di squadra delle ultime cinque stagioni Marc M\u00e1rquez. In Qatar ottiene un settimo posto mentre in Argentina \u00e8 vittima di un incidente causato da Johann Zarco al primo giro di gara. Dopo l'intervento alla frattura procuratasi in Argentina, decide di correre il gran premio delle Americhe e ottiene un settimo posto. Ad Jerez \u00e8 ancora una volta vittima innocente di un incidente avvenuto con le due Ducati di Dovizioso e di Lorenzo. Nelle successive quattro gare disputate in Francia, Italia, Spagna e Paesi Bassi non ottiene risultati importanti, mentre il 12 luglio 2018 organizza una conferenza stampa per ufficializzare il suo ritiro dal mondo delle corse e dalla MotoGP dichiarando che sar\u00e0 il suo ultimo anno da pilota. Il 15 novembre 2018, in occasione del suo ultimo gran premio da pilota, che si \u00e8 tenuto a Valencia, riceve l'onore di entrar a far parte della Hall Of Fame del Motomondiale insieme ai pi\u00f9 grandi piloti di sempre. Ottiene come miglior risultato cinque quinti posti (Francia, Catalogna, Aragona, Malesia e Comunit\u00e0 Valenciana) e termina la stagione all'11\u00ba posto con 117 punti. A fine 2018 annuncia che collaborer\u00e0 per due anni insieme al team KTM come tester e collaudatore; a dicembre tiene un primo test privato sulla pista di Jerez con la nuova RC16.\nIl 2019 non inizia come sperato; pur essendosi ritirato dalle corse, \u00e8 costretto a operarsi per una doppia frattura alla spalla destra rimediata nel corso dell'inverno. Questo intervento forza lo stop anche come tester per diversi mesi. La prima apparizione ufficiale in sella alla nuova moto si svolge a giugno nei test di Barcellona. In agosto dopo la separazione tra Johann Zarco ed il team per l'anno 2020, rifiuta l'offerta di tornare a correre in MotoGP proprio per KTM e decide di continuare come tester. A settembre torna a gareggiare ma in una gara speciale, partecipando al festival di Goodwood, una rievocazione di auto e moto storiche. La moto utilizzata per la corsa \u00e8 stata una Norton Manx del 1963.\nIl 16 dicembre 2020 viene confermato da KTM nello stesso ruolo di collaudatore anche per la stagione 2021. Il 20 luglio 2021 KTM annuncia, dopo alcune indiscrezioni, il ritorno alle competizioni di Pedrosa come wildcard per il Gran Premio di Stiria, a distanza di quasi tre anni dall'ultima apparizione in MotoGP. Nonostante una pesante collisione con Lorenzo Savadori, lo spagnolo riesce a terminare la gara in decima posizione."}
{"id": "111952", "revid": "125811850", "url": "https://it.wikipedia.org/wiki?curid=111952", "title": "Obelerio", "text": "Origini e contesto storico.\nNon si conosce nulla delle sue origini. Proveniente da Malamocco, a detta di una redazione duecentesca del \"Chronicon Altinate\" era figlio di un Egilio o Eneagilio.\nIl suo dogado si inserisce nelle convulse vicende che caratterizzarono la Venezia dell'VIII-IX secolo. L'incoronazione di Carlo Magno con la conseguente formazione del Sacro Romano Impero aveva provocato le proteste di Bisanzio che si dichiarava unica legittima erede dell'Impero Romano. Sul piano lagunare, questi eventi avevano portato alla costituzione di un partito filobizantino, particolarmente forte nell'antica capitale Eraclea, e di un partito filofranco, rappresentato principalmente nella nuova sede di Malamocco. Gli scontri sfociavano spesso nella violenza e avevano visto, tra l'altro, l'uccisione del patriarca di Grado Giovanni, vicino all'imperatore d'occidente e al papa, per mano di Maurizio Galbaio, figlio e coreggente del doge Giovanni (802). Questo episodio, tuttavia, non si era dimostrato risolutivo, poich\u00e9 al patriarca assassinato era successo un suo parente, Fortunato, il quale conferm\u00f2 la linea filofranca incontrando personalmente a Salz Carlo Magno.\nL'elezione e la politica filofranca.\nMentre il Ducato veniva insanguinato dalle lotte armate, in particolare tra Eraclea e la vicina Equilio gli oppositori del doge, riunitisi a Treviso (in territorio franco), fomentarono la caduta dei Galbaio che, tra la fine dell'803 e l'inizio dell'804, furono esiliati. Al loro posto fu eletto Obelerio il quale presto nomin\u00f2 suo coreggente il fratello Beato, dalle moderate tendenze filobizantine.\nLa loro politica stabilizzatrice fu assai drastica: Eraclea ed Equilio vennero costrette all'obbedienza e i loro rappresentanti confinati a Malamocco. Fortunato, dal canto suo, pot\u00e9 riprendere il pieno possesso del patriarcato anche se dovette attendere alcuni mesi pi\u00f9 del dovuto per l'ostilit\u00e0, non meglio spiegata, dello stesso Obelerio.\nNell'805 Obelerio e Beato si recarono a Diedenhofen presso la corte di Carlo Magno, accompagnati dal duca e dal vescovo di Zara in rappresentanza dei Dalmati. In quell'occasione, fu stipulata una \u00ab\"ordinatio de ducibus et populis tam Venetiae quam Dalmatiae\"\u00bb di cui non \u00e8 chiaro il contenuto; \u00e8 ovvio, tuttavia, che queste circostanze sancirono il passaggio del Ducato dall'orbita bizantina a quella franca.\nLa reazione di Bisanzio.\nBench\u00e9 il partito filobizantino non fosse ancora completamente sconfitto, questa volta furono direttamente i Greci ad intervenire. Nell'806 Niceforo I invi\u00f2 a Venezia una flotta al comando di Niceta per ristabilire l'ordine e ribadire la propria supremazia. Mancando l'aiuto dei Franchi, Fortunato fugg\u00ec in terraferma mentre Obelerio e Beato si sottomisero senza opporsi; anzi, Obelerio fu premiato per la sua rinnovata fedelt\u00e0 ai Bizantini e ricevette il titolo di spatario. Nell'807 Niceta concluse una tregua con il re d'Italia Pipino e ripart\u00ec per Costantinopoli assieme ad alcuni prigionieri filofranchi e allo stesso Beato che, ricevuto dall'imperatore, ottenne il titolo di ipato e torn\u00f2 in patria.\nQuesto precario equilibrio tra le due potenze cominci\u00f2 a scricchiolare gi\u00e0 nell'809, quando Paolo, duca di Cefalonia, invase la laguna con una flotta. Dopo uno scontro con il presidio franco di Comacchio, i Bizantini si fermarono a Malamocco sperando di incontrare Pipino e di concludere un accordo. I tentativi diplomatici, tuttavia, fallirono anche a causa di Obelerio e dei suoi, i quali continuavano a mantenere un comportamento ambiguo, dubbiosi se schierarsi dall'una o dall'altra parte. Paolo, quindi, ritir\u00f2 la flotta e Pipino decise di invadere il Ducato.\nL'invasione di Pipino e l'esilio.\nL'invasione franca della Venezia fu descritta dettagliatamente da Giovanni Diacono, ma va detto che costui visse due secoli dopo, lasciando un racconto alquanto romanzato e non certamente imparziale. Secondo il suo racconto la responsabilit\u00e0 dello scontro fu tutta di Pipino che, violando gli accordi, attacc\u00f2 via terra e via mare il Ducato spingendosi sino ad Albiola, a pochi passi dalla capitale Malamocco; fu allora che i due dogi reagirono con energia, trionfando sugli invasori.\nMolto pi\u00f9 vicina alla realt\u00e0 - per quanto breve - \u00e8 la versione riportata negli annali franchi: secondo questi ultimi fu l'atteggiamento incerto dei dogi a far saltare gli accordi e a spingere Pipino ad attaccare il Ducato. Avrebbe poi sottomesso i Veneti, ma dovette presto ritirarsi con il ritorno della flotta greca.\nQuesto evento sanc\u00ec la definitiva sconfitta dei sostenitori dei Franchi. Sul finire dell'810 i due dogi tentarono di schierarsi ancora una volta al fianco dei Bizantini, ma la loro posizione era ormai compromessa. Obelario tent\u00f2 di fuggire presso i Franchi, ma venne da questi riconsegnato ai Greci che lo imprigionarono a Costantinopoli; Beato, invece, fu confinato a Zara dove mor\u00ec l'anno successivo. Al loro posto venne eletto, nell'811, Agnello Particiaco.\nIl ritorno e la morte.\nObelario trascorse in esilio poco meno di un ventennio. Verso l'829, mentre Giovanni Particiaco succedeva al fratello Giustiniano, rientr\u00f2 a Malamocco e vi radun\u00f2 i propri seguaci per tentare un colpo di mano. Giovanni dapprima tent\u00f2 di sollevargli contro le stesse truppe malamocchine ma, di fronte all'ammutinamento di queste ultime, reag\u00ec con efferata violenza: distrusse la citt\u00e0 e fece decapitare Obelerio. La sua testa venne esposta come monito a future ribellioni, quindi fu piantata su un palo nei pressi di Mestre, sul confine tra il Ducato e il Sacro Romano Impero."}
{"id": "111973", "revid": "125366006", "url": "https://it.wikipedia.org/wiki?curid=111973", "title": "Riva Trigoso", "text": "Riva Trigoso \u00e8 una frazione di abitanti del comune di Sestri Levante, nella citt\u00e0 metropolitana di Genova.\nGeografia fisica.\nSituata a sud-est del capoluogo comunale di Sestri Levante, la frazione \u00e8 formata da due parti distinte: Trigoso, la pi\u00f9 antica, all'interno e in collina, e Riva, sul mare, anticamente nominata \"la Ripa\". Riva si affaccia su un ampio golfo delimitato da due promontori: punta Manara sul lato ovest, dietro la quale si trova la citt\u00e0 di Sestri Levante, e punta Baffe sul lato est, dietro la quale si trova Moneglia. I due toponimi, Riva e Trigoso, sono stati abbinati per la prima volta nel 1874, nella denominazione della stazione ferroviaria \"Riva-Trigoso\", situata allora a met\u00e0 strada tra i due borghi. La denominazione congiunta \u00e8 entrata a poco a poco nell'uso comune, per identificare impropriamente la sola frazione di Riva.\nNel centro del golfo sfocia il torrente Petronio, che in estate \u00e8 spesso in secca anche totale mentre in inverno si riempie velocemente, che divide Riva in due parti, la zona di Ponente e quella di Levante. La zona a Ponente conserva l'aspetto di un tipico e antico borgo ligure di pescatori, anche se negli ultimi decenni, con l'aumentare del turismo, si \u00e8 rinnovata con l'apertura di alcune infrastrutture ricettive-turistiche e con spiaggia completamente \"libera\". La zona di Levante, invece, \u00e8 costituita da abitazioni risalenti in gran parte al Novecento, ospita il cantiere navale della Fincantieri e i principali esercizi commerciali e stabilimenti balneari. Questa zona \u00e8 un po' pi\u00f9 raccolta del borgo di Ponente, ma \u00e8 molto affollata, specie durante la stagione estiva. Entrambe le zone rivane godono di rispettive passeggiate a mare che costeggiano una spiaggia naturale molto ampia (circa totali di linea di battigia).\n\u00c8 possibile affermare, inoltre, che la spiaggia di Riva sia divisa in due distinte parti: quella pi\u00f9 affollata e pi\u00f9 ampia si trova vicino al centro del paese, l'altra \u00e8 situata ad est verso Moneglia, dove si trova uno scoglio chiamato \"Asseu\", che affiora dalle acque e fino al 2020 era raggiungibile tramite una passerella, poi smantellata. Questa seconda zona, anche se decisamente pi\u00f9 piccola, non \u00e8 meno frequentata della prima. La zona in cui \u00e8 situata la seconda spiaggia \u00e8 chiamata Borgo Ren\u00e0. Le due spiagge sono separate dai cantieri navali.\nOrigine del nome.\nL'abbinamento dei toponimi Riva e Trigoso risale al 1874, anno di apertura della stazione ferroviaria \"Riva-Trigoso\", situata allora a met\u00e0 strada tra i due borghi.\nSociet\u00e0.\nTradizioni e folclore.\nOgni anno, nel periodo di Ferragosto, si svolgono i festeggiamenti della Solennit\u00e0 della Madonna del Buon Viaggio: la sera del 15 agosto si tiene una storica processione in cui la statua della Madonna ed i tre grandi crocifissi che normalmente si trovano nella chiesa di San Pietro vengono trasportati per le strade del paese da volontari a partire dalle ore 20:30. Al momento dei cambi ciascun volontario improvvisa un particolare volteggio per passare il crocifisso al successivo portatore. La processione raggiunge Borgo Ren\u00e0, dove la Madonna viene appoggiata sopra una barca, per poi essere riportata a Riva dopo i discorsi di rito da parte del parroco. I festeggiamenti sono tradizionalmente conclusi con uno spettacolo pirotecnico sulla spiaggia alle ore 23:30, quando la Madonna \u00e8 stata portata di nuovo in chiesa dopo averle fatto eseguire il movimento di saluto al mare. La sera successiva (16 agosto), nella parte di Levante, viene celebrata una Messa sul mare che termina con una suggestiva scia di lumini posati in acqua da turisti e rivani.\nIn luglio si svolge la sagra \"del Bagnun\", tipico piatto marinaro locale preparato con acciughe, aglio, olio, pomodoro e pane, che originariamente veniva cucinato e consumato dai marinai liguri durante i lunghi viaggi per i commerci marittimi; al giorno d'oggi, il pane va a sostituire proprio le gallette impiegate sulle imbarcazioni. La sagra \u00e8 una delle pi\u00f9 antiche della Liguria; nata nel 1960, ad oggi l'unica estate in cui non ha avuto luogo \u00e8 quella del 2020, a causa della pandemia di COVID-19 in corso in tale periodo. Nella serata del terzo sabato di luglio (la sagra si svolge durante venerd\u00ec, sabato e domenica di quella settimana), il piatto viene cucinato in grandi quantit\u00e0 su un caratteristico gruppo di fornelli a forma di grossa tinozza (dopo che gli ingredienti sono stati pazientemente preparati da volontari) e distribuito gratuitamente a popolazione locale e turisti, pazientemente in coda sulla passeggiata di Ponente, dalle ore 19 fino alle 23.30, quando viene effettuato uno spettacolo pirotecnico che conclude la serata.\nAnnualmente, nella data del 26 dicembre, a partire dal 2002, la popolazione rivana partecipa al \"Cimento invernale\", organizzato anch'esso dal Comitato del Bagnun. Il \"Cimento invernale\" consiste in un tuffo in mare in pieno inverno come se fosse estate. L'evento cattura persone di ogni et\u00e0, anche dai comuni vicini.\nDa segnalare anche due imbarcazioni tipiche del paese: il \"leudo rivano\", armato a vela latina con un albero molto inclinato in avanti, e il \"rivanetto\", che ha le stesse linee del leudo rivano ma dimensioni minori (\u00e8 pi\u00f9 grande del \"gozzo\" ma non supera comunque i 12 metri).\nIstituzioni, enti e associazioni.\nNella frazione di Riva sono presenti alcune associazioni di pesca sportiva, anche dilettantistica, e il Comitato del \"Bagnun\", organizzatore dell'omonima sagra che offre ogni anno a rivani e turisti un piatto gratuito di Bagnun. Quest'ultimo partecipa anche a fiere gastronomiche e gemellaggi con altre associazioni della stessa tipologia anche all'estero.\nCultura.\nCucina.\nA Riva Trigoso si possono gustare tipiche specialit\u00e0 liguri come la focaccia (bianca, con le cipolle, con il formaggio, dolce, etc).\nLa specialit\u00e0 tipica della zona \u00e8 per\u00f2, come gi\u00e0 detto, il \"Bagnun\", una zuppa di mare a base di acciughe, aglio, olio, pomodoro e pane bruschettato, piatto che, un tempo, veniva preparato e consumato dai marinai locali a bordo dei leudi, bordeggiando per commerciare da e verso la Corsica.\nEconomia.\nCantieri navali.\nRiva Trigoso \u00e8 sede di uno dei pi\u00f9 antichi e pi\u00f9 importanti cantieri navali italiani, attualmente di propriet\u00e0 della societ\u00e0 Fincantieri. Esso fu fondato il 1\u00ba agosto del 1897 dal senatore Erasmo Piaggio tra la zona di Levante e Borgo Ren\u00e0, dove si trova tuttora. Durante le due guerre mondiali ha subito gravi danni, venendo sempre ricostruito. Nel 2004 vi \u00e8 stata varata la prima portaerei della Marina Militare Italiana, il \"Cavour\", varo passato alla storia locale per essere stato l'ultimo eseguito nella maniera tradizionale con l'ingresso diretto dello scafo in acqua; da allora le navi vengono fatte scendere su una chiatta con rimorchiatore, spesso rimorchiate in altri cantieri per il completamento e messe in acqua successivamente. Parecchie navi di grande stazza, come ad esempio traghetti e fregate, sono state varate in precedenza in questi cantieri, e tuttora vi si costruiscono importanti imbarcazioni ad uso militare e civile.\nNella zona di Ponente era presente un fabbricato impiegato dai Cantieri Navali Liguri per il rimessaggio e la costruzione di imbarcazioni da diporto, detto familiarmente il \"Cantierino\". Questo stabile, dopo essere stato in disuso per diversi anni, \u00e8 stato demolito tra il 2012 ed il 2016; al suo posto sono stati costruiti un edificio che ospita un bar, una biblioteca ed una sala per congressi ed una nuova sezione della passeggiata a mare, per migliorare la vocazione turistica del borgo. Un ulteriore piccolo cantiere era situato nel borgo di Ren\u00e0, ma, dopo essere stato gravemente danneggiato dalle mareggiate, \u00e8 stato demolito.\nAcciaieria di Trigoso.\nNegli anni settanta venne realizzata, nelle vicinanze della stazione ferroviaria di Riva Trigoso, un'acciaieria, specializzata nella produzione di lamiere sottili, dalla Fabbrica Italiana Tubi, che aveva sede a Sestri Levante. Nel 1982, quando il gruppo entr\u00f2 in amministrazione straordinaria, a Trigoso lavoravano 642 dipendenti. La lavorazione \u00e8 stata ripresa dall'Arinox del gruppo Arvedi, con occupazione ridotta a 250 unit\u00e0.\nTurismo.\nPer via di queste installazioni industriali, Riva non ha mai potuto connotarsi come localit\u00e0 esclusivamente e strettamente turistica, nonostante sia dotata di un'ampia spiaggia sabbiosa e sassosa che si estende per tutta la lunghezza del golfo e la struttura urbanistica e architettonica di un tipico borgo ligure lasci trasparire una lunga storia che giustifica una visita o un soggiorno.\nInoltre vi \u00e8 stata e vi \u00e8 tuttora un'intensa opera di urbanizzazione e modernizzazione, che ha finito per snaturarne le origini di villaggio di pescatori.\n\u00c8 in corso di stesura il progetto per dotare la frazione di una struttura museale dedicata al trasporto marittimo.\nPer diversi anni la particolarit\u00e0 pi\u00f9 nota \u00e8 stata il \"Presepio dei Delfini\", un gruppo in bronzo posato dello scultore di Brugnato Pietro Ravecca, di cui nel 2002 sono state realizzate due copie, costituito da una Nativit\u00e0 con cinque statue in cui in luogo del bue e dell'asino vi sono due delfini. Le due copie dell'opera sono differenti per quanto riguarda la posizione dei delfini; una di esse \u00e8 stata posizionata presso il sagrato della chiesa di Santa Sabina a Trigoso, dove si trova tuttora, mentre l'altra in origine era stata installata sul fondale del mare, sommersa a circa 12 metri di profondit\u00e0, al largo della baia di Riva Ponente in corrispondenza di precise coordinate geografiche, dove era visibile immergendosi con una maschera. Con il trascorrere degli anni questo Presepio \u00e8 stato danneggiato e restaurato presso il cantiere navale Fincantieri; attualmente non \u00e8 stato riposizionato in mare a causa di alcune difficolt\u00e0 tecniche, ma si trova nei giardini pubblici di viale Rimembranza a Sestri Levante.\nInfrastrutture e trasporti.\nStrade.\nIl casello autostradale pi\u00f9 vicino \u00e8 quello di Sestri Levante sull'autostrada A12.\nAi margini dell'abitato e sulle colline retrostanti si sviluppa la SS1 Aurelia.\nRiva \u00e8 collegata a Moneglia tramite la strada litoranea detta \"delle Gallerie\", in cui il transito \u00e8 regolato a senso unico alternato da semafori cos\u00ec programmati:\nTale regolamentazione \u00e8 effettuata perch\u00e9 le gallerie (un tempo gallerie ferroviarie) sono molto strette e consentono il passaggio di una sola fila di veicoli in un solo senso.\nRiva Trigoso \u00e8 inoltre collegata quotidianamente alle localit\u00e0 vicine dai servizi di autobus affidati fino al 2020 alla societ\u00e0 ATP Esercizio e che dal 2021 sono passati in gestione ad AMT.\nFerrovie.\nLa frazione \u00e8 attraversata dalla linea ferroviaria Genova-Pisa, sulla quale \u00e8 presente la stazione di Riva Trigoso, in posizione decentrata rispetto al resto del paese, in cui fermano i treni regionali Trenitalia in servizio tra Sestri Levante, le Cinque Terre e La Spezia, programmati nell'ambito del contratto di servizio con la Regione Liguria, che trovano coincidenza con i collegamenti di lunga percorrenza presso Sestri Levante. La stazione era inoltre dotata di uno scalo merci e di un binario di raccordo a servizio del vicino cantiere navale, oggi dismessi e parzialmente smantellati.\nAmministrazione.\nGemellaggi.\nRiva Trigoso \u00e8 gemellata con:\nLa citt\u00e0 di Santa Cruz, in California, tra la fine dell'Ottocento e l'inizio del Novecento ha visto arrivare un grande numero di rivani emigrati, che vi hanno continuato le attivit\u00e0 legate alla pesca ed al mondo marittimo che praticavano al paese nativo e, con la propria esperienza, hanno contribuito a rendere tali attivit\u00e0 particolarmente fiorenti, ottenendo anche successi nel campo imprenditoriale.\nA Santa Cruz ancora oggi vi sono anziane persone di origine rivana che parlano la lingua ligure con termini che in Liguria sono caduti in disuso ed \u00e8 facile trovare cognomi diffusi nella zona di Riva Trigoso sui citofoni delle abitazioni, sulle insegne dei negozi e sugli elenchi telefonici; dopo il gemellaggio del 2002, il 15 agosto 2004 la municipalit\u00e0 della citt\u00e0 statunitense, in memoria del legame tra le due comunit\u00e0 e riconoscendo i meriti dei rivani nello sviluppo dell'economia locale, ha intitolato una via al loro antico paese: \"Riva Trigoso Street\".\nSport.\nLa societ\u00e0 calcistica locale \u00e8 l'A.S.D. Rivasamba H.C.A, militante nel campionato di Eccellenza ligure, che rappresenta Riva Trigoso e la confinante localit\u00e0 di San Bartolomeo della Ginestra, anch'essa frazione di Sestri Levante."}
{"id": "111974", "revid": "287204", "url": "https://it.wikipedia.org/wiki?curid=111974", "title": "Seqenenra Ta'o", "text": "Era probabilmente figlio del re Senekhtenra Ahmose e della \"Grande sposa reale\" Tetisheri. La datazione del suo regno \u00e8 incerta; una cronologia vuole che sia asceso al trono tra il 1560 a.C. e il 1558 a.C. e regnando solo per pochi anni. Con la sua \"Grande sposa reale\" (e sorella) Ahhotep I, Seqenenra Ta'o gener\u00f2 due sovrani Kamose (1555/4 a.C. - 1550 a.C.), ultimo faraone della XVII dinastia, e Ahmose I (1551/0 a.C. - 1527 a.C.) che, previa una reggenza da parte della madre, divenne il primo faraone della XVIII dinastia e liber\u00f2 definitivamente l'Egitto dalla dominazione \"hyksos\".\nRegno.\nUna tradizione letteraria del Nuovo Regno vuole che re Seqenenra Ta'o avrebbe avuto contatti con il suo omologo del Basso Egitto, il sovrano \"hyksos\" Ipepi (o Apopi): secondo un racconto intitolato \"Disputa tra Apopi e Seqenenra\" e tratto dal Papiro Sallier I, di cui si \u00e8 conservato solo l'inizio, re Ipepi mand\u00f2 un messaggero a Tebe per chiedere a Seqenenra Ta'o di eliminare la piscina degli ippopotami di Tebe i quali, cos\u00ec si lamentava con un ridicolo pretesto, sarebbero stati cos\u00ec rumorosi da impedirgli di dormire, nella lontanissima citt\u00e0 di Avaris. Cos\u00ec si apre la narrazione:\nL'unica informazione storica che \u00e8 possibile arguire da tale racconto \u00e8 che l'Egitto era una terra divisa, controllata a nord dagli invasori stranieri \"hyksos\" (XV dinastia), cui tutti gli altri governanti locali dovevano pagare un tributo. Sembra che Seqenenra Ta'o sia stato il primo principe egizio ad avere un atteggiamento diplomatico attivo contro gli occupanti asiatici e andando oltre il semplice scambio di insulti: vi \u00e8 traccia di azioni belliche contro gli \"hyksos\" e, a giudicare dalle gravi ferite sulla testa della sua mummia, Seqenenra Ta'o sarebbe caduto durante una di queste.\nUadjkheperra Kamose, suo figlio e successore, ultimo sovrano della XVII dinastia, cio\u00e8 della stirpe dei principi tebani prima della riunificazione del Paese, raccolse l'eredit\u00e0 di Seqenenra Tao intraprendendo la grande guerra di liberazione del Paese dagli \"hyksos\". Forse anche Kamose mor\u00ec in battaglia, dopo un breve regno. Si ritiene che sua madre, la regina Ahhotep I, abbia governato come reggente dopo la morte di Kamose, portando avanti la campagna contro gli asiatici finch\u00e9 il figlio minore, Ahmose I, non ebbe l'et\u00e0 adatta per regnare autonomamente e concludere con successo la guerra. Ahmose \u00e8 considerato il primo faraone della XVIII dinastia e il fondatore del Nuovo Regno, l'epoca di massimo splendore della civilt\u00e0 egizia.\nNon vi sono reperti che documentino con precisione l'esito della campagna di Seqenenra. Quasi certamente la sua prima mossa fu quella di stabilire un quartier generale oltre il confine, da dove poter pianificare e sferrare attacchi a Menfi e Hutwaret; la localit\u00e0 prescelta fu Deir el-Ballas, sulla riva occidentale del Nilo, posizione altamente strategica. A Deir el-Ballas fece edificare un palazzo fortificato, dove alloggi\u00f2 la famiglia reale. Quando Kamose riprese le ostilit\u00e0 il confine della zona di influenza dei principi di Tebe si era spostato di circa 200\u00a0km verso nord, nei pressi di Cusae rispetto al regno di Antef V, quando questo si trovava presso Abido (forse il punto di massima penetrazione dell'influenza \"hyksos\" verso sud). \u00c8 quindi ipotizzabile che lo spostamento sia stato causato dall'azione militare di Seqenenra Ta'o.\nLa morte di Seqenenra Ta'o e la sua mummia.\nGli impressionanti segni di violenza che deturpano il viso della mummia di Seqenenra Ta'o - che in vita dovette essere alto, muscoloso, e con folti riccioli neri - hanno sempre destato l'attenzione degli studiosi. Il suo corpo fu rinvenuto nel \"nascondiglio\" (DB320) di Deir el-Bahari, nel 1881, e sbendato da Gaston Maspero il 9 giugno 1886, che lasci\u00f2 una vivida descrizione delle ferite che uccisero il faraone:\nLa ferita sulla fronte fu certamente causata da un'ascia di fattura \"hyksos\", mentre quella sul collo gli fu inflitta da un pugnale quando gi\u00e0 giaceva al suolo. Non vi sono tracce di ferite sulle mani o sulle braccia, il che suggerisce che il faraone non fu in grado di difendersi. Fino al 2009 si ipotizzava che fosse caduto in battaglia contro gli hiksos oppure che fosse stato assassinato nel proprio letto mentre dormiva. Una ricostruzione della sua morte effettuata dall'egittologo Garry Shaw e da un esperto d'armi port\u00f2 alla formulazione di una terza ipotesi: che Seqenenra Ta'o abbia sub\u00ecto un'esecuzione sul campo, per mano dello stesso re hyksos. Garry Shaw analizz\u00f2 inoltre le argomentazioni delle altre due ipotesi, seguendo indizi d'ordine fisico, contestuale e statistico concludendo che\nLa sua mummia presenta le tracce di un'imbalsamazione frettolosa. Esami ai raggi-X effettuati alla fine degli anni '60 hanno dimostrato che il cervello del faraone non fu rimosso e che non fu inserito del lino nel cranio o negli occhi: mancanze molto insolite. Secondo James E. Harris e Kent Weeks, che attuarono un'analisi forense, ai tempi degli esami ai raggi-X, la mummia di Seqenenra Ta'o sarebbe la peggio conservata fra tutte le mummie reali del Museo egizio del Cairo; notarono che\nCi\u00f2 fu probabilmente dovuto alla bassa qualit\u00e0 della mummificazione e al mancato uso del sale natron, con il suo notevole effetto assorbente, lasciando i fluidi corporei all'interno della salma al momento della sepoltura. Secondo un recente documentario trasmesso su History Channel e facente parte della serie \"Le Mummie Parlanti\", egli sarebbe rimasto paralizzato dal collo in gi\u00f9 a seguito delle ferite riportate in battaglia e sarebbe poi stato ucciso nel suo letto dopo mesi di agonia. Quella di Seqenenra Ta'o \u00e8 la prima della Sala delle Mummie Reali del Museo egizio del Cairo, recentemente modernizzata (2006).\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana."}
{"id": "111979", "revid": "219110", "url": "https://it.wikipedia.org/wiki?curid=111979", "title": "Calcolatrice Elettronica Pisana", "text": "La Calcolatrice Elettronica Pisana (CEP) \u00e8 il primo calcolatore elettronico italiano per le ricerche scientifiche.\nStoria.\nAll'inizio del 1954 le province di Pisa, Lucca e Livorno misero a disposizione la somma di 150 milioni di lire per la realizzazione di un sincrotrone. L'acceleratore di particelle venne poi costruito a Frascati, visto che Roma propose un'offerta migliore. Durante un convegno di Fisica tenutosi quell'anno a Varenna, vennero avanzate alternative per impegnare i fondi ricevuti. La proposta con maggiori consensi fu di costruire un calcolatore elettronico, soluzione pi\u00f9 economica all'acquisto diretto di una macchina. Tale idea venne appoggiata da Enrico Fermi con una lettera inviata al rettore dell'Universit\u00e0 di Pisa, Enrico Avanzi, sotto richiesta di Marcello Conversi, direttore dell'Istituto di Fisica pisano.\nNel marzo del 1955 venne costituito a Pisa il CSCE (Centro di Studi sulle Calcolatrici Elettroniche), struttura amministrativa col compito di costruire la calcolatrice elettronica, guidata da Marcello Conversi della Facolt\u00e0 di Fisica, Alessandro Faedo di Matematica e Ugo Tiberio di Ingegneria. Lo sviluppo vide l'appoggio dell\u2019Istituto Nazionale per le Applicazioni del Calcolo di Mauro Picone e fu accompagnato da un'importante attivit\u00e0 progettuale presso un laboratorio della Olivetti a Barbaricina, sobborgo di Pisa, che port\u00f2 allo sviluppo della linea di calcolatori Olivetti Elea.\nLa CEP fu inizialmente completata come \"Macchina Ridotta\" nel luglio 1957. A seguito di prove dal risultato positivo, il prototipo venne smontato per recuperare componenti per la realizzazione della CEP definitiva. Quest'ultima, inaugurata il 13 novembre 1961 alla presenza del Presidente della Repubblica Giovanni Gronchi, era installata all'ultimo piano dell'Istituto di Fisica, allora situato in Piazza Torricelli. Grazie alla visibilit\u00e0 mediatica data all'evento, il CNR decise di condividere con l'Ateneo le spese per il funzionamento del CSCE, rendendolo un \"Istituto del CNR presso l\u2019Universit\u00e0\".\nLa CEP \u00e8 attualmente conservata presso il Museo degli strumenti per il calcolo a Pisa.\nDescrizione.\nLa CEP era una calcolatrice elettronica numerica a programma interno, di tipo universale (anche se fu impiegata essenzialmente per problemi di carattere scientifico) con funzionamento parallelo sia dell'unit\u00e0 aritmetica che della memoria (cio\u00e8 i bit di ciascuna parola erano trattati e trasferiti tutti simultaneamente).\nLe parole erano di 36 bit, con rappresentazione binaria pura di numeri e delle istruzioni, le istruzioni ordinarie erano ad un indirizzo e quelle straordinarie a due indirizzi, di cui uno parametrico, l'unit\u00e0 di controllo era a microprogramma.\nLa circuiteria della CEP era ibrida, ovvero realizzata in parte con circuiti a valvole termoioniche e in parte (i circuiti di pilotaggio ed amplificazione dell'unit\u00e0 di controllo a microprogramma e l'unit\u00e0 di alimentazione elettrica) con circuiti a transistor. In totale erano impiegati 3.500 tubi elettronici, 2.000 transistor e 12.000 diodi al germanio; la \"macchina ridotta\" invece non aveva l'unit\u00e0 di controllo a microprogramma ed era completamente a valvole termoioniche.\nDal punto di vista software la CEP utilizzava un'applicazione di linguaggio Fortran.\nUnit\u00e0.\nLa calcolatrice era suddivisa nelle seguenti unit\u00e0:\nL'unit\u00e0 aritmetica operava su parole di 36 bit, trattando numeri in virgola fissa o mobile, con precisione singola o doppia.\nL'unit\u00e0 indirizzi era composta essenzialmente da un addizionatore e da registri di indirizzi, compreso quello di chiamata istruzione, assolvendo cos\u00ec in parte funzioni di controllo e in parte funzioni ausiliarie a quelle dell'unit\u00e0 aritmetica.\nL'unit\u00e0 di memoria di lavoro, del tipo a nuclei magnetici, aveva la capacit\u00e0 di 8K parole (successivamente espansa a 32K).\nL'unit\u00e0 di controllo era del tipo a spire magnetiche e nuclei in ferrite con circuiti a transistor, la capacit\u00e0 era di 256 microistruzioni di 8 bit, le quali erano modificabili manualmente con il posizionamento dei nuclei in ferrite.\nL'unit\u00e0 esterna era costituita da un buffer per il collegamento delle unit\u00e0 di ingresso ed uscita, che consistevano in:\nL'unit\u00e0 di alimentazione, transistorizzata, forniva i due livelli logici (+10 V e -14 V) e varie tensioni scalate a passi di 50 V da -150 a +250V."}
{"id": "111980", "revid": "23", "url": "https://it.wikipedia.org/wiki?curid=111980", "title": "Immagine raw", "text": ""}
{"id": "111985", "revid": "587663", "url": "https://it.wikipedia.org/wiki?curid=111985", "title": "Digital Negative", "text": "Il DNG (acronimo di Digital Negative) \u00e8 un formato di memorizzazione di immagini introdotto dalla Adobe nel 2004, che si propone di mettere ordine tra le decine di diversi formati RAW utilizzati in fotografia digitale. Poich\u00e9 le diverse fotocamere digitali di fascia alta producono ciascuna un diverso formato di dati grezzi, ogni volta che una nuova fotocamera viene introdotta sul mercato \u00e8 necessario produrre un plug-in adeguato per permetterne l'utilizzo con i software professionali di ritocco fotografico. Il formato DNG, grazie anche ad un convertitore RAW-DNG gi\u00e0 disponibile, introduce un formato di pubblico dominio (ma protetto da brevetto) che si candida come standard per i dati grezzi delle fotocamere, e che potrebbe facilitare notevolmente la gestione dei file da parte dei professionisti della fotografia."}
{"id": "111991", "revid": "1452073", "url": "https://it.wikipedia.org/wiki?curid=111991", "title": "Focus group", "text": "Un focus group (o gruppo di discussione), che nasce negli Stati Uniti ad opera di due sociologi degli anni \u201840 del Novecento, K. Lewin e R. K. Merton, \u00e8 una tecnica qualitativa utilizzata nelle ricerche delle scienze umane e sociali, in cui un gruppo di persone \u00e8 invitato a parlare, discutere e confrontarsi riguardo all'atteggiamento personale nei confronti di un tema, di un prodotto, di un progetto, di un concetto, di una pubblicit\u00e0, di un'idea o di un personaggio. Le domande sono fatte in modo interattivo, infatti, i partecipanti al gruppo sono liberi di comunicare con gli altri membri, seguiti dalla supervisione di un conduttore (in genere il ricercatore o un suo assistente). Nel mondo del \"marketing\", i focus group sono uno strumento importante per l'acquisizione di riscontri riguardo ai nuovi prodotti. In particolare, i focus group permettono alle aziende che desiderano sviluppare, nominare o esaminare un nuovo prodotto di discutere, osservare e/o esaminare il nuovo prodotto, prima che esso sia messo a disposizione del pubblico. Ci\u00f2 pu\u00f2 fornire informazioni rilevanti sull'accettazione del prodotto da parte del suo mercato potenziale.\nFocus group tradizionale.\nNei focus group tradizionali, utilizzati nell'area del marketing, un gruppo (pre-qualificato) pre-selezionato di persone si riunisce nella stessa stanza. I membri del gruppo vengono pre-selezionati per formare un sottogruppo rappresentativo di un particolare segmento di mercato. Nel gruppo ci sono generalmente dagli 8 ai 12 membri; la sessione dura solitamente tra l'ora e mezza e le due ore. Un moderatore guida il gruppo, con una discussione che sonda gli atteggiamenti relativi ai prodotti o ai servizi proposti al cliente. La discussione \u00e8 non-strutturata (o strutturata in modo lieve) e il moderatore incoraggia il libero flusso delle idee. Anche se al moderatore vengono raramente indicate domande specifiche, ha spesso una lista degli obiettivi o un profilo previsto. I rappresentanti del cliente osservano la discussione da dietro uno specchio unidirezionale. I partecipanti non possono vedere fuori, ma i ricercatori e i loro clienti possono vedere dentro. Solitamente, una telecamera registra la riunione, in modo da permettere di visionare la sessione di lavoro anche a chi non \u00e8 presente. I ricercatori non si limitano ad esaminare le discussioni, provando anche a interpretare il linguaggio del corpo e le dinamiche di gruppo.\nTipi di focus group.\nFra le varianti di focus group, vi \u00e8 quella:\nI focus group tradizionali possono fornire informazioni esatte e sono meno costosi di altre forme tradizionali di ricerca di marketing. In ogni caso, possono esserci costi significativi: se un prodotto deve essere commercializzato su scala nazionale, \u00e8 importante raccogliere persone provenienti da diversi punti del paese, in quanto gli atteggiamenti verso un nuovo prodotto possono variare in base a considerazioni geografiche. Ci\u00f2 richiederebbe una notevole spesa per viaggi e alloggiamenti. Inoltre, il luogo dove si svolge un focus group tradizionale potrebbe essere conveniente o meno per lo specifico cliente, quindi i rappresentanti del cliente potrebbero incorrere anch'essi in spese di viaggio e alloggiamento.\nFocus group on-line.\nCon l'avvento delle reti informatiche su vasta scala, Internet su tutte, \u00e8 ora possibile collegare gli intervistati elettronicamente. I soggetti condividono immagini, dati e le loro risposte sui propri monitor. Questo evita la spesa di cifre significative per i viaggi. I gruppi on-line sono solitamente limitati a 6 oppure 8 partecipanti. Il principale problema dei focus group on-line \u00e8 quello di assicurare che gli intervistati siano rappresentativi di una popolazione pi\u00f9 ampia (compresi quelli che non hanno un computer).\nMentre un tale sistema elimina alcuni problemi logistici e le spese legate alla conduzione dei focus group, richiede comunque che uno o pi\u00f9 rappresentanti del cliente siano assieme al moderatore che conduce il focus group. Solo in questo modo si possono aggiungere al momento domande che sondino ulteriormente una particolare risposta.\nDi conseguenza, c'\u00e8 bisogno di un sistema e di un metodo per condurre i focus group attraverso partecipanti remoti, tra cui uno o pi\u00f9 moderatori, uno o pi\u00f9 clienti, e uno o pi\u00f9 partecipanti, fisicamente distanti l'uno dall'altro. Per permettere una cosa del genere, un sistema deve lavorare su almeno due \"chat\" separate, che devono poter essere condotte simultaneamente da tre gruppi di partecipanti, per offrire un analogo elettronico dello specchio che divide i clienti dai partecipanti. Inoltre, questo sistema deve sia permettere che proibire la partecipazione in varie discussioni basate sul gruppo dei partecipanti."}
{"id": "111993", "revid": "125980734", "url": "https://it.wikipedia.org/wiki?curid=111993", "title": "La fattoria degli animali", "text": "La fattoria degli animali (\"Animal Farm\") \u00e8 una novella allegorica di George Orwell pubblicata per la prima volta il 17 agosto 1945. Secondo Orwell, il libro riflette sugli eventi che portarono alla Rivoluzione russa e successivamente all'era staliniana dell'Unione Sovietica. L'autore, un socialista democratico, fu critico nei confronti di Stalin e ostile allo stalinismo, atteggiamento che fu criticamente modellato sulla base delle sue esperienze durante la guerra civile spagnola.\nOrwell comprese, contrariamente a quanto molti intellettuali dell'epoca professavano, che l'Unione Sovietica era divenuta una dittatura brutale, edificata sul culto della personalit\u00e0 e retta da un regno del terrore. In una lettera a Yvonne Davet, l'autore descrisse \"La fattoria degli animali\" come una narrazione satirica contro Stalin (\"\u00abun conte satirique contre Staline\u00bb\"); inoltre, nel suo saggio \"Perch\u00e9 scrivo\" (1946), scrisse che \"La fattoria degli animali\" fu il primo libro in cui lui tent\u00f2, con piena consapevolezza di quanto stava facendo, \u00abdi fondere scopo politico e scopo artistico in un tutt'uno\u00bb.\nIl titolo originale dell'opera era \"Animal Farm: A Fairy Story\" (\"La fattoria degli animali: Una favola\") tuttavia gli editori statunitensi abbandonarono il sottotitolo quando venne pubblicata nel 1946 e solo una delle traduzioni lo mantenne durante la vita dell'autore. Altri sottotitoli riportano \"A Satire\" e \"A Contemporary Satire\". Orwell sugger\u00ec, per la traduzione francese, il titolo \"Union des r\u00e9publiques socialistes animales\", abbreviato in URSA, parola latina per \u00aborso\u00bb, un . Il titolo fa riferimento anche al nome dell'Unione Sovietica in francese: \"Union des r\u00e9publiques socialistes sovi\u00e9tiques\".\nOrwell compose \"La fattoria degli animali\" tra il novembre 1943 e il febbraio 1944, quando la Gran Bretagna era un'alleata dell'Unione Sovietica e il popolo e l'intelligencija britannici tenevano Stalin in grande considerazione, cosa che Orwell odiava. Il manoscritto fu inizialmente respinto da un certo numero di editori britannici e americani, incluso uno di Orwell, Victor Gollancz, che ne ritard\u00f2 la pubblicazione. Quando apparve, l'opera divenne un grande successo commerciale, in parte a causa delle mutate relazioni internazionali che, dall'alleanza militare, avevano ceduto il passo alla Guerra fredda.\n\"Time\" ha designato il libro come uno dei cento migliori romanzi in lingua inglese (1923-2005); venne inoltre inserito nella \"Modern Library List of Best 20th-Century Novels\". Vinse anche un Retro Hugo nel 1996 ed \u00e8 incluso nella selezione dei Grandi Libri del Mondo Occidentale.\nTrama del racconto.\nIl romanzo \u00e8 ambientato in una fattoria nei pressi di Willingdon, in Inghilterra, dove gli animali, stanchi dello sfruttamento del loro fattore, il signor Jones, si ribellano, ispirati dal discorso del Vecchio Maggiore e guidati da Palla di Neve e Napoleone. La rivolta riesce, con il signor Jones che viene cacciato e gli animali che rinominano la fattoria in \"Fattoria degli animali\", stendendo i Sette Comandamenti, che sanciscono le norme di vita degli animali e il pi\u00f9 importante dei quali \u00e8 \"Tutti gli animali sono uguali\". Mentre Palla di Neve insegna agli animali a leggere e a scrivere, Napoleone educa dei cagnolini ai principi dell'animalismo. Ben presto, i maiali si ergono alla guida della fattoria. Tempo dopo, Jones ritorna alla fattoria, stavolta in testa a una spedizione di altri fattori come lui: ne segue cos\u00ec una sanguinosa battaglia dove gli animali escono di nuovo vittoriosi, ma stavolta con gravi perdite.\nUna sera Palla di Neve annuncia un piano per modernizzare la fattoria costruendo un mulino a vento, ma Napoleone si dichiara contrario; ne segue un litigio che culmina con il secondo che fa assalire il primo dai cani, autodichiarandosi comandante supremo della fattoria. Napoleone apporta un cambio governativo, sostituendo le riunioni con un comitato di maiali a capo di tutto; inoltre, tramite il compagno Pallino, diffonde una propaganda, asserendo che Palla di Neve intendeva in realt\u00e0 aiutare il signor Jones a ritornare a essere il capo della fattoria, mentre Napoleone promette una vita pi\u00f9 agiata in cambio di un duro lavoro, che tratta principalmente della costruzione del mulino, della quale egli si prende tutto il merito. Anche l'inno viene cambiato, da \"Animali d'Inghilterra\" a \"La fattoria degli animali\", e viene composto anche \"Compagno Napoleon\", un inno a favore di quest'ultimo, che sembra adattarsi allo stile di vita di un umano. Rapidamente il regime di Napoleone si fa sempre pi\u00f9 brutale: molti animali che ammettono di aver aiutato Palla di Neve vengono giustiziati dai cani al suo servizio.\nNapoleone si accorda con un fattore vicino, Frederick, il quale per\u00f2 li paga col denaro falso e poi attacca la fattoria, demolendo il mulino con polvere da sparo. Gli animali vincono di nuovo, ma tra i molti feriti vi \u00e8 anche Gondrano, il cavallo, che viene portato via su un furgoncino. All'arrivo del mezzo, per\u00f2, l'asino Benjamin capisce subito che intendono portarlo al macello per farci la colla; e infatti, con la scusa di portarlo al veterinario, Napoleone ha programmato la vendita di Gondrano al macellaio per farci i soldi per acquistare del whisky. Passano gli anni, e al mulino che viene ricostruito se ne aggiunge un altro, che in teoria rende pi\u00f9 ricchi gli animali, ma molti di loro sono morti o invecchiati, cos\u00ec come \u00e8 morto il fattore Jones, spostatosi da un'altra parte, mentre i nuovi animali si vedono impoveriti e a patire il freddo e la fame, per quanto i maiali dicano che la situazione fosse peggiore con Jones.\nLa fattoria, per\u00f2, \u00e8 stata moralmente stravolta del tutto, ed \u00e8 ritornata ad essere la fattoria al tempo di Jones, con gli ideali rivoluzionari completamente polverizzati: non ci sono pi\u00f9 gli ideali proposti da Palla di Neve, i Sette Comandamenti sono stati sostituiti da uno solo, \"Tutti gli animali sono uguali, ma alcuni sono pi\u00f9 uguali degli altri\", la massima \"Quattro gambe buono, due gambe cattivo\" \u00e8 rimpiazzata da \"Quattro gambe buono, due gambe meglio\" e i maiali iniziano ad assomigliare agli umani, poich\u00e9 camminano dritto a due zampe, indossano abiti vistosi, dormono su enormi letti e bevono whisky. Una sera, Napoleone e gli altri maiali invitano a cena dei fattori locali, con i quali celebrano un'alleanza; i due schieramenti giocano insieme a poker, finch\u00e9 sia Napoleone che il fattore Pilkington giocano allo stesso tempo l'asso di spade, generando un alterco tra i due; il tutto viene visto, dall'esterno, dagli altri animali, che non riescono pi\u00f9 a distinguere il maiale dall'uomo.\nComposizione e pubblicazione.\nOrigine.\nGeorge Orwell compose il manoscritto tra il 1943 e il 1944, in seguito alle sue esperienze durante la Guerra civile spagnola che descrisse in \"Omaggio alla Catalogna\" (1938). Nella prefazione di un'edizione ucraina de \"La fattoria degli animali\", l'autore spieg\u00f2 come sfuggire alle epurazioni staliniste in Spagna gli avesse insegnato \u00abquanto facilmente la propaganda totalitaria possa controllare l'opinione delle persone illuminate nei paesi democratici\u00bb. Ci\u00f2 spinse Orwell a denunciare e condannare con fermezza ci\u00f2 che considerava la corruzione staliniana degli ideali socialisti originari.\nImmediatamente prima di scrivere il libro, Orwell lasci\u00f2 la BBC. Era inoltre contrariato a causa di un opuscolo propagandistico che il Ministero dell'Informazione aveva diffuso. Il libretto includeva istruzioni su come acquietare le paure ideologiche circa l'Unione Sovietica, ad esempio le indicazioni per affermare che il terrore rosso era frutto dell'immaginazione nazista.\nNella prefazione, Orwell descrisse inoltre la fonte dell'idea di ambientare il libro in una fattoria:\nTentativi di pubblicazione.\nInizialmente Orwell trov\u00f2 difficolt\u00e0 a pubblicare il manoscritto dell'opera, difficolt\u00e0 in gran parte legate a timori che il libro potesse danneggiare l'alleanza tra Regno Unito, Stati Uniti e Unione Sovietica. All'autore opposero un rifiuto quattro editori, uno dei quali aveva inizialmente accettato di pubblicare l'opera salvo poi rifiutare dopo aver consultato il Ministero dell'Informazione. \"La fattoria degli animali\" fu infine pubblicata da Secker &amp; Warburg nel 1945.\nNel corso della Seconda guerra mondiale, divenne chiaro a Orwell che la letteratura antisovietica non era qualcosa che la maggior parte degli editori avrebbe preso in considerazione, incluso Gollancz. L'autore present\u00f2 il manoscritto anche a Faber and Faber, il cui direttore T. S. Eliot lo rifiut\u00f2. Eliot rispose a Orwell lodando la \u00abbuona scrittura\u00bb e la \u00abfondamentale integrit\u00e0\u00bb del libro, dichiarando tuttavia che la casa editrice lo avrebbe accettato solo se avesse avuto qualche simpatia per il punto di vista che \u00abio considero in generale trotskista\u00bb. Eliot sostenne che il punto di vista orwelliano era \u00abnon convincente\u00bb, asserendo che i maiali fossero fatti per essere i migliori gestori della fattoria; dichiar\u00f2 inoltre che qualcuno avrebbe potuto obiettare che \u00ab\"what was needed... was not more communism but more public-spirited pigs\"\u00bb.\nPersonaggi.\nIl Vecchio Maggiore, o Vecchio Sindaco in altre edizioni, \"Old Major\" nella versione originale, \u00e8 un maiale rispettato da tutti gli altri animali poich\u00e9, essendo vissuto a lungo (dodici anni), \u00e8 ritenuto molto saggio. Ha un aspetto imponente ma non minaccioso. Tre giorni dopo il suo discorso egli muore e, come accadde a Lenin, non potr\u00e0 vedere il progresso della rivoluzione. Similmente a Lenin, il cui corpo fu imbalsamato e conservato in uno speciale mausoleo sulla piazza Rossa a Mosca, dove si trova tutt'ora, il cranio del Vecchio Maggiore verr\u00e0 riesumato ed esposto come monumento alla ribellione.\nIl discorso da lui pronunciato introduce la teoria dell'Animalismo secondo la quale il lavoro di un animale produce pi\u00f9 valore di quello necessario al suo mantenimento, e il surplus viene rubato dall'uomo parassita. Sintetizza la complessa filosofia in proposizioni fondamentali o massime, che possono essere facilmente comprese da tutti gli animali. Egli \u00e8 anche un'allegoria di Marx, come ispiratore dell'animalismo.\nNapoleone (\"Napoleon\" nella versione originale e cos\u00ec lasciato in alcune traduzioni) \u00e8 un maiale Berkshire; non ha scrupoli morali, possiede delle qualit\u00e0 che lo hanno fatto emergere rispetto agli altri maiali, anche prima della rivoluzione. Rispetto all'idealismo del Vecchio Maggiore e di Palla di Neve, Napoleone \u00e8 un opportunista e un despota, la cui crudele determinazione e capacit\u00e0 di persuadere gli animali meno svegli con l'eloquenza compensa una certa mancanza di intelligenza. Riprende il nome da Napoleone Bonaparte e rappresenta Stalin.\nPalla di Neve, \"Snowball\" nella versione originale, \u00e8 un maiale. \u00c8 un rivoluzionario sincero che viene messo in disparte da un avversario pi\u00f9 furbo e crudele. Diventa ossessionato dal mulino a vento e non si rende conto che gli altri animali non capiscono le sue idee per il rinnovamento della fattoria. Napoleone, grazie all'aiuto dei suoi cani, caccia via Palla di Neve. Si impossesser\u00e0 poi dei suoi piani spacciandoli per propri e riverser\u00e0 su di lui la colpa per ogni evento negativo che accadr\u00e0 in seguito all'interno della fattoria, accusandolo di tornare la notte per fare opera di sabotaggio. Esso rappresenta Trotsky.\nClarinetto (o Piffero in alcune traduzioni), \"Squealer\" nella versione originale, \u00e8 il propagandista di Napoleone. Parla per mezze verit\u00e0, omissioni e vere e proprie bugie. Egli fornisce le illusioni che aiutano i lavoratori a sopportare la dura esistenza e lo sfruttamento da parte dei maiali. La sua principale strategia \u00e8 minacciare il \u00abritorno di Jones\u00bb (il fattore), facendo leva sul sentimento anti-umano degli altri animali, spingendoli cos\u00ec ad accettare tutte le tirannie di Napoleone. \u00c8 da notare che, quando i maiali cominciano a reggersi sulle zampe posteriori come gli uomini, Clarinetto prende da parte le pecore, e le induce a modificare lo slogan \u00abquattro gambe buono, due gambe cattivo\u00bb in \u00abquattro gambe buono, due gambe \"meglio\"\u00bb. Esso potrebbe rappresentare il capo della polizia segreta Berija.\nGondrano (\"Boxer\" nella versione originale e in qualche traduzione), \u00e8 un cavallo il cui lavoro \u00e8 fondamentale per il sostentamento della fattoria. La sua filosofia si basa sulla dignit\u00e0 del lavoro.\nGondrano rappresenta il mito stacanovista del lavoratore infaticabile: umile, onesto ed essenziale in qualsiasi sistema sociale. Il suo lavoro viene inevitabilmente sfruttato, fino a quando delle pietre per la costruzione del mulino non gli cadono addosso, debilitandolo fisicamente. Napoleone allora, con la scusa di farlo curare da un veterinario, lo conduce al macello. Perfino dopo la sua morte, gli slogan preferiti dell'instancabile cavallo, \u00ablavorer\u00f2 di pi\u00f9\u00bb e \u00abNapoleone ha sempre ragione\u00bb, verranno cinicamente utilizzati per controllare gli altri animali. Egli non comprende mai che gli ideali della rivoluzione si sono corrotti, e la sua esperienza mostra che cosa possa accadere quando le azioni di chi \u00e8 al potere vengono accettate senza porsi domande.\nBeniamino (\"Benjamin\" nella versione originale e in alcune traduzioni), un asino, \u00e8 un cinico che dubita della sincerit\u00e0 di chi gli sta attorno. \u00c8 anche scettico dubitando della verit\u00e0 di molte teorie o fatti. Impara a leggere, ma rifiuta di mettere la propria abilit\u00e0 al servizio degli altri animali. Solo alla fine, quando l'Animalismo \u00e8 ormai naufragato, accetta di leggere agli animali l'unico comandamento rimasto. Pi\u00f9 volte ha ripetuto la stessa frase \u00abGli asini hanno vita lunga. Nessuno di voi ha mai visto un asino morto\u00bb. Egli rappresenta i cinici che si sono rassegnati. \u00c8 anche l'animale pi\u00f9 anziano della fattoria, e anche passando per l'animale pi\u00f9 bisbetico della fattoria, non bisogna dimenticare la sua lealt\u00e0 verso Gondrano e il suo disperato tentativo di salvarlo.\nBerta (o Trifoglio), \"Clover\" nella versione originale, la cavalla, \u00e8 la figura materna della fattoria, che mostra simpatia e gentilezza. Se la prende pi\u00f9 degli altri per i soprusi subiti ad opera dei maiali, pur tuttavia rimanendo una fonte di forza e di conforto per gli animali oppressi. Come Gondrano, Berta rappresenta la gente ordinaria, che viene inconsapevolmente manipolata e sfruttata.\nMollie \u00e8 una giovane cavallina bianca che tira il calesse di Jones. \u00c8 indifferente alla rivoluzione ed \u00e8 molto vanitosa: lavora poco e le piace indossare dei nastrini colorati, tanto che alla fine per avere questi oggetti fuggir\u00e0 dalla fattoria e andr\u00e0 a vivere dall'altra parte di Willingdon. Verr\u00e0 rivista dai piccioni a tirare un calesse in cambio di zollette di zucchero e carezze sul naso e da qui in poi non viene in pratica pi\u00f9 nominata. Rappresenta l'aristocrazia russa, che viveva una vita molto agiata sotto lo zar e che abbandon\u00f2 la Russia dopo la rivoluzione per mantenere tale vita.\nMos\u00e8, \"Moses\" nella versione originale, il corvo domestico che racconta agli animali della vita eterna che li attende dopo la morte sul Monte Zuccherocandito, o Montagna di Zucchero Candito (nella versione originale \"Sugarcandy Mountain\"), una specie di paradiso terrestre per gli animali, rappresenta la Chiesa ortodossa russa, che secondo la visione bolscevica, in accordo con il potere zarista, forniva illusioni ai lavoratori per indurli a sopportare lo sfruttamento, in accordo con la visione di Marx. \u00c8 considerato l'alleato del padrone. Tuttavia, Napoleone in seguito gli consente di fare ritorno alla fattoria, esattamente come Stalin concesse libert\u00e0 di culto agli Ortodossi durante la guerra.\nMinimus, il maiale poeta che canta le gesta di Napoleon, rappresenta l'intellettuale asservito al potere dittatoriale, che mette la sua cultura al servizio della propaganda. Vi \u00e8 chi ha accostato questo personaggio alla figura dello scrittore Maksim Gor'kij.\nI cani e le pecore vengono trattati come un gruppo, e non come individui. I primi rappresentano la polizia politica che reprime le opposizioni, i secondi le masse facilmente manipolabili, che si lasciano impressionare dagli slogan del regime.\nNel settimo capitolo, Napoleone obbliga le galline della fattoria a consegnare le uova che hanno deposto. Esse cercano di resistere, ma Napoleone fa sospendere loro qualunque razione di cibo; dopo cinque giorni e la morte di nove galline, cedono e consegnano le uova.\nSono gli animali selvatici presenti nella fattoria. Rappresentano il sottoproletariato, come i mendicanti e i ladri, e i membri della societ\u00e0 che non vivono del proprio lavoro.\nJones \u00e8 il padrone della fattoria: si ubriaca spesso e si disinteressa degli animali. Viene cacciato all'inizio della storia e muore molti anni dopo in una casa di cura per alcolisti. Rappresenta nello specifico lo zar Nicola II di Russia e, con gli altri fattori, il potere borghese.\nPilkington e Frederick, i fattori confinanti. Pilkington \u00e8 un gentiluomo la cui fattoria, Foxwood (Boscodivolpe in alcune traduzioni), parodia del Regno Unito, \u00e8 male amministrata perch\u00e9 egli spende tutto il suo tempo praticando sport in campagna. Frederick invece \u00e8 aggressivo, efficiente e crudele nei confronti degli animali della sua fattoria, Pinchfield (Rubaterre in qualche traduzione), parodia della Germania nazista.\nAllusioni a eventi storici.\n\"La fattoria degli animali\" \u00e8 un testo densissimo di allusioni a eventi storici realmente accaduti:\nI temi.\nRivoluzione e corruzione.\nL'Animalismo, la dottrina rivoluzionaria adottata dagli animali, \u00e8 basata sugli insegnamenti del Vecchio Maggiore nello stesso modo in cui il comunismo \u00e8 basato sugli insegnamenti di Karl Marx.\nA causa dei suoi riferimenti precisi, \"La fattoria degli animali\" \u00e8 stata spesso considerata una satira nei confronti del solo comunismo sovietico. Alcuni vi leggono, tuttavia, anche tratti distintivi di altri regimi: si distinguono particolarmente i tratti eziologici della nascita della corruzione e del perseguimento di interessi personali da parte dei detentori del potere in seguito al raggiungimento del medesimo. Nel racconto si pu\u00f2 rintracciare quindi una disillusione valida pi\u00f9 in generale per qualunque rivoluzione, cio\u00e8 la considerazione che la ricerca del potere finisca prima o poi per far tradire gli iniziali ideali rivoluzionari. Per questo il romanzo \u00e8 considerato distopico.\nSecondo una lettura critica dell'ideologia comunista, il Vecchio Maggiore, nonostante le buone intenzioni, non capisce un elemento cruciale: \u00e8 convinto che le sue idee siano valide e moralmente elevate, e che la declinazione operata sia solo attribuibile agli individui corrotti che troveranno comunque il modo di piegarle ai loro scopi. Mentre per chi opera questa critica \u00e8 vero l'esatto contrario: il finale \u00e8 gi\u00e0 tutto contenuto nelle premesse e non esiste la distinzione tra un comunismo vero e uno ideale. Secondo costoro l'unico esempio di comunismo \u00e8 stato lo stalinismo mentre, secondo altri, esistono forme diverse di comunismo.\nLa corruzione \u00e8 evidente attraverso la modifica dei Sette Comandamenti: l'unico rimasto, totalmente stravolto, mostra quanto elitari siano diventati i maiali e come gli ideali dell'animalismo appartengano ormai al passato.\nNell'opera \u00e8 presente anche una velata critica alla societ\u00e0 inglese e una denuncia della scarsa libert\u00e0 di pensiero nel paese.\nAccoglienza.\nLe recensioni dell'epoca non furono tutte positive. Sulle pagine di \"The New Republic\", George Soule espresse il suo disappunto nei confronti dell'opera di Orwell, affermando che essa \u00abmi ha confuso e rattristato. Sembrava tutto noioso. L'allegoria si \u00e8 rivelata una macchina cigolante per aver detto in modo maldestro cose che sono state dette meglio in modo diretto\u00bb. Soule riteneva che gli animali non fossero abbastanza coerenti con le proprie ispirazioni nella realt\u00e0; disse che \u00abil fallimento di questo libro (da un punto di vista commerciale si \u00e8 gi\u00e0 assicurato un enorme successo) deriva dal fatto che la satira non si occupa di qualcosa che l'autore ha vissuto, quanto piuttosto di idee stereotipate riguardanti un paese che probabilmente non conosce molto bene.\u00bb \"The Guardian\", il 24 agosto 1945, defin\u00ec \"La fattoria degli animali\" come \u00abuna satira deliziosamente umoristica e caustica\u00bb. Tosco Fyvel, scrivendo sul \"Tribune\" nello stesso giorno, descrisse l'opera orwelliana come \u00abuna dolce satira su un certo Stato e sulle illusioni di un'epoca che potrebbe essere gi\u00e0 alle nostre spalle\u00bb. A quest'ultimo rispose Julian Symons, il 7 settembre: \u00abNon dovremmo aspettarci, perlomeno sul \"Tribune\", il riconoscimento del fatto che si tratta di una satira non del tutto delicata su una nazione particolare, l'Unione Sovietica? Mi sembra che un recensore dovrebbe avere il coraggio di identificare Napoleone con Stalin e Palla di neve con Trockij ed esprimere all'autore un'opinione favorevole o sfavorevole. Forse tra cento anni \"La fattoria degli animali\" potrebbe essere semplicemente una favola, oggi \u00e8 una satira politica con una buona dose di significato\u00bb.A partire da queste prime osservazioni, l'opera di Orwell ha ricevuto diversi commenti nei decenni successivi.\nAnalisi.\nAnimalismo.\nI maiali Palladineve, Napoleone e Clarinetto adattano le idee del Vecchio Maggiore in un \u00abcompleto sistema di pensiero\u00bb, che chiamano formalmente 'Animalismo', un allegorico riferimento dell'autore al comunismo, da non confondere con la filosofia animalista. Successivamente alla divulgazione di questo sistema di idee, Napoleone e Clarinetto contravvengono alle regole da loro stessi imposte (i \u00absette comandamenti\u00bb) partecipando ad attivit\u00e0 associate agli esseri umani, come bere alcol, dormire in letti e commerciare. Nel corso della narrazione, Clarinetto verr\u00e0 incaricato di modificare i sette comandamenti per dar conto dell'umanizzazione della classe dei maiali, modifica che \u00e8 un'allusione alla revisione della storia da parte del governo sovietico al fine di esercitare il controllo sulle convinzioni del popolo\nI comandamenti originali sono:\nQuesti comandamenti sono anche riassunti nella massima: \u00abQuattro gambe buono, due gambe cattivo\u00bb, che viene utilizzata principalmente dalle pecore della fattoria per interrompere discussioni e disaccordi tra gli animali circa la natura dell'Animalismo.\nSuccessivamente, Napoleone e i suoi maiali modificheranno segretamente alcuni comandamenti per liberarsi dall'accusa di violare la legge degli animali. Tali comandamenti vengono infatti modificati come segue:\nInfine, i comandamenti saranno sostituiti con le massime: \nQuesta \u00e8 una svolta ironica dei sette comandamenti che avrebbero dovuto mantenere l'ordine nella fattoria governata dagli animali unendo questi ultimi contro gli umani e impedendo agli stessi di seguire le cattive abitudini degli uomini. Attraverso la revisione dei comandamenti, Orwell mostra quanto semplicemente il dogma politico possa essere trasformato in propaganda malleabile."}
{"id": "111994", "revid": "287204", "url": "https://it.wikipedia.org/wiki?curid=111994", "title": "\u00c1ngel Nieto", "text": "Ha conquistato 13 titoli iridati nel motomondiale e per titoli vinti \u00e8 secondo, dietro a Giacomo Agostini.\nBiografia.\nNacque nella citt\u00e0 di Zamora, figlio di Teresa Rold\u00e1n ed \u00c1ngel Nieto. All'et\u00e0 di un anno si trasfer\u00ec con la famiglia nel quartiere madrileno di Vallecas, dove avrebbe vissuto gran parte della sua vita. Si avvicin\u00f2 al mondo delle moto all'et\u00e0 di tredici anni: per lo stesso motivo decise poco dopo di andare a lavorare a Barcellona presso la casa motociclistica Derbi.\nIl 26 luglio 2017 rimase vittima di un incidente stradale ad Ibiza mentre si trovava alla guida di un quad. Trasportato d'urgenza, con un edema cerebrale, al Policlinico Nuestra Se\u00f1ora del Rosario della citt\u00e0, si spense il 3 agosto seguente per l'improvviso aggravamento delle sue condizioni di salute. Fu ricordato, durante la premiazione del GP di Brno, da parte dei tre piloti spagnoli del podio di MotoGP.\nDopo i funerali, la salma di Nieto \u00e8 stata cremata e le ceneri sono state sparse in parte ad Ibiza, in parte a Vallecas ed in ultima parte sul circuito di Jarama.\nNel 2018, in occasione del Gran Premio motociclistico di Spagna, il Circuito di Jerez \u00e8 stato intitolato al pluricampione spagnolo (con l'inaugurazione di un busto all'entrata del tracciato).\nCarriera.\nEsord\u00ec nel Campionato del Mondo nel 1964 al Gran Premio di Spagna, sul circuito del Montjuich di Barcellona, nella classe 50 e si classific\u00f2 quinto, su una Derbi. Nel 1967 vinse i campionati nazionali di 50 e 125, dopo di che diede il via a una serie di successi a livello mondiale, divenendo il pi\u00f9 giovane pilota a conquistare il titolo della classe 50.\nNieto fu infatti per sei volte campione del mondo nella classe 50 (nel 1969, 1970 e 1972 su Derbi; 1975 su Kreidler; 1976 e 1977 su Bultaco) e conquist\u00f2 il titolo nella classe 125 in sette stagioni (nel 1971 e 1972, su Derbi; 1979 e 1981 su Minarelli; 1982, 1983 e 1984 su Garelli).\nSi ritir\u00f2 nel 1986, dopo aver vinto nel corso della sua carriera novanta Gran Premi suddivisi in: 27 vittorie nella classe 50, una nella classe 80 e 62 nella 125. Alle vittorie in ambito iridato vanno aggiunti 23 campionati spagnoli vinti tra il 1967 ed il 1981 (5 in 50, 11 in 125 e 7 in 250). Una curva del circuito di Jerez de la Frontera porta il suo nome.\nMolto scaramantico, Nieto, che vinse 13 titoli mondiali, a chi gliene chiedeva il numero rispondeva di averne vinti \"12+1\".\nCinema.\nNel 2005 usc\u00ec il film \"\u00c1ngel Nieto: 12+1\", nel quale viene ripercorsa la carriera del pilota spagnolo, per la regia di \u00c1lvaro Fern\u00e1ndez Armero. Nel 2014, inoltre, si parl\u00f2 dell'annata 1973 nel documentario \"Morbidelli - storie di uomini e di moto veloci\", diretto da Jeffrey Zani e Matthew Gonzales, nel quale vengono offerti diversi aneddoti sulla stagione. Il meccanico Franco Dionigi, per esempio, racconta che a fronte dei continui grippaggi del motore, sollecitato al massimo dei giri da Nieto, il team decise di piegare la lancetta del contagiri per indurlo a cambiare marcia prima del solito."}
{"id": "111996", "revid": "125794482", "url": "https://it.wikipedia.org/wiki?curid=111996", "title": "Xfce", "text": "Xfce (pronunciato come se ogni lettera fosse indipendente dalle altre) \u00e8 un ambiente grafico per vari sistemi Unix-like (come GNU/Linux o FreeBSD), creato da Olivier Fourdan nel 1996.\nCaratteristiche.\nXfce si pone l'obiettivo di essere leggero e veloce pur restando visivamente piacevole e semplice da utilizzare. Una delle caratteristiche principali di Xfce \u00e8 quella di essere costituito da numerosi componenti che, nel loro insieme, formano l'ambiente desktop, ma che possono anche essere utilizzati singolarmente permettendo all'utente di creare una propria sessione personalizzata contenente solo le funzioni di cui egli ha bisogno.\nXfce era basato sulle librerie grafiche GTK+ 2 (le stesse usate da GNOME 2), ma con la versione 4.12 \u00e8 iniziata la conversione al toolkit GTK+ 3. Questa transizione \u00e8 stata completata con il rilascio della vers. 4.14. Xfce utilizza meno risorse di GNOME e KDE rendendolo un ottimo compromesso tra leggerezza, funzionalit\u00e0 e bellezza dell'interfaccia. Il window manager utilizzato \u00e8 Xfwm4, un software nato in seno al progetto e creato specificamente per Xfce che dalla versione 4.2 integra un proprio compositor.\nXfce lascia inoltre molta libert\u00e0 all'utente in fase di compilazione permettendo cos\u00ec alle varie distribuzioni Linux per cui \u00e8 pacchettizzato di fornire all'utilizzatore esperienze molto diverse tra loro sia a livello grafico che nell'utilizzo del sistema stesso.\nComponenti.\nXfce \u00e8 dotato di una serie di applicazioni grafiche create utilizzando il framework di sviluppo messo a disposizione da questo ambiente desktop. Oltre ai software pi\u00f9 comuni per un desktop environment quali xfce4-terminal (un emulatore di terminale), xfce4-settings (un'interfaccia grafica per gestire le impostazioni di sistema) e xfdesktop (il software che si occupa della gestione della scrivania).\nL'ambiente desktop, sebbene non fornisca un gestore grafico degli accessi, utilizza una serie di applicazioni che nel corso degli anni hanno suscitato un forte apprezzamento dalla comunit\u00e0 GNU/Linux al punto che spesso molte di loro vengono utilizzate indipendentemente da Xfce.\nMidori.\nMidori \u00e8 un browser web basato su WebKit e i suoi punti di forza sono la velocit\u00e0, la leggerezza e il rispetto per la privacy dell'utente. \u00c8 stato adottato da distribuzioni che non utilizzano l'intero ambiente desktop come Bodhi Linux e elementary OS, l'ultima delle quali contribuisce attivamente allo sviluppo di questo software.\nThunar.\n\u00c8 il file manager predefinito di Xfce. Come tutti i componenti di questo ambiente desktop mira ad essere leggero e veloce anche su hardware pi\u00f9 datati. Caratteristiche peculiari di questo software sono la sua estensibilit\u00e0 tramite vari plugin e la possibilit\u00e0 per l'utente di creare azioni personalizzate che permettono di automatizzare le pi\u00f9 disparate funzioni.\nXfburn.\nUn'applicazione per masterizzare CD o DVD. Permette la cancellazione di dischi riscrivibili, la creazione e masterizzazione di dischi audio, video o dati e supporta i principali formati di file immagine.\nxfce4-panel.\nXfce4-panel \u00e8 un programma di Xfce che gestisce i pannelli (la/le barre di pulsanti sul desktop), che possono contenere diverse applet: dai classici lanciatori, cio\u00e8 icone che avviano un determinato programma (o comando), a strumenti pi\u00f9 complessi come un selettore per gli spazi di lavoro, una lista delle finestre aperte, o un'applet che controlli la posta elettronica.\nContenendo quindi gran parte del necessario per interagire con il resto del desktop environment, \u00e8 considerato una delle applicazioni fondamentali di Xfce.\nxfwm4.\nIl window manager ufficiale del progetto Xfce \u00e8 stato sviluppato secondo le linee guida di tale desktop environment. \u00c8 stato il primo gestore delle finestre a integrare un compositor opengl, permettendo, anche ad un computer dotato di hardware poco performante, di avere effetti grafici come ombre e trasparenze.\nUtilizzo nelle distribuzioni GNU/Linux.\n\u00c8 possibile trovare Xfce nei repository della maggior parte delle distribuzioni GNU/Linux tra cui Arch Linux, Debian, Fedora, Mageia, OpenSuse ed Ubuntu. Attualmente viene inoltre utilizzato come ambiente desktop di default su:"}
{"id": "111998", "revid": "174925", "url": "https://it.wikipedia.org/wiki?curid=111998", "title": "Bhakti", "text": "Bhakti (devanagari \u092d\u0915\u094d\u0924\u093f) \u00e8 un termine sanscrito che nelle tradizioni religiose dell'India indica l'aspetto devozionale della fede in una divinit\u00e0 personale o anche un maestro spirituale, caratterizzato spesso da una partecipazione emotiva intensa e totalizzante. \"La via della bhakti\" (\"bhaktimarga\" o anche \"Bhakti Yoga\") \u00e8, in molte di queste tradizioni, uno dei mezzi per ottenere la liberazione (\"mok\u1e63a\").\nAspetti etimologici.\nLa radice del termine \"bhakti\" \u00e8 \"bhaj\", dai molteplici significati, quali ad esempio: distribuire, dividere, donare, possedere, praticare, coltivare, adorare, amare.Dalla medesima radice abbiamo il termine \"bhajan\", indicante una generica canzone devozionale in uso presso diverse tradizioni dell'induismo.\nStoria dei movimenti devozionali.\nI primi movimenti devozionali, cos\u00ec come oggi intesi, trovarono affermazione nell'India del sud, presso le correnti religiose dei N\u0101ya\u1e49\u0101r shivaiti e degli \u0100l\u0325v\u0101r vishnuiti non prima del VI-VII secolo e.v.\nIl termine, \"bhakti\", sembra per\u00f2 gi\u00e0 fare la sua apparsa in una \"Upani\u1e63ad\" del periodo medio, la \"\u015avet\u0101\u015bvatara Upani\u1e63ad\" (IV-II secolo a.e.v):\nL'accademico britannico Gavin Flood ipotizza che, comparendo il termine proprio nell'ultima strofa, possa per\u00f2 trattarsi di un'interpolazione successiva. Flood prosegue mettendo in evidenza che comunque il testo presenta pi\u00f9 passi nei quali \u00e8 possibile cogliere il ruolo della \"bhakti\", anche se il termine non \u00e8 espressamente utilizzato.\n\u00c8 per\u00f2 presso la cultura tamil che la \"bhakti\" (in lingua tamil: \u0baa\u0b95\u0bcd\u0ba4\u0bbf) si sviluppa da semplice concetto a movimento religioso vero e proprio. A contribuirvi in maniera decisiva sono la tradizione della poesia amorosa (gi\u00e0 delineata in India meridionale nei primi secoli e.v.) e il culto popolare di Muruka\u1e49, divinit\u00e0 dell'amore e della guerra al contempo. Nei culti del Tamil Nadu sussistevano elementi che si ritrovano anche nel culto del dio greco Dioniso: a officiare le cerimonie erano sacerdotesse che venivano \"possedute\" dal dio e danzavano in estasi. Nelle epoche successive Muruka\u1e49 fin\u00ec per essere assimilato a Skanda, figlio di Shiva nella mitologia.\nAll'incirca nel III secolo la figura del dio Krishna comincia a diffondersi nell'India del Sud, incontrando questi movimenti devozionali col risultato di un allargamento e accrescimento della devozione quale movimento di larga diffusione che avrebbe poi influenzato anche l'India del Nord. Siamo nel VII secolo circa, e la devozione trova espressione letteraria nella poesia dei N\u0101ya\u1e49\u0101r, tradizione poetico-religiosa shivaita, e soprattutto nei canti devozionali degli \u0100l\u0325v\u0101r, tradizione vishnuita. Cos\u00ec si esprime il poeta e musico tamil Appar (VII sec.):\nIl \"Bh\u0101gavata Pur\u0101\u1e47a\" (X secolo ca.), testo fondamentale del vaishnavismo, scritto in sanscrito ma composto nell'India meridionale, \u00e8 stato molto influenzato dalla letteratura devozionale, e a sua volta fin\u00ec per influenzare la letteratura sanscrita devozionale dell'India del Nord, soprattutto nel Bengala.\nEd \u00e8 proprio nei \"Pur\u0101\u1e47a\", testi di carattere mitologico, cosmologico e celebrativo composti in un arco di tempo che va dai primi secoli dell'era attuale fino all'epoca moderna, che la \"bhakti\" trova la sua espressione letteraria compiuta. L'indologa francese Madeleine Biardeau ha definito i \"Pur\u0101\u1e47a\" \u00abl'universo della \"bhakti\"\u00bb, nel senso che il teismo successivo al periodo brahmanico \u00e8 qui evidenziato e \"narrato\" soprattutto nel suo aspetto devozionale. Shiva, Vishnu e le Devi sono le divinit\u00e0 principali cui \u00e8 rivolta questa devozione.\nLa \"bhakti\" era altres\u00ec presente nelle tradizioni tantriche dell'India del Nord, non come movimento o cammino come successivamente inteso, ma come elemento del culto in generale. Nella letteratura relativa un esempio di devozione fra i pi\u00f9 remoti \u00e8 quello del filosofo e mistico kashmiro Utpaladeva (X secolo) coi suoi \"Inni a Shiva\" (\"\u015aivastotr\u0101val\u012b\"). Cos\u00ec riassume l'indologo francese Andr\u00e9 Padoux:\nMa il testo pi\u00f9 noto e determinante per l'affermazione della \"bhakti\" \u00e8 la \"Bhagavadg\u012bt\u0101\" (\"Il canto del Signore\"), poemetto estratto dalla grande epopea del \"Mah\u0101bh\u0101rata\". Nel discorso che il dio Krishna fa al condottiero Arjuna prima della battaglia di Kurukshetra, Egli elenca le varie strade della liberazione ponendo l'accento sulla \"bhakti\":\nSuccessivamente, R\u0101m\u0101nuja (1017\u20131137), Jayadeva (XI-XII secolo), Vallabhadeva (XV secolo), R\u016bpa Gosv\u0101min, J\u012bva Gosv\u0101min (morti entrambi nel 1591) e Jagann\u0101tha Pa\u1e47\u1e0ditar\u0101ja (1590 circa-1665 circa) sono fra i pi\u00f9 noti pensatori che espressero, anche in forma poetica, i contenuti e gli obiettivi della \"bhakti\".\nLa \"bhakti\" e le sue espressioni.\nCos\u00ec lo storico delle religioni francese Louis Renou definisce la \"bhakti\":\nL'accademico Gavin Flood mette l'accento sulla differenza con le altre strade della liberazione: la \"bhakti\" ha sempre privilegiato la sfera emotiva rispetto a quella della conoscenza (\"j\u00f1\u0101na\"). Alla ricerca di un brahman trascendente e astratto, la \"bhakti\" preferisce una rappresentazione personale del divino, la venerazione e l'adorazione, sia nelle forme rituali che mistiche. La \"bhakti\" \u00e8 un'esperienza molto personale, per cui non poche tradizioni finiscono per rifiutare il culto templare e i movimenti istituzionalizzati.\nIl mistico indiano Swami Vivekananda (1863 \u2013 1902) mette in evidenza il fatto che la \"bhakti\" \u00e8 amore puro per Dio, non condizionato cio\u00e8 all'ottenimento di una ricompensa, in questa vita o dopo la morte: la \"bhakti\" non \u00e8 chiedere a Dio qualcosa, ma donarsi partecipando il divino in ogni attivit\u00e0 del quotidiano.\nIl \"Bh\u0101gavata Pur\u0101\u1e47a\", di cui si \u00e8 gi\u00e0 accennato, classifica nove forme di espressione della \"bhakti\": \"\u015brava\u1e47a\", l'ascolto dei nomi e delle gesta di Dio; \"k\u012brtana\", il canto degli stessi; \"smara\u1e47a\", la ripetizione mormorata o mentale degli stessi; \"p\u0101da-sevana\", l'asservimento ai piedi di Dio; \"archana\", la pratica cultuale, espressa a sua volta in sedici componenti (\"\u1e63o\u1e0da\u015bopac\u0101ra\"); \"vandana\", la reverenza; \"d\u0101sya\", la sottomissione; \"sakhya\", il rapporto amichevole; \"\u0101tma-nivedana\", l'offerta totale di s\u00e9 stessi a Dio.\nIl \"Bhakti S\u016btra\" di N\u0101rada (XII sec.) identifica quattro forme di espressione della \"bhakti\" verso Krishna, forme basate sui differenti tipi di relazione che il devoto pu\u00f2 assumere: compagno, schiavo, genitore, consorte.\nUna delle pi\u00f9 conosciute forme della \"bhakti\" in occidente \u00e8 quella proposta dal movimento Hare Krishna e dai movimenti Gaudiya Vaisnava in genere: il coinvolgimento emotivo tra devoto e Dio \u00e8 del tutto personale, intimo, ed escludente qualsiasi forma d'intermediazione sacerdotale: \u00e8 espressione amorosa che si trasmette reciprocamente tra uomo e Dio. Gli Hare Krishna si rifanno agli insegnamenti espressi nella \"Bhagavadg\u012bt\u0101\"."}
{"id": "111999", "revid": "124249624", "url": "https://it.wikipedia.org/wiki?curid=111999", "title": "Mordor", "text": "Mordor (\"Terra Oscura\"; da \"mor\" \"oscuro\" e \"(n)dor\" \"paese, terra\") \u00e8 uno dei regni di Arda, l'universo immaginario fantasy creato dallo scrittore inglese J. R. R. Tolkien. Si trova nella Terra di Mezzo.\n\u00c8 il paese di Sauron, una terra tetra, circondata da scurissime montagne, sempre coperta da nuvole e abitata dai servi dell'Oscuro Signore.\nLe catene montuose che racchiudono Mordor sono l'Ephel D\u00faath (Montagne dell'Ombra) a sud e ad ovest, mentre a nord vi sono gli Ered Lithui (Monti Cenere). Le vie principali di accesso alla Terra d'Ombra, come viene anche chiamata Mordor, sono i Cancelli del Morannon ed il valico di Cirith Ungol.\nI Cancelli del Morannon bloccavano Cirith Gorgor, l'unico passo attraverso il quale un esercito sarebbe potuto entrare a Mordor, ragion per cui Sauron li vegliava costantemente con il suo Occhio. L'apertura dei cancelli era organizzata tramite un meccanismo guidato da numerosi orchi, e per un'ulteriore sicurezza affinch\u00e9 i cancelli non fossero violati da estranei, le colline intorno ad essi brulicavano di orchi, alloggiati in buchi e caverne scavati nelle montagne. All'inizio della Terza Era, dopo la battaglia che sconfisse Sauron, fu occupato e usato dai gondoriani per un millennio per difendere la terra di Mordor, passata sotto i loro domini, ed impedire che le forze oscure potessero tornare, costruendo anche le due torri laterali per incrementare le difese, ma venne abbandonato intorno al 1600 della Terza Era, dopo che una piaga indebol\u00ec Gondor e i loro numeri, cos\u00ec con il tempo il cancello nero e le torri vennero abbandonati, lasciati in rovina finch\u00e9 poco tempo dopo torn\u00f2 il Re Stregone e la sua legione, che ripresero il controllo di Mordor, non molto tempo dopo caddero anche le fortezze gondoriane di \"Minas Ithil\" e \"Cirith Ungol\".\nTempo della Guerra dell'Anello, e davanti ai suoi cancelli si svolger\u00e0 la battaglia che conclude la trilogia del Signore degli Anelli.\nCon il crollo del potere di Sauron a causa della distruzione dell'Unico Anello, tutte le sue opere crollano, e di conseguenza anche, stavolta definitivamente, il Nero Cancello.\nDella geografia di Mordor sono da ricordare il mare interno di N\u00farnen, l'altopiano di Gorgoroth, il Monte Fato con la voragine del Sammath Naur, il luogo dove fu forgiato l'Unico Anello, e naturalmente Barad-d\u00fbr, la Torre Oscura, la residenza di Sauron.\nIl N\u00farnen, situato nella parte sud-ovest di Mordor, \u00e8 circondato da campi coltivati poich\u00e9 la sua presenza rende questa zona la pi\u00f9 fertile di tutta la regione; le terre circostanti sono coltivate da schiere di schiavi. Dopo la sconfitta di Sauron il re di Gondor, Aragorn, libera gli schiavi e dona loro le terre intorno al lago.\nNe \"Il Signore degli Anelli\" Frodo e Sam, guidati da Gollum, riescono ad entrare nella Terra d'Ombra attraverso il valico di Cirith Ungol con molta difficolt\u00e0, riuscendo infine a distruggere l'anello nella voragine del Monte Fato e provocando la sconfitta di Sauron con la conseguente rovina della terra di Mordor."}
{"id": "112002", "revid": "289247", "url": "https://it.wikipedia.org/wiki?curid=112002", "title": "Francesco Giuseppe d'Austria", "text": ""}
{"id": "112007", "revid": "88812", "url": "https://it.wikipedia.org/wiki?curid=112007", "title": "Fred Karno", "text": "L'uomo che rivoluzion\u00f2 il mondo del Music Hall e del Vaudeville all'inizio del XX secolo dandogli un'impronta manageriale moderna e introducendovi filosofia, concetti e tecniche, a prevalente indirizzo comico, ha precorso lo stile slapstick cinematografico. All'apice del successo, intorno al 1912, ebbe circa una trentina di compagnie di vaudeville attive contemporaneamente, sparse tra l'Europa, l'Africa, gli Stati uniti e l'America del Sud.\nPersonalit\u00e0 complessa ed emblematica: dilapid\u00f2 capitali nel lusso e in donnine, era cinico e violento con la moglie, fu piuttosto avaro con i suoi attori, introdusse, o meglio affin\u00f2, e pratic\u00f2 assiduamente la tecnica di casting per la scrittura delle sue attrici conosciuta come il divano-audizione. Fidandosi di nessun altro che non il suo personale giudizio teatrale divenne lo showman pi\u00f9 grande; conosciuto come il \"governatore\" nel mondo dello spettacolo fece la fortuna di molti, per altri (altre) fu solo un diabolico vecchio sporcaccione.\nLa sua eredit\u00e0 fu misera di quattrini, enorme invece il lascito artistico e comico che ancora oggi sopravvive.\nIn estrema sintesi: \"la madre (il padre) di tutti gli showmen\".\nBiografia.\nFred Karno deve i natali ad un padre falegname-ebanista che visse e lavor\u00f2 in diverse localit\u00e0 prima di stabilirsi a Nottingham intorno al 1875, dove Fred crebbe disciplinatamente, primo di sei fratelli e una sorella, e dove quattordicenne gi\u00e0 contribuiva al bilancio familiare con impieghi presso la fabbrica di merletti, come garzone dal barbiere, garzone dal farmacista, apprendista muratore e continuando a frequentare la scuola nel pomeriggio.\nIdraulico e Ginnasta.\nIn qualche modo fin\u00ec al seguito di un idraulico e per sette anni pratic\u00f2 l'attivit\u00e0 che lo port\u00f2 a fare riparazioni anche in un carcere riportandone una profonda esperienza umana che pi\u00f9 tardi gli fornir\u00e0 il materiale per la sua prima commedia di successo. Chiamato per riparazioni in una palestra, rimase folgorato dall'attivit\u00e0 ginnica, iscrivendosi subito ad un corso a pagamento in cui rivel\u00f2 uno straordinario talento naturale tanto da portarlo in breve a ricevere riconoscimenti e ad esibirsi in feste e fiere nel circondario. L'incontro fortuito con \"Olveno\", un ginnasta professionista esibitosi in citt\u00e0, determin\u00f2 la svolta professionale che lo port\u00f2 ad abbandonare il poco gratificante mestiere di idraulico per diventare ginnasta professionista. Incominci\u00f2 ad esibirsi in un duo, \"Olveno e Leonardo\" (nome d'arte adottato da Fred per l'occasione), in alcuni numeri di acrobazia circense. I primi tempi furono duri, dovette adattarsi a ricoprire diversi ruoli, clown, imbonitore, attrezzista, cassiere, girando diversi circhi, facendo tesoro di tutti i mestieri, fedele al suo credo fatto di applicazione, dedizione, allenamento e prove assidue. Rischi\u00f2 diversi infortuni nelle acrobazie aeree, le reti di protezione non possedevano l'elasticit\u00e0 delle attuali, ma la fortuna era dalla sua parte.\nIl Trio Karnoes.\nNell'ufficio di un impresario conobbe due giovani ginnasti con i quali dette vita al \"Trio Karnoes\" scippando una scrittura che li port\u00f2 a sostituirsi al trio a cui era realmente destinata. Aveva giocato, infatti, sull'assonanza del nome che era \"Carnoes\" per i titolari e sulla distrazione dell'impresario che non si era accorto del giochetto e pass\u00f2 loro l'ingaggio; dotato di qualit\u00e0 musicali, per arrotondare i guadagni, quando non lavorava, si esibiva per strada, da solo, presentandosi con il nome di Fred Karno (ufficialmente cambi\u00f2 il nome anagrafico nel 1914), e da allora identificandosi con esso.\nEdith, la moglie fedele.\nEsibendosi in un teatro (1888), ebbe modo di conoscere la giovane cassiera: Edith Cuthbert, diciassettenne, bionda, carina, che spos\u00f2 l'anno successivo contro il parere negativo dei genitori di lei. La sposa dichiar\u00f2 essere ventunenne per ottenere la licenza. Edith lo am\u00f2 per tutta la vita e gli fu sempre fedele nonostante la dissolutezza e i modi violenti di lui e che in breve avrebbe sperimentato suo malgrado. Il loro primo figlio Frederick Arthur nacque nel 1891; ne seguirono altri sette di cui solo uno sopravvisse. Nel frattempo Fred prosegu\u00ec le tourn\u00e9e quale leader del Trio Karnos spostandosi di citt\u00e0 in citt\u00e0. Ebbe l'occasione di introdurre nel suo spettacolo alcune gag comiche di pantomima, riscuotendo un incoraggiante successo. Svilupp\u00f2 un'idea che speriment\u00f2, affiancato da un compagno di prim'ordine, un mimo di talento. Tale idea dette origine al suo primo numero comico in stile slapstick: \"Hilarity\" con un successo rilevante, al quale contribu\u00ec in non poca misura anche la gestualit\u00e0 mimica di Edith.\nIl successo imprenditoriale.\nAttingendo alle esperienze professionali, tradusse in commedia le impressioni riportate dal contatto col mondo carcerario producendo \"Jail Birds\" il cui successo conferm\u00f2 pi\u00f9 che le qualit\u00e0 interpretative, le qualit\u00e0 organizzative e manageriali di Karno illuminandolo sulla strada da intraprendere; colse il potenziale persuasivo della pubblicit\u00e0: sfrutt\u00f2 i trasferimenti della compagnia da un teatro all'altro allestendo chiassose e colorate sfilate per la citt\u00e0 diffondendo il suo nome e l'attivit\u00e0. Invest\u00ec i proventi degli incassi in un edificio adibendolo a dimora sua e soprattutto a laboratorio comico: la \"Fun Factory\", luogo dove far crescere gli artisti e produrre ci\u00f2 cui una commedia necessitava: costumi, scenografie, e quant'altro. All'inizio del 1902 Karno aveva in cartellone quattro produzioni, alle prime due si aggiunsero \"Early Birds\" e \"The New Woman's Club\" nelle quali cominciarono a farsi notare attori di talento. L'anno successivo fu la volta di \"His Majesty's Guest\" il cui protagonista recitava con una parlata lenta, un'andatura malferma dentro due enormi scarponi, decretandogli un personale successo.\nLa separazione da Edith.\nIl successo arrideva a Karno, le donne pure, inevitabile conseguenza fu la separazione dalla moglie alla quale, tre settimane dopo la nascita dell'ultima figlia, fece pervenire un pacco contenente fotografie di lui e di una ragazza, entrambi nudi ed in pose esplicite: era lo stile di Karno per presentarle l'amante ufficiale. In tribunale risultarono una prova determinante per decretare la colpa della separazione e l'affidamento dei due figli e relativo assegno di mantenimento alla moglie.\nIl governatore.\nQuesto l'appellativo che gli fu affibbiato dal mondo dello spettacolo per il comportamento dispotico con gli attori e geniale negli affari, ma lavorare per Karno poteva significare il successo.\nLa \"Fun Factory\" continuava a sfornare produzioni di successo: \"London Suburbian\" vide la partecipazione dei fratelli Chaplin: Sidney e Charlie. Karno scrittur\u00f2 Charlie su raccomandazione del fratello Sidney, gi\u00e0 suo attore e \"The Football Match\" lo vedeva protagonista. \"Jimmy The Fearless\", invece, fu affidato prima a Stan Laurel poi a Charlie.\nNel 1910 le produzioni rappresentate erano otto e la fama di \"Mumming Birds\" varc\u00f2 l'Oceano, l'America reclamava Karno: durante l'anno due compagnie di Fred Karno attraversarono l'Atlantico per approdare a New York e rappresentare \"lo spettacolo nello spettacolo\": \"A Night in a English Music Hall\", titolo americano di \"Mumming Birds\". Mack Sennett produttore cinematografico, boss della Keystone, straordinario scopritore di talenti, ebbe modo di assistervi in Los Angeles e adocchi\u00f2 pi\u00f9 di un promettente attore da allettare con l'avventura cinematografica, allora agli albori ed in pieno sviluppo. Delle compagnie di Karno che trovarono il successo nel cinema americano i pi\u00f9 noti attori sono Charlie Chaplin, Stan Laurel, Eric Campbell, Albert Austin.\n\"Mumming Birds\" conobbe una stagione di successi lunga quarant'anni, raccolti in una dozzina di nazioni in cui fu rappresentato.\nDagli attori, Karno pretende movimento, rapido e deciso. La sua teoria: corri, agitati e cadi.\nManie di grandezza.\nNel 1912 la carriera di Karno tocc\u00f2 i suoi vertici, non furono da meno le sue costose stravaganze.\nAcquist\u00f2 un \"houseboat\", un barcone galleggiante: l'\"Astoria\", ormeggiato sul Tamigi, presso un isolotto naturale, dov'era solito trascorrervi i fine settimana e ne fece una residenza da nababbi, non contento svilupp\u00f2 la zona edificandovi un hotel, un teatro, una pista da ballo, ristoranti, parco divertimenti, giardini, centri per l'attivit\u00e0 sportiva, precorrendo i moderni parchi a tema. L'impresa gli cost\u00f2 una fortuna, le soddisfazioni non lo ripagarono adeguatamente, lo scoppio della Prima guerra mondiale, nel 1915, trasform\u00f2 il complesso in luogo di ristoro e piacere a pagamento per gli ufficiali dell'esercito di Sua Maest\u00e0. Le ristrettezze economiche della popolazione e i periodi di maltempo particolarmente persistenti innescarono il declino del suo impero.\nIl declino.\nL'affermarsi del nuovo mezzo di spettacolo: il cinema, il cambiamento dei gusti del pubblico, fecero del 1919 un anno piuttosto amaro per il \"governatore\" Karno. La \"Fun Factory\" smise di sfornare commedie di successo, le difficolt\u00e0 economiche si accanirono su Karno e fu costretto a vendere la sua \"Factory\".\nNella prima met\u00e0 degli anni venti conobbe la bancarotta. Difficile a credersi, il governatore si ritrov\u00f2 in ristrettezze economiche.\nNel 1927 l'ex moglie Edith moriva di diabete, Fred non pot\u00e9 annunciarne la scomparsa poich\u00e9 da un quarto di secolo spacciava l'amante quale consorte. Edith gli fece pervenire quale sua ultima volont\u00e0 la sua fede nuziale quale prova che nessun altro occup\u00f2 mai il suo cuore. Quindici giorni dopo Fred sposava l'amante. La scorza dura e l'assegno di mantenimento che passava all'amante e che negli anni ella, previdente accanton\u00f2, lo sostennero nelle difficolt\u00e0; nel 1928 si rivolse verso la terra che fece la fortuna di diversi suoi ex attori: l'America, ma New York lo snobb\u00f2. Solo Hollywood gli riserv\u00f2 un'accoglienza riconoscente, Charlie Chaplin interruppe le lavorazioni per smuovere lo star system ed ottenere un'opportunit\u00e0 per il grande Fred Karno. Gli procur\u00f2 un alloggio a sue spese e gli anticip\u00f2 del denaro. Stan Laurel, da parte sua, lo introdusse alla corte di Hal Roach, ma i metodi di lavorazione americani e il disaccordo sul modo di utilizzare quelle che un tempo furono le sue gag lo fecero desistere dopo sei mesi.\nTornato in Inghilterra produsse un nuovo spettacolo itinerante dal discreto successo. Prov\u00f2 la direzione cinematografica per la \"Ealing Studios\" realizzando cinque film a basso costo che dettero visibilit\u00e0 a giovani attori.\nNel 1935 il vecchio leone produsse con successo \"Real Life\" per il teatro, sull'onda dell'indomito entusiasmo fond\u00f2 la \"Karno Film Company\" con il sostegno di azionisti. La prima di \"Don't Rush Me\" fu accompagnata dai telegrammi di congratulazioni e auguri dei suoi ex allievi Chaplin e Laurel, ma non bastarono a scongiurarne il fiasco. Karno si rese conto che il mondo dello spettacolo non gli era pi\u00f9 confacente, si ritir\u00f2 in un villaggio del Dorset finch\u00e9 il 17 settembre del 1941, a seguito delle complicazioni dovute all'aggravarsi del diabete, concluse la sua straordinaria esistenza.\nLe sue spoglie riposano nell'Abbazia di Dorchester, nell'Oxfordshire.\nStan Laurel di lui ebbe a dire che se anche non fu Karno a fargli apprendere tutta l'arte comica, certamente di molti trucchi gli era debitore e da lui impar\u00f2 la meticolosit\u00e0 nel lavoro. Volendolo definire con un aggettivo disse \"sereno\", spiritualmente e nella vita e cos\u00ec lo fu in vecchiaia. E che da lui apprese ad esserlo egli stesso."}
{"id": "112009", "revid": "751106", "url": "https://it.wikipedia.org/wiki?curid=112009", "title": "Telecamera", "text": "La telecamera \u00e8 un dispositivo elettronico per l'acquisizione di immagini bidimensionali in sequenza, a velocit\u00e0 di cattura prefissate, solitamente nella gamma visibile dello spettro elettromagnetico.\nLe telecamere possono essere in bianco e nero o a colori, con standard di acquisizione e trattamento delle immagini conformi agli standard televisivi dei paesi in cui vengono usate (sistemi NTSC, PAL o S\u00c9CAM) e alle risoluzioni standard digitali.\nStoria.\nI dispositivi di cattura dell'immagine furono per decenni basati sul tubo catodico: iconoscopio, image orthicon, plumbicon o vidicon.\nSul finire degli anni 1970 comparvero sul mercato i primi sensori di immagine allo stato solido CCD, seguiti dai pi\u00f9 recenti CMOS, che in pochi anni sostituirono completamente i tubi catodici.\nModelli.\nEsistono vari tipi di telecamere per i pi\u00f9 svariati usi: industriali per il controllo di produzione, per videosorveglianza, per PC (webcam), di qualit\u00e0 broadcast per riprese televisive professionali in studio o all'esterno, per uso naturalistico o scientifico, per uso sportivo, per la cinematografia professionale in sostituzione delle cineprese 35 o 70 mm, per uso amatoriale, ecc.\nIn alcuni sport (automobilismo, motociclismo) \u00e8 invalso l'uso di offrire ai telespettatori immagini dal punto di vista del pilota, tramite microcamere installate \"a bordo\" (\"on-board\"). Tali telecamere possono essere provviste anche di giroscopio di stabilizzazione se il mezzo in questione \u00e8 una moto o pi\u00f9 in generale ha un rollio molto importante.\nRegistrazione.\nL'abbinamento di una telecamera e di un videoregistratore in un unico dispositivo portatile ed autoalimentato ha generato la videocamera (o \"camcorder\"), che \u00e8 diventata a partire dai primi anni '80 l'apparecchiatura di ripresa mobile universalmente diffusa, sostituendo definitivamente le cineprese portatili basate su pellicola da 8 o 16 millimetri.\nIl camcorder, talvolta detto anche \"videomovie\", viene utilizzato sia per applicazioni professionali che amatoriali; a seconda dell'applicazione, del fabbricante, dell'utenza di destinazione, del modello, ecc. si utilizzano i pi\u00f9 svariati tipi e formati di supporti di memorizzazione (magnetici, ottici o a stato solido), quali, per esempio:\nSono presenti anche camcorder che registrano in formato compresso (solitamente DivX) su disco rigido. Per le apparecchiature che utilizzano una forma di registrazione digitale viene utilizzato di solito un collegamento Firewire oppure USB 2.0 per il trasferimento dei video su personal computer. "}
{"id": "112010", "revid": "26079", "url": "https://it.wikipedia.org/wiki?curid=112010", "title": "Oscillatore armonico", "text": ""}
{"id": "112013", "revid": "79968", "url": "https://it.wikipedia.org/wiki?curid=112013", "title": "Content management system", "text": "In informatica un content management system, in acronimo CMS (\"sistema di gestione dei contenuti\" in italiano), \u00e8 uno strumento software, installato su un server web, il cui compito \u00e8 facilitare la gestione dei contenuti di siti web, svincolando il webmaster da conoscenze tecniche specifiche di programmazione Web.\nStoria.\nI \"content management system\" sono nati negli Stati Uniti e sono stati inizialmente sviluppati, per uso interno, da alcune organizzazioni che producevano notevoli quantit\u00e0 di pubblicazioni. Nel 1995 la CNET rese pubblici gli studi e i prodotti sviluppati internamente, distribuendoli con l'etichetta \"Vignette\". La compagnia cominci\u00f2 a mettere a disposizione il proprio software come sistema di gestione dei contenuti via web. Per la prima volta un utente poteva creare il proprio sito direttamente dal Web, usando l'interfaccia CNET.\nNel 1998, la Pencom Web Works, una compagnia di consulenza aziendale, introdusse il server di trasformazione dati (DTS - \"Data Transformation Services\") \"Metaphoria\", che permetteva agli sviluppatori Java di scrivere applicazioni che si potevano collegare ai contenuti e permettevano di distribuire tali contenuti su canali diversi. Il prodotto non ebbe successo, ma il concetto che era stato introdotto costitu\u00ec le basi di ci\u00f2 che \u00e8 diventato il CMS odierno.\nDescrizione.\nIl CMS \u00e8 uno strumento usato dai webmaster per gestire un sito web evitando di dover programmare dinamicamente l'intero software lato server che gestisce il sito. Generalmente offre un'interfaccia di amministrazione (\"admin console\" cio\u00e8 console di amministrazione) con cui l'amministratore pu\u00f2 gestire ogni aspetto del sito web, senza il bisogno di possedere conoscenze tecniche particolari di programmazione Web.\nEsistono CMS specializzati, cio\u00e8 appositamente progettati per un tipo preciso di contenuti (una wiki, un blog, un forum, un giornale online, ecc.) e CMS generici, che tendono a essere pi\u00f9 flessibili per consentire la pubblicazione di diversi tipi di contenuti.\nQuando si parla di \"contenuti\" si intendono dati, informazioni, conoscenze, in qualsiasi forma (testo, immagine, video, musica, software, ecc.). Quando si parla di \"struttura\" s'intende: impaginazione, formattazione, architettura, sezioni, gestione delle modifiche e delle versioni, gerarchia e privilegi dei ruoli, ecc.\nTecnicamente, un CMS \u00e8 un'applicazione lato server che generalmente si appoggia su un database per l'archiviazione dei contenuti; l'applicazione \u00e8 suddivisa in due parti:\nI CMS possono essere realizzati tramite programmazione in vari linguaggi web tra cui, pi\u00f9 comunemente, ASP, PHP, Microsoft .NET; il tipo di linguaggio adoperato \u00e8 indifferente a livello di funzionalit\u00e0.\nAlcuni linguaggi rendono il CMS multipiattaforma, mentre altri lo rendono usufruibile solo su piattaforme proprietarie.\nIl problema della gestione dei contenuti.\nIn un approccio sistematizzato al problema della gestione dell'informazione si affrontano le seguenti fasi:\nLa descrizione appena data \u00e8 perfettamente applicabile anche a MediaWiki, il software di gestione di Wikipedia.\nApplicazioni.\nWeb Content Management System.\nL'utilizzo pi\u00f9 diffuso dei CMS \u00e8 rivolto alla gestione di siti web, soprattutto se sono di grandi dimensioni e richiedono un frequente aggiornamento.\nUna delle applicazioni pi\u00f9 utili dei sistemi di Web Content Management System (WCMS) \u00e8 infatti la gestione dei portali (Intranet, Extranet, community, siti di E-commerce, social media, ecc.), dove vengono impiegati come strumento di pubblicazione flessibile e multiutente. Ad esempio: gestione di contenuti testuali (notizie, articoli ecc.), link, immagini, liste di discussione, forum, materiale scaricabile. Pu\u00f2 essere modificata anche la struttura stessa delle pagine in numero ed organizzazione. A volte i WCMS danno la possibilit\u00e0 di gestire anche pi\u00f9 versioni dello stesso sito (ad esempio, HTML o WAP).\nI WCMS consentono di definire utenti, gruppi e diritti in modo da poter permettere una distribuzione del lavoro tra pi\u00f9 persone. Per esempio, \u00e8 possibile definire una classe di utenti abilitati esclusivamente all'inserimento delle notizie, mentre si pu\u00f2 riservare la scrittura di articoli ad un altro gruppo, e limitare tutti gli altri alla sola consultazione.\nL'introduzione di un web content management system in azienda (ad esempio, una rete sociale interna) richiede la definizione di chiari processi interni di approvazione dei contenuti. La scelta di un software di WCMS \u00e8 strategica per le aziende che generano la maggior parte di volume d'affari su Internet, ma anche per il libero professionista che vuole utilizzare Internet per farsi conoscere.\nIn letteratura esistono numerosi modelli che aiutano a valutare il ritorno sull'investimento di un WCMS. I costi di adozione sono spesso elevati, quindi non sono sostenibili per i professionisti o i privati che non fanno del Web la loro competenza di base.\nPer rispondere a questa necessit\u00e0 di mercato sono nati alcuni application service provider (ASP) che offrono questo servizio direttamente via Web, senza richiedere alcun investimento hardware o software. Gli ASP costano ai loro clienti un canone annuale per il servizio di WCMS erogato.\nDynamic content management system.\nCome evoluzione applicativa, il Dynamic Content Management System (DCMS), oltre alle funzioni tipiche del CMS, offre la possibilit\u00e0 di generazione e di riutilizzo di un intero flusso documentale, permettendo cos\u00ec con un unico programma applicativo la realizzazione di documenti tipo cataloghi, manuali, listini e tutto ci\u00f2 che \u00e8 composto da immagini, tabelle e testi. Il DCMS trova applicazione soprattutto nell'ambito industriale, come strumento interno di produzione e gestione della documentazione (\"document management system\").\nLearning management system.\nI \"learning management system\" e i \"learning content management system\" (LMS e LCMS) sono dei particolari gestori di contenuti web rivolti alla didattica. Permettono l'erogazione dei corsi in modalit\u00e0 e-learning al fine di contribuire a realizzare le finalit\u00e0 previste dal progetto educativo dell'istituzione proponente. Il learning management system gestisce la distribuzione dei corsi on-line, l'iscrizione degli studenti e il tracciamento delle attivit\u00e0 on-line.\nCMS Open source e proprietari.\nDifficoltoso \u00e8 stabilire se sia meglio utilizzare un CMS Open source o uno proprietario poich\u00e9 dipende dalle esigenze del cliente.\nPro e contro.\nVantaggi dei CMS.\nUn CMS permette di costruire e aggiornare un sito dinamico, anche molto grande, senza necessit\u00e0 di scrivere in HTML e senza dover conoscere linguaggi di programmazione lato server (come PHP) o progettare un apposito database. L'aspetto esteriore delle pagine pu\u00f2 essere personalizzato scegliendo un foglio di stile CSS appositamente progettato per un determinato CMS. In genere, poi, le modifiche alle pagine web generate dai CMS devono seguire precise regole, che sono dettate (almeno nel caso dei CMS open source) dalla documentazione per sviluppatori della stessa. La community degli informatici \u00e8 in parte scettica su questi vantaggi, dato che possono sembrare limitati e non sembrano lasciare le mani libere, almeno in apparenza, al programmatore. Ma i CMS sono programmabili a tutti gli effetti, basta seguire la documentazione di ognuno e si potranno, pi\u00f9 o meno facilmente, modificare e farli diventare qualsiasi sito si desideri, anche con l'integrazione di API esterne. \u00c8 sconsigliabile, in conclusione, modificare i file di un CMS senza seguire le procedure richieste per effettuare personalizzazioni, pena il malfunzionamento del sito soprattutto nel medio-lungo periodo.\nI \"flat file CMS\", altrimenti noti come \"text-based CMS\", sono dei content management system che si basano su file di testo (il pi\u00f9 delle volte file XML) e che perci\u00f2 non necessitano di alcun database come MySQL, PostgreSQL, ecc. Questi CMS sono facilmente installabili e dunque sono particolarmente adatti per siti personali o per piccole comunit\u00e0.\nLimiti dei CMS.\nGenericit\u00e0.\nUn CMS \u00e8 tanto pi\u00f9 efficiente quanto pi\u00f9 \u00e8 specializzato.\nMolti piccoli portali fanno ricorso a CMS di tipo generico, scritti da altri e messi a disposizione gratuitamente o a pagamento; per quanto un CMS possa essere flessibile, un sito basato su questa struttura presenta un aspetto poco personalizzato se non \u00e8 possibile intervenire direttamente sul codice sorgente del prodotto per modificarlo. Analogamente i contenuti saranno sempre ancorati a quanto previsto da chi ha progettato il CMS e non alle esigenze di chi pubblica il sito.\nProblemi di gestione possono derivare dal fatto che chi pubblica o gestisce il sito pu\u00f2 usare il CMS per intervenire sui contenuti e sull'aspetto, ma generalmente (caso del software proprietario) non \u00e8 in grado di intervenire direttamente (o far intervenire) sulla struttura del CMS stesso; questo \u00e8 un limite strettamente connesso al vantaggio primario dei CMS (backend e database): pubblicare un portale senza doverne progettare la struttura o senza possedere le conoscenze tecniche (o le risorse finanziarie) per uno sviluppo personalizzato. Tuttavia esistono anche CMS particolarmente evoluti che permettono di scrivere direttamente sul database. \u00c8 il caso per esempio di alcuni CMS proprietari.\nQuesti problemi sono risolvibili utilizzando software open source: la possibilit\u00e0 di accedere al codice sorgente del prodotto permette di personalizzare il software sulla base delle proprie esigenze a patto di non avere necessit\u00e0 di apportare modifiche al prodotto adottato. Anche in questo caso, vanno messi in conto i costi per lo sviluppo di moduli personalizzati o funzioni particolari, a meno di non possedere in proprio o nella propria struttura aziendale le conoscenze tecniche per intervenire nel codice sorgente.\nEsistono anche programmi e database progettati su misura, ovvero \"CMS personalizzati\" e dunque necessariamente specializzati; in questo modo la struttura e la presentazione vengono realizzate tenendo presenti i contenuti che il sito dovr\u00e0 ospitare e potranno essere modificati in seguito a nuove esigenze.\nLentezza.\nLe cause principali per un sito lento fatto con un CMS sono:\nCMS \"senza testa\".\nL'ultima frontiera dei CMS \u00e8 basata sul concetto di \"headless CMS\" (letteralmente \"senza testa\") o \"Decoupled CMS architecture\" (letteralmente \"architettura di CMS disgiunti\"). L'idea \u00e8 quella di creare un CMS del tutto separato dalla produzione di codice HTML, che consentirebbe la creazione di un sito web senza template, in cui la parte visibile all'utente (\"front end\") \u00e8 separata dal codice di programmazione (\"back end\"). Ad esempio, la Built.io di Neha Sampat ha annunciato di avere aggiornato il proprio sistema \"Contentstack\" con un nuovo set di SDK mobili per Android e iOs, che al momento consentiranno l'integrazione nativa nelle applicazioni mobili. In un futuro non troppo lontano, si potrebbe prospettare per gli sviluppatori l'ideazione di un CMS \"senza testa\", basato sull'integrazione di Api native."}
{"id": "112014", "revid": "466539", "url": "https://it.wikipedia.org/wiki?curid=112014", "title": "Rupert Grint", "text": " \u00c8 noto per il ruolo di Ron Weasley nella saga di film \"Harry Potter\".\nBiografia.\nRupert Grint \u00e8 di origini irlandesi ed \u00e8 il pi\u00f9 grande dei cinque figli di Nigel Grint e Jo Parsone. Ha un fratello e tre sorelle: James (nato nel 1990), Georgina (nata nel 1993), Samantha (1996) e Charlotte (1998).\nHa frequentato la scuola elementare di St Josephs a Hertford, e successivamente la Top Hat Stage School. All'et\u00e0 di 16 anni lasci\u00f2 la scuola.\nIl suo primo ruolo fu quello di Ronald Weasley nella saga di Harry Potter.\nCarriera.\n\"Harry Potter\".\nGrande fan dei libri di J. K. Rowling, Rupert era cos\u00ec risoluto ad ottenere una parte nel film che invi\u00f2 alla produzione un video girato da s\u00e9 vestito da professore, chiedendo di poter partecipare alle riprese in musica rap. Vinse le selezioni con il video e riusc\u00ec quindi ad ottenere il ruolo del miglior amico di Harry, Ron Weasley. Rupert ha interpretato Ron in tutti i film della saga: \"Harry Potter e la pietra filosofale\", \"Harry Potter e la camera dei segreti\", \"Harry Potter e il prigioniero di Azkaban\", \"Harry Potter e il calice di fuoco\", \"Harry Potter e l'Ordine della Fenice\", \"Harry Potter e il principe mezzosangue\", \"Harry Potter e i Doni della Morte - Parte 1\" e \"Harry Potter e i Doni della Morte - Parte 2\". Le riprese della serie sono terminate nel 2010.\nIl 9 luglio 2007, Rupert, insieme ai colleghi Emma Watson e Daniel Radcliffe, ha lasciato le impronte delle mani, piedi e bacchetta magica alla cerimonia \"Hands, Feet and Wands\", avvenuta davanti al Grauman's Chinese Theatre di Hollywood.\nAltri ruoli.\nNel 2002 ha partecipato al film \"Pantaloncini a tutto gas\" nel ruolo di Alan A. Allen, un giovanissimo inventore senza olfatto che aiuta il suo amico Patrick ad andare nello spazio, film nel quale \u00e8 presente anche Joshua Herdman, interprete in \"Harry Potter\" di Gregory Goyle, qui nel ruolo del bullo Damon.\nNel 2006 ha interpretato come protagonista il ruolo del giovane Ben nel film \"In viaggio con Evie\", accanto a Julie Walters.\nNel 2008 \u00e8 stato annunciato che Rupert avrebbe fatto parte del film \"Cherrybomb\" a fianco di Robert Sheehan e Kimberley Nixon. Il film \u00e8 uscito nelle sale in Gran Bretagna il 23 aprile 2010.\nSempre nel 2008 Rupert ha partecipato al film \"Wild Target\" assieme a Emily Blunt e Bill Nighy, interpretando il ruolo di Tony. La pellicola \u00e8 uscita nel giugno 2010.\nNello stesso anno ha partecipato al \"Rally Wacky nel 2010\", con James e Oliver Phelps, con lo scopo di raccogliere fondi per la Royal National Lifeboat Institution.\nNel 2010 partecipa insieme ai colleghi Daniel Radcliffe e Emma Watson alla campagna dell'American Library Association, denominata \"READ\".\nNel gennaio 2011 fa un cameo in \"Come Fly with Me\", programma della BBC. Nello stesso anno Rupert \u00e8 ospite di \"Top Gear\" nell'episodio 3 della stagione 15, realizzando l'incredibile tempo di 1:45.5 sul tracciato di prova a bordo della vettura economica della trasmissione, una Kia Cee'd.\nIl 18 marzo 2011, Rupert \u00e8 apparso in uno sketch comico su Red Nose Day 2011 insieme a Tom Felton, George Michael, Justin Bieber, Keira Knightley e l'ex primo ministro Gordon Brown. Nel 2013 ha fatto il suo debutto a teatro nella commedia \"Mojo\" in scena all'Harold Pinter Theatre del West End londinese.\nAppare come protagonista nel videoclip del singolo \"Lego House\" di Ed Sheeran, di cui \u00e8 un grande fan, pubblicato il 20 ottobre 2011. Recita come co-protagonista nel film \"Prigionieri del ghiaccio\", uscito il 9 marzo 2012 in Norvegia.\nSancisce il tributo alle Olimpiadi di Londra del 2012, portando la fiamma olimpica alla cerimonia d'apertura. \nNel 2017 prende parte, prima, al cast di \"Snatch\" ed in seguito a quello di \"Sick Note\", serie televisiva distribuita da Netflix, nella quale \u00e8 il protagonista.\nDal 2019 \u00e8 tra i protagonisti della serie TV \"Servant\", pubblicata da Apple TV+.\nVita privata.\nDal 2011 \u00e8 fidanzato con l'attrice Georgia Groome, dalla quale ha avuto una figlia, Wednesday G. Grint, il 7 maggio 2020.\nRiconoscimenti.\nSatellite Awards\nEmpire Awards\nYoung Artist Award\nPFCS Award\nPortrait Choice Award\nBravo Otto\nMTV Movie Award\nNational Movie Awards\nBBC Radio 1 Teen Awards\nScream Award\nPeople's Choice Award\nDoppiatori italiani.\nNelle versioni in italiano dei suoi film, Rupert Grint \u00e8 stato doppiato da:"}
{"id": "112017", "revid": "486946", "url": "https://it.wikipedia.org/wiki?curid=112017", "title": "Ruud Van Nistelrooy", "text": ""}
{"id": "112018", "revid": "1762097", "url": "https://it.wikipedia.org/wiki?curid=112018", "title": "San Pio", "text": "Geografia.\nProvincia dell'Aquila\nPersone.\nSan Pio \u00e8 l'appellativo liturgico impiegato dalla Chiesa cattolica per riferirsi ad alcune figure che venera come santi:"}
{"id": "112019", "revid": "486946", "url": "https://it.wikipedia.org/wiki?curid=112019", "title": "Ruud van Nistelrooji", "text": ""}
{"id": "112023", "revid": "104265", "url": "https://it.wikipedia.org/wiki?curid=112023", "title": "Colpo vincente", "text": "Colpo vincente (\"Hoosiers\") \u00e8 un film del 1986 diretto da David Anspaugh, ispirato alla vera storia della Milan High School che nel 1954 vinse il campionato di pallacanestro \"IHSAA\" (\"Indiana High School Athletic Association\") dello Stato dell'Indiana. Le vicende sono ambientate nella stagione 1951-52.\nIl titolo originale \"Hoosier\" (pron. /\u02c8hu\u02d0\u0292\u0259r/) \u00e8 l'etnico ufficiale per un residente dello stato dell'Indiana degli USA.\nHa ricevuto due candidature ai Premi Oscar, per il migliore attore non protagonista (a Dennis Hopper) e la migliore colonna sonora.\nTrama.\nNorman Dale \u00e8 un ex allenatore di pallacanestro universitaria, che a causa di un increscioso episodio del suo passato sportivo (un violento alterco a seguito del quale, dopo avere malmenato un giocatore durante un allenamento, viene richiesta la sua radiazione dalla Commissione dello Stato di New York) \u00e8 da dieci anni in inattivit\u00e0. Egli viene chiamato dal suo amico Cletus nello sperduto paesino di Hickory nell'Indiana per allenare la squadra della scuola, gli Huskers, e per offrirgli un'altra possibilit\u00e0 di lavoro.\nL'inizio non \u00e8 privo di difficolt\u00e0 viste le problematiche relative alla piccola comunit\u00e0: la ritrosia ed in alcuni casi l'aperta ostilit\u00e0 di fronte agli \"estranei\", le nuove metodologie di allenamento e di condotta della squadra che faticano ad essere accettate, la chiamata come assistente allenatore di \"Colpo in canna\", genitore alcolizzato di uno dei giocatori, ed il carattere del \"coach\" incapace di scendere a compromessi, tanto sul piano umano quanto su quello sportivo; difficolt\u00e0 che esplodono dopo le prime partite nelle quali i risultati non arrivano e dove Dale viene spesso espulso per intemperanze, tanto che nel paese viene chiesta una votazione per rimuoverlo dal suo incarico.\nEgli sembra cedere ma, grazie alla fiducia nelle sue qualit\u00e0 umane da parte della professoressa Myra Fleener che inizialmente, al pari degli altri concittadini, lo aveva osteggiato ma che successivamente si innamorer\u00e0 di lui ed il sostegno di Jimmy Chitwood, il migliore giocatore della squadra che aveva abbandonato lo sport ma che si rende disponibile a tornare a condizione che Dale rimanga, viene mantenuto al suo posto a dispetto di una prima votazione contraria. Da quel momento le cose iniziano a migliorare e la \"piccola\" squadra, composta da soli otto giocatori, comincia ad inanellare successi arrivando inaspettatamente fino alla storica vittoria nel campionato dello Stato.\nOmaggio NBA.\nIn occasione del 30\u00ba anniversario dell'uscita della pellicola, il 24 settembre 2015 la squadra NBA degli Indiana Pacers annunci\u00f2 l'intenzione di omaggiare la squadra di Hickory. Nel corso della stagione 2015-16, i giocatori dei Pacers indossarono la replica della divisa degli Huskers in sei incontri casalinghi e quattro in trasferta.\nGare casalinghe:\nGare in trasferta:\nProduzione.\nLo script originale fu scritto da Angelo Pizzo, compagno di studi alla Indiana University del regista David Anspaugh. La vicenda, ambientata nel 1951, fa riferimento a fatti avvenuti nel 1954.\nTutte le riprese si svolsero nello stato dell'Indiana.\nNella citt\u00e0 di New Richmond, situata a circa 100\u00a0km a nord di Indianapolis, si svolsero le riprese in esterno della fittizia Hickory, compreso il granaio rosso con la grande scritta \"GO HUSKERS\".\nL'ora demolito edificio scolastico di Nineveh \u00e8 stato usato per le riprese nella scuola di Hickory. Mentre la palestra utilizzata per le riprese delle partite casalinghe degli Huskers \u00e8 la palestra di Knightstown.\nL'edificio della scena in cui si tenne la votazione per cacciare o tenere coach Dale era la chiesa battista di Elzaville.\nLa stanza d'ospedale in cui viene ricoverato Colpo in Canna \u00e8 nel Wishard Nursing Museum, ad Indianapolis. Mentre la casa in cui abita \u00e8 situata in una zona boschiva nei pressi di Danville.\nIl palazzetto utilizzato per la finale \u00e8 l'attuale Hinkle Fieldhouse, situato all'interno del campus della Butler University di Indianapolis. Qui si tennero le finali statali fino al 1971.\nLa scena dell'ultimo tiro venne realizzata in un solo ciak. Qualora Maris Valainis avesse segnato o meno, comparse ed attori avevano ordine di eseguire comunque festeggiamenti.\nL'uomo che accoglie Hickory per la finale al palazzetto ed invita i giocatori a scendere in campo, quando questi sono nello spogliatoio \u00e8 Ray Craft, un componente dell'originale Milan High School campione nel 1954, nonch\u00e9 il milgior realizzatore della finale.\nNello stesso spogliatoio, la lavagna su cui coach Dale descrive i giocatori opposti in realt\u00e0 reca i cognomi degli attori che impersonano i giocatori di Hickory.\nNella pellicola, il punteggio della finale, giocata contro South Bend Central, \u00e8 42-40, Nella realt\u00e0, la finale fu giocata contro Muncie Central, vinta con il punteggio 32-30.\nHilliard Gates impersona lo speaker della finale nel film, oltre ad essere stato lo speaker della finale del 1954.\nDurante il campionato, Hickory gioca contro Decatur. Il regista David Anspaugh \u00e8 originario di Decatur, Indiana.\nSteve Hollar, che impersona Rade Butcher, durante le riprese era nel roster della DePaw University. Questo fatto attir\u00f2 l'attenzione della NCAA, quando usc\u00ec il film. La NCAA decise che Hollar era stato ingaggiato come attore, non come giocatore di pallacanestro. Gli furono comunque comminate 3 giornate di sospensione, ed intimato di restituire alla produzione il 5% del compenso ricevuto. Inoltre Hollar, nel suo anno da junior, faceva parte della squadra del liceo di Warsaw, Indiana. Con loro vinse il titolo statale IHSAA del 1984.\nRiconoscimenti.\nNel 2001 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "112024", "revid": "33689", "url": "https://it.wikipedia.org/wiki?curid=112024", "title": "1-up", "text": "1-up (anche detto \"extra life\", vita extra) \u00e8 un termine comune nel mondo dei videogiochi e indica un oggetto che concede al giocatore una vita in pi\u00f9, ovvero la possibilit\u00e0 di giocare ancora, ad esempio se si \u00e8 stati appena uccisi dai nemici o se \u00e8 terminato il tempo a disposizione.. Il termine \u00e8 apparso per la prima volta in \"Super Mario Bros.\", dove \u00e8 simboleggiato da un fungo verde.\nGli 1-up si trovano tipicamente come power-up da raccogliere all'interno degli scenari nei videogiochi a piattaforme, sparatutto e negli altri giochi d'azione. A volte \u00e8 possibile trovarne anche pi\u00f9 di uno che fa guadagnare automaticamente molteplici vite.\nLa vita extra \u00e8 spesso una icona a forma della testa del protagonista oppure rappresentato da alti simboli come una bambola, una moneta, un cuore o un fungo; a volte consiste semplicemente nella scritta \"1-up\".\nIn alcuni videogiochi arcade con modalit\u00e0 multiplayer (ad esempio in \"\"), il termine \u00e8 utilizzato per differenziare i vari partecipanti (1UP, 2UP, 3UP e cos\u00ec via)."}
{"id": "112030", "revid": "80598", "url": "https://it.wikipedia.org/wiki?curid=112030", "title": "Don Backy", "text": "Biografia.\nNativo di Santa Croce sull'Arno, trascorre parte della sua infanzia, fino al 1947, nella citt\u00e0 campana di Nocera Superiore, dove il padre intratteneva rapporti lavorativi con industriali del luogo. Prima di intraprendere la carriera di musicista lavor\u00f2 in una conceria di pellame a Santa Croce sull'Arno, coltivando poi la passione per la pittura, la recitazione e la musica rock. Incominci\u00f2 a suonare la chitarra molto giovane dopo aver visto al cinema, nel 1956, un film con Bill Haley che cantava \"Rock Around the Clock\".\nEsordi.\nInizi\u00f2 a cantare musica rock, lavorando di giorno come impiegato in una conceria di pellami, usando il nome d'arte \"Kleiner Agaton\" e poi incominci\u00f2 a comporre canzoni finch\u00e9, nel 1960, incise il suo primo singolo discografico, registrato a Roma e auto-prodotto, \"Volo lontano/Solo con te\", seguito poco dopo dal secondo singolo \"Mi manchi tu/La storia di Frankie Ballan\". Qualche mese dopo si rec\u00f2 a Torino dove incise con gli ex \"Golden boys\" divenuti \"Kiss\" un terzo singolo, \"Bill Haley rock/Non arrossire\", ancora auto-prodotto, con un brano di Alberto Senesi e una versione di \"Non arrossire\" di Giorgio Gaber, cantata a due voci alla maniera degli Everly Brothers.\nL'anno successivo scrisse \"La storia di Frankie Ballan\", una ballata ispirata alla storia di Franco, un amico scappato da casa con la sua ragazza. Si trasfer\u00ec a Torino per incidere il brano usando ancora il nome \"Kleiner Agaton\", e sul lato B incise \"Mi manchi tu\", scritto con Senesi. Il disco venne inviato a discografici e produttori. Detto Mariano, all'epoca collaboratore di Alessandro Celentano, fratello del cantante Adriano, ascolt\u00f2 il disco e lo segnal\u00f2 al fratello che stava cercando nuovi artisti da lanciare per la sua casa discografica, il Clan Celentano, fondata proprio in quel periodo (marzo 1962). A Celentano non interess\u00f2 la canzone e neppure l'autore tuttavia Mariano non si arrese e ripropose il disco ad Adriano, ottenendone un secondo rifiuto. A Milena Cant\u00f9, all'epoca fidanzata dello stesso Celentano, la canzone era piaciuta, e questo convinse Celentano a scritturarlo.\nNel Clan.\nRicky Gianco, Guidone e altri componenti del Clan convinsero Aldo Caponi a cambiare il nome d'arte, suggerendo \"Don Backy\". La neonata etichetta discografica lo invi\u00f2 al primo Cantagiro con \"La storia di Frankie Ballan\". Sul lato B del disco venne inciso \"Il Fuggiasco\", nuova versione di \"Mi manchi tu\" con il testo riscritto da Luciano Beretta.\nIl Cantagiro si concluse con Don Backy al settimo posto della classifica con un buon successo di vendite. \"I Fuggiaschi\" diventano il suo gruppo. L'anno successivo partecip\u00f2 ancora alla manifestazione con il brano \"Amico\", cover di un brano di Burt Bacharach e lo stesso anno, cantando \"La carit\u00e0\", facciata B di \"Amico\", Don Backy e Celentano comparvero nel ruolo di due frati nel film \"Il monaco di Monza\" con Tot\u00f2, per la regia di Sergio Corbucci.\nAltro successo di quell'anno fu \"Ho rimasto\", che cre\u00f2 curiosit\u00e0 per il voluto errore grammaticale contenuto nel testo, e l'anno dopo incise \"Io che giro il mondo\" (per il terzo anno di seguito al Cantagiro). Sempre nel 1964 recit\u00f2 nel film Super rapina a Milano, di cui scrisse il soggetto insieme a Celentano. Durante le riprese conobbe Liliana Petralia che poi divent\u00f2 sua moglie.\nDon Backy scrisse testi per altri autori del Clan. Sulla musica di \"Stand by Me\" scrisse per Celentano il testo di \"Pregher\u00f2\". Per Ricky Gianco \"Tu vedrai\", sulla musica di \"Don't play that song\".\nIl 1964 fu l'anno di \"Cara\", seguita nel 1965 dal brano \"L'amore\". Poi venne \"Serenata\", mentre \"I Fuggiaschi\" lo lasciavano e Don Backy formava un altro gruppo, \"La Banda\".\nPartecip\u00f2 al Festival di Sanremo 1967, in coppia con Johnny Dorelli, con \"L'immensit\u00e0\". Anni dopo (nel 1972) la cantante Sofija Rotaru propose la versione ucraina de \"L'immensit\u00e0\", intitolata \"\u0421\u0438\u0437\u043e\u043a\u0440\u0438\u043b\u0438\u0439 \u043f\u0442\u0430\u0445\". Con \"Poesia\", nell'estate dello stesso anno, ottenne un altro successo, che venne inciso anche da Engelbert Humperdinck.\nSempre in quell'anno uscirono due film, \"I sette fratelli Cervi\" di Gianni Puccini e \"Banditi a Milano\" di Carlo Lizzani, oltre al libro \"Io che miro il tondo\", pubblicato da Feltrinelli. Don Backy divenne uno dei primi cantautori a pubblicare un romanzo.\nAl quindicesimo \"Festival della Canzone Napoletana\" del 1967, present\u00f2 il brano \"E facimmoce a croce\", in coppia con Ettore Lombardi.\nAvrebbe dovuto partecipare al Festival di Sanremo 1968 con il suo brano \"Canzone\", inizialmente proposta a Ornella Vanoni, che per\u00f2 si invaghisce di un'altra sua canzone, \"Casa bianca\", volendola a tutti i costi presentare al Festival. Don Backy non pu\u00f2 per\u00f2 accontentarla, perch\u00e9 il regolamento di allora vietava a un compositore di presentare pi\u00f9 di un brano. Il Clan trova l'escamotage di far presentare, contro la volont\u00e0 dell'autore, la documentazione riguardante \"Casa bianca\" facendola firmare da un prestanome (Eligio La Valle), che accetta dietro compenso. La firma, secondo la versione dell'autore, venne falsificata.\nRottura col Clan.\nIn seguito alla vicenda della mancata corresponsione delle royalties da parte di Celentano, ruppe i rapporti con il Clan. Celentano cit\u00f2 Don Backy per aver rotto il contratto e questi, a sua volta, cit\u00f2 Celentano per le royalties non pagate sui dischi realizzati con la sua collaborazione. Solo nel 1974 Celentano addiverr\u00e0 a una transazione e, secondo quanto riportato da Don Backy, grazie alle prove da lui prodotte. Anche Eligio La Valle, in seguito, reclam\u00f2 la paternit\u00e0 della parte musicale di \"Casa bianca\" e si giunse cos\u00ec alla sentenza che assegn\u00f2 a La Valle i diritti.\nIl brano \"Canzone\" fu presentato al Festival da Adriano Celentano e si classific\u00f2 al 3\u00ba posto grazie anche all'interpretazione di Milva, mentre \"Casa bianca\" si classific\u00f2 seconda. Il giorno successivo il quotidiano \"La Notte\" titol\u00f2 in prima pagina: \"\u00abDon Backy vince senza cantare\u00bb\".\nL'artista toscano fond\u00f2 una propria etichetta discografica, Amico, ricordando il suo primo successo, ed il primo singolo prodotto conteneva \"Canzone\" e \"Casa bianca\". Il Clan Celentano intanto pubblic\u00f2 un altro singolo usando il provino che lo stesso Don Backy aveva registrato in precedenza. In tal modo, considerando singoli incisi da Milva e Celentano, nello stesso periodo vi furono ben quattro dischi con la stessa canzone. L'anno successivo cant\u00f2 \"Un sorriso\", in coppia con Milva, che vince la prima serata e si classifica terzo al Festival di Sanremo 1969 riscuotendo un buon successo di vendite.\nAnni settanta.\nNel 1970 pubblica \"Cronaca\" e con il brano \"Bianchi cristalli sereni\", si presenta al Festival nel 1971. Nei primi anni settanta intensifica la carriera d'attore, prendendo parte a numerosi film di genere, di cui spesso cura anche le musiche, tra cui \"Satyricon\" di Gian Luigi Polidoro e \"Barbagia\" di Lizzani; chiude nel frattempo la \"Amico\" e firma il nuovo contratto per la \"CGD\", dove resta per due anni per poi passare alla \"RCA Italiana\" e infine, dopo altri due anni, fondare una sua nuova etichetta, la \"Ciliegia Bianca\".\nNel 1971 propone a Mina \"Sognando\", storia di un disagio mentale, che riscuote un grande successo nel 1976. La cantante inserisce in un singolo un altro brano di Don Backy, \"Nuda\", che la radio censura per il testo. Nel 1981 la sua \"Importa niente\" diventa la sigla di Domenica in di quell'anno.\nAnni ottanta e novanta.\nCon il passare degli anni Don Backy, allontanatosi dalle scene musicali, si dedica ad altre attivit\u00e0: nel 1980 ha pubblicato a fumetti \"L'Inferno\", in 12 cerchi e 3.200 versi in quartine dalle rime alternate. Nello stesso anno \u00e8 stato protagonista della commedia musicale \"Teomedio\" di Fabio Storelli, e di \"Marco Polo\", di Conte e Luzzati, per le quali ha scritto musiche e canzoni. Nel 1984 ha disegnato \"Clanyricon\", storia del Clan a fumetti (pubblicata per\u00f2 solo nel 2002). Nel corso degli anni ha partecipato poi a vari programmi televisivi di revival musicale, come \"C'era una volta il festival\" e \"Una rotonda sul mare\" per Canale 5.\nAnni 2000 e 2010.\nNel 2000 compare in una scena del film \"Pane e tulipani\", diretto da Silvio Soldini, nel ruolo di s\u00e9 stesso, cantando il brano \"Frasi d'amore\" del 1969. Nel 2004, dopo anni di lontananza dal video, partecipa al reality show \"La talpa\", ma viene eliminato alla prima puntata. Nel 2006 tiene una serie di lezioni sulla musica per il progetto universitario Rai Nettuno, l'universit\u00e0 a distanza.\nDon Backy \u00e8 l'autore della prefazione del libro del giornalista e scrittore Gian Carlo Padula, dal titolo \"Dio non \u00e8 morto, l'altro volto di Francesco Guccini\". Il 16 febbraio 2009 scatena una polemica al programma \"L'Arena\" a causa del proferimento in diretta di una bestemmia, che non \u00e8 altro che un'imprecazione piuttosto comune di \"Per Dio\". Il 16 maggio partecipa alla trasmissione \"Ti lascio una canzone\" in onda su Rai 1 duettando con Mario Scucces. Nello stesso periodo partecipa ad alcune puntate di \"MilleVoci\", programma musicale di Gianni Turco.\nIl 4 marzo 2010 partecipa alla trasmissione \"Gigi, questo sono io\", di e con Gigi D'Alessio, cantando col cantautore napoletano \"L'immensit\u00e0\" e \"Canzone\". Il 19 marzo 2010 partecipa alla trasmissione \"Ciak... si canta!\", condotta da Pupo ed Emanuele Filiberto, cantando il brano \"Canzone\". Nello stesso anno \u00e8 nuovamente ospite nella trasmissione \"MilleVoci\", di Gianni Turco, condotta da Gianni Nazzaro. In questo periodo scrive nuove opere letterarie come \"Questa \u00e8 la storia... (1955/1969)\" e \"Storia di altre storie... (1970/1980)\", contenenti materiale dedicato alla sua storia e alla sua carriera. Nel 2011, prodotto dal figlio Emiliano, torna alla musica con un cofanetto dal titolo \"50 anni di Mestiere delle Canzoni\", che contiene un CD di brani inediti e un DVD del concerto tenuto al Palapartenope di Napoli, pi\u00f9 alcuni contenuti speciali quali il backstage della realizzazione dell'opera, un'intervista all'interprete, e il videoclip del brano \"Vent'anni\".\nIl 16 maggio 2014 ritira a Genova presso il FIM, la Fiera Internazionale della Musica, il FIM Award \"Premio Italia alla Carriera\" assegnato dalla CAPAM (\"Commissione Artistica per la Promozione dell'Arte e della Musica\"). Durante l'evento si esibisce interpretando i suoi pi\u00f9 grandi successi. Il 25 febbraio 2017 esce \"Canzone\" versione 2017, duettata insieme ad un giovanissimo cantautore pugliese \"Giuseppe Macchitella\", che allo stesso tempo ha curato l'arrangiamento del brano. L'8 marzo 2017 esce il suo nuovo lavoro, \"Pianeta Donna\", dedicato completamente all'universo femminile. Il 18 aprile 2020 esce \"Genova\", canzone scritta insieme a Sandro Giacobbe. Il 23 dicembre 2021 esce \"Firenze storia\", canzone scritta nel 2019 per Narciso Parigi e cantata da Lorenzo Andreaggi. "}
{"id": "112031", "revid": "163662", "url": "https://it.wikipedia.org/wiki?curid=112031", "title": "Draft NBA", "text": "Il \"draft\" NBA \u00e8 un evento annuale della National Basketball Association (NBA) nel quale le trenta franchigie possono scegliere nuovi giocatori; essi devono avere almeno diciotto anni e di solito provengono dai college. Nonostante fossero frequenti anche le scelte di giocatori internazionali o provenienti direttamente dall\"high school\", questa opzione \u00e8 divenuta impossibile dal \"draft\" del 2006.\nStruttura.\nIl \"draft\" si divide in due turni. L'ordine delle selezioni \u00e8 basato su determinate regole:\nLa lega proibisce a un team di trattare le proprie prime scelte di anni consecutivi. Questa regola fu creata parzialmente come reazione alle pratiche dei Cleveland Cavaliers nei primi anni ottanta. Ted Stepien, il proprietario della squadra dal 1980 al 1983, fece una serie di scambi per giocatori di discutibile valore che costarono alla squadra molte scelte nei draft degli anni. Gli scambi avevano quasi distrutto il mercato: la lega forz\u00f2 Stepien a vendere la squadra e dovette rendere pi\u00f9 accettabile lo scambio regalando delle scelte negli anni successivi ai Cavaliers.\nCome funziona la \"draft lottery\".\nQuattordici palline da ping pong numerate da 1 a 14 sono messe in una macchina come quelle usate per le estrazioni della lotteria, da cui vengono estratte a caso quattro palline per determinare il vincitore. L'ordine dei numeri estratti non \u00e8 significativo, cos\u00ec che le 24 diverse permutazioni degli stessi quattro numeri estratti sono tutte considerate equivalenti. Per esempio la combinazione 1-2-3-4 \u00e8 considerata allo stesso modo della combinazione 3-4-2-1. Eliminando l'importanza dell'ordine dei numeri, le 24.024 (14\u00d713\u00d712\u00d711) sequenze sono cos\u00ec ridotte a 1.001. Di queste, 1.000 sono divise fra tutte le squadre che non si sono qualificate per i playoff dell'NBA. L'unica combinazione non assegnata \u00e8 11-12-13-14.\nA partire dal 2005, con 30 squadre partecipanti al campionato NBA, 16 si qualificano ai playoff e i rimanenti 14 team entrano nella Draft Lottery. Queste 14 squadre sono classificate in ordine inverso rispetto al record della regular season e, dal 2019, vengono loro assegnate il seguente numero di chance:\nIn caso di pareggio, per determinare il vincitore viene solitamente lanciata una moneta, in modo tale da determinare quale squadra avr\u00e0 la miglior posizione. Le combinazioni per i punti in questione sono divisi anche fra i team con una scelta aggiuntiva data al vincitore del lancio della moneta.\nLa Draft Lottery \u00e8 diretta da testimoni che verificano che tutte le 14 palline rappresentanti le squadre siano presenti e siano posizionate all'interno della macchina che le estrarr\u00e0 in seguito. Le palline restano nella macchina per 20 secondi per rendere totalmente casuale la probabilit\u00e0 della prima pallina estratta. Le rimanenti tre palline vengono estratte ad intervalli regolari di 10 secondi l'uno dall'altro. I funzionari della NBA decidono quale squadra ha ottenuto la combinazione vincente, verr\u00e0 cos\u00ec assegnata a quel team la prima scelta nel draft. Le quattro palline vengono poi rimesse nella macchina e il processo viene ripetuto per determinare la seconda e la terza squadra che avr\u00e0 la scelta. Nel caso in cui la combinazione estratta appartenga a una squadra che ha gi\u00e0 avuto la sua scelta (o nel caso venga estratta l'unica combinazione non assegnata), viene ripetuto il meccanismo finch\u00e9 non si otterr\u00e0 un singolo vincitore.\nQuando i primi tre team sono stati determinati, le scelte rimanenti sono assegnate basandosi sui record della regular season, con la squadra con il record peggiore al primo posto e cos\u00ec via.\nNel caso in cui una delle 14 squadre che partecipa alla Lottery scambiasse la sua scelta con una squadra dei playoff, la squadra che gioca i playoff prende la posizione della squadra della Lottery in tutte le situazioni della Lottery stessa.\nI giocatori scelti.\nTutti i giocatori statunitensi sono automaticamente eleggibili a 18 anni. Un giocatore americano \u00e8 autorizzato a dichiarare la sua eleggibilit\u00e0 per il draft in qualsiasi momento fra il diploma del liceo ed il completamento dell'eleggibilit\u00e0 del college. Un giocatore internazionale pu\u00f2 dichiarare la sua eleggibilit\u00e0 a partire dall'anno di calendario del suo diciannovesimo compleanno. L'NBA stabilisce due date limite precedenti il draft. I giocatori interessati e non automaticamente eleggibili devono dichiarare il loro interesse entro la prima data, dopo la quale, la NBA organizza \"camp\" pre-draft per permettere ai giocatori di dimostrare le proprie capacit\u00e0. Le squadre possono anche fare audizioni individuali. Un giocatore pu\u00f2 ritirarsi dal draft in qualsiasi momento prima della data finale, che \u00e8 una settimana prima del draft. \nI giocatori non perdono la possibilit\u00e0 di giocare al college dichiarandosi eleggibili la prima volta, a meno che non restino iscritti fino alla data finale, dopo la quale perdono tale possibilit\u00e0. Cos\u00ec pure perdono tale possibilit\u00e0 se dopo essersi ritirati in un'annata, si dichiarino nuova eleggibili una seconda volta (In sostanza coloro che non hanno ancora terminato il college possono ritirarsi solo una volta). Tutto questo anche se non vengono scelti da nessuna squadra. Cos\u00ec pure perdono la possibilit\u00e0 di giocare al college firmando con un agente automaticamente rinunciano al college. \nLe squadre sono obbligate ad ingaggiare almeno per un anno il giocatore scelto al primo giro. I diritti sui giocatori scelti al secondo giro appartengono squadra per tre anni, senza per\u00f2 obbligo di ingaggiarli.\nPrima un giocatore viene selezionato, pi\u00f9 alto \u00e8 il suo valore potenziale. La prima scelta del draft di solito \u00e8 quello che \u00e8 considerato il miglior giocatore disponibile. Comunque, essere la prima scelta non significa necessariamente che il giocatore sar\u00e0 una superstar. Michael Jordan fu la terza scelta nel draft NBA del 1984, ed \u00e8 riconosciuto universalmente tra i pi\u00f9 grandi giocatori di tutti i tempi. I due giocatori scelti prima di Jordan in quel draft ebbero destini diversi. Mentre la prima scelta, Hakeem Olajuwon, ebbe una carriera che lo posizion\u00f2 nella Hall of Fame, la seconda scelta, Sam Bowie, ebbe una carriera breve (anche a causa di molti infortuni) con molti cambi di squadra.\n\"Steal of the draft\".\nCon il termine \"steal of the draft\" (in italiano \"furto del draft\"), si intende un giocatore chiamato con una scelta molto bassa, e che nel corso della carriera si impone invece come \"all-star\" o comunque come giocatore molto pi\u00f9 affermato di tanti altri scelti prima di lui. Uno \"steal of the draft\" aggiunge molto prestigio alla carriera del general manager della squadra NBA che lo compie, dimostrandone la lungimiranza nel cogliere il talento di un giocatore.\nLe prime scelte.\nUndici prime scelte hanno poi vinto l'NBA Most Valuable Player Award: Oscar Robertson, Kareem Abdul-Jabbar (record, sei volte vincitore), Bill Walton, Magic Johnson (tre volte vincitore), Hakeem Olajuwon, David Robinson, Shaquille O'Neal, Allen Iverson, Tim Duncan (due volte vincitore), LeBron James (quattro volte vincitore), e Derrick Rose.\nDal Draft 1985 sono nove le prime scelte che hanno vinto un titolo NBA: David Robinson, Shaquille O'Neal, Glenn Robinson, Tim Duncan, LeBron James, Dwight Howard, Andrew Bogut, Kyrie Irving ed Anthony Davis.\nLe squadre a non aver mai avuto la prima scelta al Draft sono: Denver Nuggets, Indiana Pacers, Memphis Grizzlies, Miami Heat e gli Utah Jazz."}
{"id": "112032", "revid": "73843", "url": "https://it.wikipedia.org/wiki?curid=112032", "title": "Dario Baldan Bembo", "text": "Biografia.\nNato a Milano da Sebastiano e Domenica Andereini (maestra di pianoforte), entrambi veneti. Eccellente pianista e tastierista, inizia l'attivit\u00e0 nel mondo musicale insieme al fratello maggiore Alberto (pianista, organista e vibrafonista), con cui si esibisce durante le serate estive in vari locali. Nel 1966 conosce Ico Cerutti, che lo porta nel Clan Celentano come tastierista, dove si mette in luce suonando nei dischi dell'etichetta.\nIl primo grande successo di Dario Baldan Bembo \u00e8 il celebre tema strumentale \"Djamball\u00e0\", colonna sonora del film \"Il dio serpente\", uscito nel 1970, con Nadia Cassini come protagonista. La genesi di questo brano \u00e8 molto controversa a causa di una disputa con Augusto Martelli, che chiese a Baldan Bembo (all'epoca giovanissimo e non ancora iscritto alla Siae) di collaborare alle musiche per il film. L'autore formalmente registrato alla Siae per \"Djamball\u00e0\" rimase Martelli, ma Baldan Bembo ebbe modo pi\u00f9 volte negli anni di dare la sua versione dei fatti.\nCollabora poi con Lucio Battisti nel disco \"Amore e non amore\" (pubblicato nel 1971); in quell'occasione conosce Franz Di Cioccio, batterista dei Quelli, con cui entra nella formazione dell'Equipe 84 (in difficolt\u00e0 per l'assenza forzata di Alfio Cantarella e la defezione di Franco Ceccarelli).\nNell'album L'Equipe \"Casa mia\" sono incluse la due prime canzoni scritte da Baldan Bembo su testo di Maurizio Vandelli, \"Nessuno\" e \"2000 km\". Grazie a Battisti conosce Bruno Lauzi, che scrive il testo per due suoi brani che verranno portati al successo da Mia Martini: \"Piccolo uomo\" e \"Donna sola\" (1972).\nSempre nel '72, insieme a Ciro Dammicco, compone la musica della canzone \"Le rose blu\", su testo di Alberto Salerno. La canzone esce su 45 giri senza alcun riscontro di vendita. Dopo alcuni mesi, grazie al contributo di Vince Tempera, viene realizzata una versione strumentale del brano, che con il titolo \"Soleado\" ha un notevole successo. Successivamente brano \u00e8 pubblicato in USA con il titolo \"When a Child Is Born\", \u00e8 diventa una hit natalizia cantata da numerosi interpreti (fra cui Bing Crosby, Mireille Mathieu, Demis Roussos, Placido Domingo, Andrea Bocelli, Il Divo, Sarah Brightman).\nNel '73, su testo di Franco Califano, compone ancora per Mia Martini la celebre \"Minuetto\", destinata a scalare le classifiche internazionali, e successivamente la musica di \"\"Inno\" (1974) su testo di Maurizio Piccoli.\nPartecipa inoltre, in qualit\u00e0 di tastierista, all'album \"Seduto sull'alba a guardare \" dei Salis.\nNel 1975 debutta come cantautore con \"Aria\", che sar\u00e0 un successo internazionale, a cui far\u00e0 seguito nel 1977 \"Non mi lasciare\".\nNel 1976 compone un nuovo successo ancora una volta per Mia Martini dal titolo \"Che vuoi che sia se ti ho aspettato tanto\"\" presentato all'edizione del festivalbar di quell'anno, e successivamente \"Canto universale\" su testo della stessa Mia Martini.\nNel 1979 con la Polydor pubblica il suo quarto album, l'omonimo \"Dario Baldan Bembo\"; diversi autori hanno collaborato nell'elaborazione del disco (fra cui Giorgio Faletti, al tempo quasi sconosciuto).\nCollabora quindi con Renato Zero per cui scrive le musiche e gli arrangiamenti di molte canzoni, fra cui: \"Amico\" nel 1980, \"Pi\u00f9 su\", inedito dal live \"Icaro\" del 1981, \"Ed io ti seguir\u00f2\" e \"Stranieri\" dall'Album \"Artide Antartide\", il mini LP \"Calore\" del 1983 (il cui brano di punta \u00e8 \"Spiagge\"), e altre canzoni pubblicate negli anni successivi. In totale scrive per Zero 15 brani. Nei primi anni ottanta partecipa ad un Tour con Zero, accompagnandolo con il pianoforte.\nNel 1981 al Festival di Sanremo arriva terzo con \"Tu cosa fai stasera?\". In quell'anno si realizza il sodalizio con Riccardo Fogli, che incider\u00e0 lo stesso brano sanremese insieme a \"Non mi lasciare\" e alla versione iniziale di \"Amico \u00e8\" intitolata \"Fal\u00f2\" e inclusa nel lavoro di Baldan Bembo \"Spirito della terra\".\nSempre nel 1981 compone per Marcella Bella \"Canto straniero\" destinata anch'essa a raggiungere le prime posizioni in classifica.\nNel 1982 esce \"Amico \u00e8\", suo secondo grande successo in termini di vendite, che interpreta con Caterina Caselli (testo di Nini Giacomelli, Mike Bongiorno e Sergio Bardotti, che hanno scritto per lui i testi dell'intero LP \"Spirito della Terra\"). Il brano diventa popolare poich\u00e9 sigla di \"Superflash\", trasmissione televisiva di Canale 5 condotta da Mike Bongiorno. Meno fortunata la sigla che sull'onda del successo incider\u00e0 l'anno seguente, intitolata \"Voci di citt\u00e0\".\nNell'estate 1984 prende parte allo spettacolo itinerante \"Incontri d'Estate\", che include nel cast Marco Predolin, Dori Ghezzi, Andrea Gianzi, Pietro Giamp\u00e0, Franco Rosi ed i Blue Aquarius.\nPartecipa al Festival di Sanremo nel 1985 con \"Da quando non ci sei (una volta ancora)\", con la quale si piazza al sedicesimo posto.\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il suo successo del 1983 \"Amico \u00c8 (Inno Dell'Amicizia)\"arrivando in finale.\nA ottobre 2014 vince il Festival Nazionale di Musica Cristiana con il brano \"Papa e Pap\u00e0\", su testi di Franco Romeo.\nDiscografia.\nAltre pubblicazioni.\nDi seguito, vengono riportati gli album nei quali Baldan Bembo ha suonato la tastiera:"}
{"id": "112033", "revid": "834", "url": "https://it.wikipedia.org/wiki?curid=112033", "title": "Nba", "text": ""}
{"id": "112035", "revid": "1318789", "url": "https://it.wikipedia.org/wiki?curid=112035", "title": "Flavia Fortunato", "text": "Biografia.\nDopo una prima affermazione come conduttrice radiofonica e televisiva, nel 1982 avviene il suo debutto in veste di cantante ad un concorso per voci nuove. Nel 1982 firma un contratto con la Yep per la quale incide il suo primo singolo dal titolo \"Delirio\".\nMa il vero debutto nel panorama musicale italiano avviene al Festival di Sanremo nel 1983 nella categoria Debuttanti con \"Casco blu\" posizionandosi al 13\u00ba posto.\nViene pubblicato il singolo sanremese con lato B \"Promessa d'amore\" che entra in classifica posizionandosi all'11\u00ba posto. Pubblica ancora altri due singoli: \"L'amore \u00e8/Non pianger\u00f2\" e \"Rincontrarsi/Se tu vuoi\".Gli Arrangiamenti e la realizzazione sono di Bob Masala.\nL'anno dopo arriva terza nella sezione Nuove Proposte con \"Aspettami ogni sera\" di Eliop-V.Magelli-P.Lazzari-Sebastiani. La Yep pubblica il singolo della canzone sanremese che ha come Lato B il brano \"Stella di chi\", e si piazza al 19\u00ba posto nella classifica dei dischi pi\u00f9 venduti. Intanto inizia anche una carriera parallela come presentatrice televisiva di programmi musicali come \"Discoteca Festival\" e la \"Hit parade\".\nNel 1985 \u00e8 ospite fissa della prima edizione di \"Buona Domenica\" condotta da Maurizio Costanzo. Incide il singolo \"C'\u00e8 una ragione/Come stai\". Nel 1986 torna al Festival di Sanremo, nella sezione big, con il brano \"Verso il 2000\", che si classifica al 19\u00ba posto. Viene pubblicato il relativo singolo sanremese con lato B la canzone \"E mi manchi un po' di pi\u00f9\" che si posiziona in classifica al 29\u00ba posto. Esce un altro singolo dal titolo \"Nuovo amore mio/Un angelo\".\nL'anno successivo \u00e8 ancora a Sanremo con la canzone \"Canto per te\", classificandosi al 13\u00ba posto. Esce il singolo sanremese con lato B la canzone \"Attimo blu\" che si posiziona in classifica al 29\u00ba posto. Per la tourn\u00e9e sceglie come corista una cantante non ancora maggiorenne e famosa: Mietta. Ritorna al Festival di Sanremo anche nel 1988 presentando il brano \"Una bella canzone\" che ottiene il 22\u00ba posto. Il lato B \u00e8 costituito dalla canzone \"Anna lo sa\" che viene anche lanciato come singolo estivo.\nL'anno 1989 fa rivelare Flavia Fortunato come conduttrice nel programma quotidiano di Rai Uno dal titolo \"Buona fortuna estate\". Proprio all'interno di questa trasmissione presenta il brano \"L'inseguimento\", un inedito scritto per lei da Cristiano Malgioglio e Franco Califano. Lo stesso anno debutta in teatro nella parte di Jenny dei Pirati de \"L'opera da tre soldi\" di Bertolt Brecht e Kurt Weill. Lo spettacolo viene allestito per l'inaugurazione del Teatro Bellini di Napoli. Nello stesso anno diventa corista in \"Per me, per te, per noi Ciao Ciao\".\nRitorna sul piccolo schermo nel 1990 su Rai Due con tredici puntate del Nuovo Cantagiro. Con la Fonit Cetra pubblica un album dal titolo \"Piccole danze\". Nel 1991 Flavia Fortunato \u00e8 conduttrice ai microfoni di Rai Radio Uno nel programma radiofonico \"Via Asiago Tenda\"; nello stesso anno pubblica l'album \"Le donne chi sono\", che contiene canzoni di autori come Cocciante, Antonacci, Morra e Fabrizio.\nRitorna al quarantaduesimo Festival della canzone italiana in coppia con il compositore Franco Fasano con \"Per niente al mondo\", che si classifica al 7\u00ba posto. La canzone sanremese ottiene un buon successo e viene inclusa nell'album \"Tempo al tempo\" di Fasano, insieme ad un altro duetto con la cantante, dal titolo \"Nei miei pensieri\". Il singolo raggiunge tra l'altro la posizione 6 della classifica italiana.\nNel 1993 \u00e8 di nuovo attrice nella commedia musicale \"Victor Victoria\" per la stagione teatrale 1993-1994. Dal 1995 al 1996 \u00e8 alla conduzione radiofonica del programma \"Masters\" di Rai Radio Uno. Nel 1996 \u00e8 tra i partecipanti di Viva Napoli, gara canora trasmessa da Canale 5 dedicata alla canzone partenopea nella quale presenta \"'A canzuncella\", successo del 1977 degli Alunni del Sole. Nonostante l'ottima interpretazione per\u00f2 non giunge in finale.\nNel 1998 e nel 1999, insieme a Mauro Serio, ha presentato le ultime 2 edizioni della trasmissione estiva \"Giochi senza frontiere\". Intanto gira l'Italia con una serie di concerti accompagnata dal gruppo Effetti Collaterali. Nel 2005 torna sugli schermi televisivi, come ospite fissa nel programma \"Tappeto volante\", condotto da Luciano Rispoli. Dopo la nascita dei due figli, decide di ritirarsi dal mondo dello spettacolo per dedicarsi alla famiglia. Il 29 ottobre 2010 \u00e8 stata ospite de I migliori anni cantando \"Aspettami ogni sera\"."}
{"id": "112036", "revid": "6923", "url": "https://it.wikipedia.org/wiki?curid=112036", "title": "Stevia rebaudiana", "text": "La Stevia rebaudiana \u00e8 una pianta angiosperma dicotiledone erbacea perenne, di piccole dimensioni, della famiglia delle Asteraceae (Compositae), nativa delle montagne fra Paraguay e Brasile. \u00c8 nota per essere utilizzata come dolcificante ipocalorico naturale.\nDescrizione.\nLa \"Stevia rebaudiana\" \u00e8 una pianta perenne poco resistente al gelo, nei climi pi\u00f9 caldi \u00e8 coltivata solitamente come semi-perenne.\nArriva a un'altezza di mezzo metro circa. Le foglie sono lanceolate o ellittiche, con margine dentellato, sono alterne, semplici, verde scuro brillante e hanno una superficie ruvida, a volte un po' pelosa.\nHa fiori ermafroditi molto piccoli, numerosi, di colore biancastro, riuniti in capolini. Sono impollinati dagli insetti. La fioritura \u00e8 tardo-autunnale. I frutti sono acheni dotati di un pappo lanuginoso che facilita il loro trasporto dal vento.\nStoria.\nLa S. rebaudiana \u00e8 stata usata nel corso dei secoli dal popolo guaran\u00ed del Brasile e del Paraguay, che la chiamavano ka\u02bca he\u02bc\u1ebd (\"erba dolce\"), per addolcire il mate, come medicina e come dolcificante.\nNel 1899, il botanico svizzero Mos\u00e8 Giacomo Bertoni descrisse per la prima volta la pianta come spontanea nel Paraguay orientale e ne osserv\u00f2 il sapore dolce.\nIl primo scienziato che le descrisse fu proprio il botanico paraguaiano Bertoni che nel 1887 attribu\u00ec alle foglie vari effetti: ipotensivizzante ma energizzante , ipoglicemizzante e regolatore dell\u2019omeostasi glucidica, digestivo, riequilibratore di cute e mucose e dell\u2019intero ambiente orale, dimostratore in seguito dalle ricerche scientifiche pubblicate di recente.\nNel 1931, i chimici M. Bridel e R. Lavielle isolarono i glicosidi stevioside e rebaudioside che conferiscono alle foglie il loro sapore dolce. Le esatte strutture chimiche dell'aglicone steviolo e del suo glicoside furono pubblicate nel 1955.\nSulla base delle dichiarazioni della Organizzazione mondiale della sanit\u00e0 (Joint Expert Committee on Food Additives), il consumo di glicosidi steviolici considerato sicuro per l'uomo \u00e8 di 4\u00a0mg per kg di peso corporeo al giorno.\nColtivazione.\nLa coltivazione commerciale della stevia \u00e8 iniziata negli anni '60, si \u00e8 diffusa in Giappone, nel sud-est asiatico e negli Stati Uniti, ma anche in climi leggermente tropicali nelle zone collinari del Nepal o dell'India (regione dell'Assam). La pianta preferisce condizioni calde, umide e soleggiate; non pu\u00f2 sopravvivere al gelo durante l'inverno e quindi in Europa viene preferenzialmente coltivata in serra. I ricercatori della Duke University hanno sviluppato un piano strategico per aiutare gli agricoltori e gli esportatori del Paraguay a competere nel mercato globale della stevia.\nNon cresce bene nei terreni compatti, preferendo quelli sciolti; quindi \u00e8 pianta di ambienti ruderali e di terreno smosso e lavorato pi\u00f9 che pianta da prato; \u00e8 abbastanza tollerante per l'acidit\u00e0 del suolo. Richiede un'esposizione soleggiata, ma vegeta bene anche in posizione semiombreggiata.\nIn caso di clima freddo pu\u00f2 essere protetta mediante pacciamature, permettendo la sopravvivenza della parte basale che rivegeter\u00e0 a primavera. In caso di clima molto freddo pu\u00f2 essere ovviamente ricoverata in serra, riportandola all'aperto dopo le ultime gelate primaverili.\nLa pianta si adatta anche alla coltivazione in vaso, con un contenitore di medio grande dimensioni.\nRiproduzione e moltiplicazione.\nSi riproduce solitamente per seme, e si moltiplica per talea con una buona percentuale di successo. I semi sono minuscoli, e prima della semina vengono solitamente mescolati con della sabbia per evitare una distribuzione troppo fitta. La percentuale di germinazione \u00e8 modesta. Si consiglia di non far seccare il terriccio durante la germinazione. Le piantine vengono trapiantate individualmente quando hanno messo il secondo paio di vere foglie, mettendole a dimora all'esterno dopo le ultime gelate, e fornendo loro una certa protezione fin quando la pianta \u00e8 ben avviata.\nUtilizzi.\nLa stevia \u00e8 conosciuta da molti popoli dell'area geografica sudamericana da diversi millenni, oltre che per il potere dolcificante delle sue foglie, anche per le propriet\u00e0 medicinali, infatti \u00e8 comunemente usata da secoli dai popoli indigeni del sud America per le sue doti antinfiammatorie e antiossidanti, ed \u00e8 usata ancora oggi.\nViene usata come dolcificante, in quanto \u00e8 molto pi\u00f9 dolce del comune saccarosio. I principi attivi sono lo stevioside, e il rebaudioside A, che si trovano in tutte le parti della pianta ma sono pi\u00f9 disponibili e concentrati nelle foglie, che quando sono seccate (disidratate), hanno un potere dolcificante (per effetto della miscela dei due componenti dolcificanti) da 150 a 250 volte il comune zucchero. Contrariamente allo zucchero i principi attivi non hanno alcun potere nutrizionale (zero calorie), e sono relativamente stabili nel tempo e alle alte temperature, per cui conservano perfettamente le loro caratteristiche anche in prodotti da forno o in bevande calde, diversamente da altri dolcificanti di sintesi come l'aspartame, che subisce degradazione.\nSecondo alcuni studi le differenti concentrazioni di stevioside nei diversi organi della pianta fungono da protettori delle parti aeree rendendola cos\u00ec non appetibile ai predatori erbivori. \u00c8 stata dunque presupposta la presenza nella pianta di sostanze antifungine e antimicrobiche e per questo motivo l\u2019arbusto della Stevia e i suoi principi attivi sono attualmente studiati come sostitutivi degli antibiotici negli allevamenti di polli.\nL\u2019azione antimicrobica \u00e8 stata dimostrata da una ricerca su \"Streptococcus mutans, Pseudomonas aeruginos, Proteus vulgaris\" e altri microrganismi, e, dopo successivi studi ed esperimenti sui topi, la Stevia viene aggiunta a dentifrici e collutori per prevenire la carie\nLa polemica sulla stevia.\nL'uso della stevia nei prodotti alimentari \u00e8 stato in passato limitato in Europa e USA dato che alcuni suoi componenti alle dosi testate, come lo steviolo e lo stevioside, erano considerati genotossici. In seguito a ci\u00f2 la \"Food and Drug Administration\" (FDA) ne ammise l'uso solo come integratore dietetico, ma non come ingrediente o additivo alimentare. Infine la FDA in seguito a domanda di Cargill e di Whole Earth Sweetener Company LLC, approv\u00f2 il rebaudioside come Food Additive nel 2008.\nL'Unione Europea (EFSA) il 14 aprile 2010 ha approvato l'uso della stevia come \"Food Additive\", cos\u00ec come \u00e8 accettato in Svizzera, e storicamente in tutti Paesi latino-americani.\nIl possibile uso della stevia, in paesi diversi da quelli di origine, ha prodotto notevoli controversie e contestazioni, facendo affermare l'esistenza di una cospirazione commerciale, interessata a contrastarne l'uso, e a favorire invece i dolcificanti artificiali.\nEsaminando tali dati provenienti dai Paesi che ne fanno uso corrente, anche da molto tempo, la FAO e l'OMS hanno stabilito una \"dose massima giornaliera\" di steviolo di 2\u00a0mg/kg peso corporeo. Questo limite, nello studio della FAO, presenta un fattore di sicurezza 200, ossia \u00e8 200 volte inferiore alle quantit\u00e0 che possono essere considerate \"eccessive\", e quindi influenti negativamente sulla salute.\nInformazioni sull'uso della stevia come dolcificante.\nSecondo alcuni studi lo stevioside \u00e8 tra 110 e 270 volte pi\u00f9 dolce del saccarosio, il rebaudioside A tra 150 e 320 volte, e il rebaudioside C tra 40 e 60 volte..\nConsiderando il contenuto medio degli estratti, risulterebbe che una foglia fresca, o un quarto di cucchiaino di foglie essiccate, corrispondono a un cucchiaio di zucchero (durante l'essiccazione il peso della pianta fresca si riduce dell'80%).\nA luglio 2012 \u00e8 stata autorizzata la produzione e la vendita di stevia nell'Unione Europea come dolcificante alimentare. La Direzione generale Salute e tutela dei consumatori della Commissione Europea ha approvato il regolamento degli estratti di stevia (glicosidi steviolici) da usare come dolcificante a livello europeo.\nDove e come si usa.\nLa Coca Cola in Giappone la usa come dolcificante per la Coca Cola Light (Diet Coke). Viene coltivata estesamente e consumata in Thailandia, Israele e Cina, e in genere in tutta l'America meridionale, dove \u00e8 usata da secoli come dolcificante ma soprattutto come pianta medicinale. In Brasile \u00e8 utilizzata come rimedio della medicina popolare per il diabete.\nDal 14 aprile 2010 l'Unione Europea permette l'uso di questo dolcificante come additivo alimentare. Anche la Svizzera ne ha ammesso il commercio e l'uso.\nIl 10 aprile del 2003 il Parlamento Europeo ha approvato una risoluzione che chiede di rivedere le norme di utilizzo di edulcoranti come l'aspartame e la stevia. Nello stesso provvedimento si limita pesantemente la quantit\u00e0 massima di edulcoranti nelle bibite gassate.\nNell'agosto del 2013 la Coca Cola ha annunciato la produzione di un nuovo prodotto: la Coca-Cola Life che utilizza la stevia come dolcificante. Il prodotto \u00e8 disponibile per ora solo in un numero limitato di stati."}
{"id": "112038", "revid": "2211753", "url": "https://it.wikipedia.org/wiki?curid=112038", "title": "Donatella Milani", "text": "Biografia.\nAppassionata di canto fin da bambina, a 4 anni partecipa allo \"Zecchino d'Oro\".\nAnni '80 e '90.\nInizia la sua carriera come autrice nel 1980 quando scrive con Paolo Barabani e Pupo il celebre brano \"Su di noi\", il cui testo \u00e8 ispirato alla relazione intercorsa tra la Milani e quest'ultimo, che della canzone \u00e8 anche l'interprete.\nGrazie alla vittoria del Festival di Castrocaro del 1982 con la canzone \"Perch\u00e9 mi sento sola\", partecipa di diritto al Festival di Sanremo 1983 sia come interprete di \"Volevo dirti\", classificatasi al secondo posto, sia come autrice dei brani \"Stiamo insieme\" e \"Complimenti\", cantati rispettivamente da Richard Sanderson e Stefano Sani. Sempre nel 1983 incide un altro 45 giri, \"Lontani noi,\" sigla del programma \"Discoring Estate,\" che conduce insieme a Mauro Micheloni.\nL'anno successivo prende nuovamente parte al Festival di Sanremo, stavolta nella sezione \"Big\", con la canzone \"Libera\", classificandosi tredicesima.\nNel 1985 incise il 45 giri \"Vorrei farti capire\" e soffr\u00ec di un serio problema alle corde vocali, che la tenne per alcuni anni lontana dal canto. Scomparsa quindi dalle scene, si dedic\u00f2 all'attivit\u00e0 di autrice e talent scout.\nNel 1988 ha condotto insieme a Myriam Fecchi su RaiStereoDue il programma \"FM Musica\", cantandone (sempre insieme a Myriam Fecchi) la sigla, dal titolo \"Ci stai?\".\nUna grande occasione come autrice arriva nel 1993 quando Caterina Caselli la vuole alla Sugar per collaborare al progetto di Gerardina Trovato, per la quale Donatella scriver\u00e0, fra le altre, \"Ma non ho pi\u00f9 la mia citt\u00e0\".\nAnni 2000 e 2010.\nTorna in tv nel 2001 partecipando alla gara canora di Canale 5 \"La notte vola\" dove presenta il suo successo del 1983 \"Volevo dirti\".\nNel giugno 2018 partecipa alla prima edizione del programma \"Ora o mai pi\u00f9\" su Rai 1 come concorrente, ma si ritira dopo la prima puntata per gravi motivi familiari. Dal 19 gennaio dell'anno seguente prende parte alla nuova edizione del programma\",\" al fianco della coach Donatella Rettore fino alla 4\u00b0 puntata, dal momento che vi era stata una lite tra le due cagionata da un fuorionda della Milani in cui vi erano parole compromettenti nei confronti della Rettore (Donatella Milani asser\u00ed che le canzoni della Rettore fossero assimilabili a quelle dei cartoni animati). Questo contribu\u00ec a un decollo di ascolti nel programma. La Milani cant\u00f3 quindi da sola nella 4\u00b0 e 5\u00b0 puntata \"Splendido Splendente\" e \"io ho te\", mentre nel'ultima puntata cant\u00f3 \"Su di Noi\" di Pupo. Durante l'ultima puntata presenta il singolo \"Non gridare\", scritto a quattro mani con Luigi Mosello. Vi fu alla fine un riappacificamento con la Rettore che elogi\u00f3 il suddetto brano. \nDa questa esperienza nascono varie partecipazioni a trasmissioni televisive tra le quali \"Vieni da me\", condotta da Caterina Balivo su Rai 1."}
{"id": "112039", "revid": "122878397", "url": "https://it.wikipedia.org/wiki?curid=112039", "title": "Equazione del tempo", "text": "Durante il corso dell'anno, il tempo indicato da un orologio solare oscilla rispetto al suo scorrere regolare indicato da un orologio di un valore che va da +16 minuti e 25 secondi (tra il 31 ottobre ed il 1\u00ba novembre) a -14 minuti e 15 secondi (tra l'11 e il 12 febbraio), passando da +3'41\" (tra il 13 e il 15 maggio) e da -6'30\" (il 25 e 26 luglio). \nQuesto scostamento \u00e8 chiamato equazione del tempo ed \u00e8 la conseguenza dell'azione combinata tra l'inclinazione dell'asse e l'eccentricit\u00e0 dell'orbita della Terra. La rappresentazione visiva di questa equazione \u00e8 l'analemma o con altro nome lemniscata, quando la sinusoide si chiude formando un otto (il lemniscus dei latini era un nastro che ornava, svolazzando, la testa dei vincitori).\nAnche gli altri pianeti hanno una loro specifica equazione del tempo. Su Marte la differenza tra tempo solare e tempo medio arriva a 50 minuti.\nTempo \"apparente\" e tempo \"medio\".\nLa rotazione della Terra rappresenta un preciso orologio, poich\u00e9 la lunghezza di un giorno aumenta solamente di un secondo ogni 45000 anni. Per la determinazione del tempo per le attivit\u00e0 quotidiane \u00e8 sufficiente determinare l'orientamento della Terra per stabilire l'ora. L'osservazione delle stelle \u00e8 scomoda poich\u00e9 queste sono visibili solo di notte, sono poco luminose per produrre un'ombra e sono troppo numerose. Un sistema pi\u00f9 pratico utilizzato fin da tempi remoti \u00e8 l'osservazione della posizione del Sole, condizioni meteorologiche permettendo.\nLa posizione del Sole, per\u00f2, \u00e8 determinata non solo dalla rotazione terrestre ma anche dalla rivoluzione della Terra intorno ad esso.\nIl diametro apparente del Sole visto dalla Terra \u00e8 di circa mezzo grado, cos\u00ec il movimento in cielo \u00e8 pari ad un suo raggio ogni minuto.\nQuesto comporta che su una meridiana \u00e8 molto difficile apprezzare frazioni di tempo inferiori al minuto, ma \u00e8 possibile considerare un intervallo di tempo molto pi\u00f9 lungo. Il secondo ha per definizione durata costante (tra il 1960 e il 1967 era definito come 1/31556925,9747 della durata dell'anno tropico 1900), cos\u00ec se contiamo il numero di secondi compresi tra due mezzogiorni consecutivi, scopriamo che alcuni giorni hanno meno di 86400 secondi, altri di pi\u00f9. Per esempio il giorno di Natale del 2000 era durato 86428 secondi.\nL'inclinazione dell'eclittica.\nPer prima cosa occorre considerare che la Terra non compie una rotazione in 24 ore ma in 23 ore, 56 minuti e 4,09 secondi. In un anno la Terra compie 366 rotazioni, ma il Sole sorge e tramonta 365 volte: il giro in pi\u00f9 comporta che il giorno siderale \u00e8 pi\u00f9 corto del giorno solare medio di 3 minuti e 55,91 secondi. Mentre il giorno siderale ha sempre la stessa durata, data l'enorme distanza delle stelle che rende irrilevante il moto della terra, quello solare \u00e8 variabile durante l'anno.\nSi supponga un osservatore posto al polo nord su una piattaforma che compia una rotazione ogni 23 ore, 56 minuti e 4,09 secondi per compensare la rotazione terrestre. L'osservatore vedr\u00e0 le stelle immobili ed il Sole in moto lungo un cerchio. Il piano comprendente questo cerchio \u00e8 l'eclittica. A causa dell'inclinazione dell'asse terrestre rispetto al piano dell'orbita, il piano dell'eclittica \u00e8 inclinato rispetto al piano dell'equatore celeste di 23\u00b0 26' 21,448'\u2019 (esattamente quanto l'asse rispetto al piano orbitale). Durante l'anno, l'osservatore vede il Sole allontanarsi dall'orizzonte e salire fino a circa 23,44\u00b0 sopra l'equatore celeste, per poi ridiscendere fino a circa -23,44\u00b0 dall'equatore celeste, verso l'orizzonte.\nSupponendo che il Sole si muova a velocit\u00e0 costante sulla eclittica, la sua proiezione su un piano parallelo all'equatore non si muove a velocit\u00e0 costante. Ai solstizi, infatti, il vettore velocit\u00e0 \u00e8 parallelo al piano equatoriale, mentre agli equinozi esso si trova inclinato di circa 23,44\u00b0. Quando il Sole \u00e8 in salita o discesa (equinozi) di 23,44\u00b0 circa, la sua proiezione della sua velocit\u00e0 (ipotizzata costante) vale V cos(formula_2) minore di V [vedi figura]. Il ciclo si ripete due volte in un anno ed \u00e8 indipendente dalla latitudine dell'osservatore. \nA causa dell'inclinazione dell'eclittica una meridiana perde o guadagna fino a circa 20,3 secondi al giorno, in funzione del periodo dell'anno. La massima differenza rispetto al mezzogiorno siderale dovuta a questo fattore \u00e8 di 9,8 minuti circa.\nSe lo \"gnomone\" di una meridiana non \u00e8 una linea ma un punto, l'ombra proiettata dal punto disegna una curva nell'arco della giornata. Se l'ombra \u00e8 proiettata su un piano la curva \u00e8 normalmente una iperbole, poich\u00e9 il percorso circolare del Sole e il punto dello gnomone costituiscono un cono, ed un piano che interseca un cono forma una sezione conica. Agli equinozi il cono degenera in un piano e l'iperbole in un segmento.\nOgni giorno viene disegnata una iperbole diversa, e su ognuna devono essere indicati i segni corrispondenti alle ore con le necessarie correzioni.\nOgni iperbole corrisponde a due giorni distinti (uno per semestre) con due correzioni distinte.\nUn compromesso frequentemente usato \u00e8 di disegnare una curva corrispondente al tempo medio, quindi aggiungere una seconda curva che mostra il punto esatto dell'ombra a mezzogiorno per tutti i giorni dell'anno. Questa curva ha la forma di un otto, ed \u00e8 chiamata analemma.\nConfrontando l'analemma con la curva del tempo medio \u00e8 possibile determinare con buona approssimazione la correzione da apportare al tempo indicato.\nL'eccentricit\u00e0 dell'orbita.\nSe si osserva la curva a otto dell'analemma, si pu\u00f2 notare che il cappio comprendente autunno ed inverno \u00e8 pi\u00f9 ampio di quello comprendente primavera ed estate. Questo \u00e8 dovuto al fatto che l'orbita terrestre non \u00e8 circolare, e la velocit\u00e0 orbitale non \u00e8 costante. Il 3-4 gennaio la Terra si trova al\nperielio, 1,67% pi\u00f9 vicina al Sole rispetto alla distanza media e la sua velocit\u00e0 angolare \u00e8 superiore del 3,37%.\nQuesto fa s\u00ec che in quella data il giorno sia di 7,9 secondi pi\u00f9 lungo della media.\nNel corso di tre mesi un orologio solare o una a meridiana accumulano un errore di 7,6 minuti a causa dell'eccentricit\u00e0 orbitale, la quale porta ad una forma dei cappi non simmetrica.\nIl ciclo si completa in un anno (in realt\u00e0 un po' di pi\u00f9 a causa della precessione degli equinozi).\nIl ritardo di 20,3 secondi al giorno causati dell'inclinazione dell'eclittica e i 7,9 dovuti all'eccentricit\u00e0 si sommano verso Natale dando i circa 30 secondi gi\u00e0 citati.\nGli errori cumulativi di 9,8 e 7,6 minuti dovuti ai due effetti non si sommano esattamente e ne risulta un errore complessivo di meno di 17 minuti, secondo i valori e i periodi indicati in apertura dell'articolo.\nMatematica.\nL'equazione del tempo \u00e8 la somma di due curve sinusoidali con periodi rispettivamente di un anno e sei mesi. L'equazione pu\u00f2 essere approssimata in:\ncon formula_5 in minuti, dove\noppure\nDove formula_8 \u00e8 il numero del giorno, per esempio:\ne cos\u00ec via."}
{"id": "112040", "revid": "1745361", "url": "https://it.wikipedia.org/wiki?curid=112040", "title": "Pallone (gioco)", "text": "L'espressione gioco del pallone si riferisce a una serie di sport affini tra di loro, chiamati anche sport sferistici, diffusissimi in Europa prima dell'avvento degli sport britannici. Il termine non si riferisce correttamente al calcio, sebbene quest'ultimo spesso venga chiamato nello stesso modo.\nStoria.\nLe origini di questi giochi sembrano risalire agli antichi Romani, sebbene ci siano pervenute poche informazioni in proposito: conosciamo infatti alcuni nomi, ma non le regole. Di quel periodo ci rimane un'iscrizione nell'abbazia di Fiastra (Tolentino, MC), che ricorda un Publio Petronio Primo \"lusor folliculator\" ossia giocatore di piccola palla e pi\u00f9 in generale molti documenti che ricordano come i \"pilicrepi\" ossia giocatori di palla fossero soliti ritrovarsi, specie in et\u00e0 imperiale, nello \"sphaeristerium\" (da cui \u00e8 derivato il nome \"sferisterio\" dato ancora oggi a molti campi di gioco del pallone), solitamente costruito all'interno delle terme, oppure nel \"campus\" come il Campo Marzio della capitale. Svetonio racconta che lo stesso imperatore Augusto vi giocava:\nTra i nomi tramandati di giochi antichi troviamo il \"follis\" (un pallone di pelle conciata, pieno d'aria) o \"folliculus\", la \"pila trigonalis\" (\"palla triangolare\", chiamata cos\u00ec forse per la disposizione dei giocatori o per la forma triangolare del campo), la \"pila paganica\" (\"palla campestre\", perch\u00e9 si giocava in campagna, in cui la palla veniva riempita di piume), l\"'harpastum\" (\"strappo\", perch\u00e9 i giocatori probabilmente si \"strappavano\" a vicenda una palla piccola di cuoio) e il \"ludere espulsim\".\nSulle regole si possono fare soltanto supposizioni. Probabilmente inizialmente era solo una sequenza di palleggi, ma non sappiamo quale fosse lo scopo del gioco. Divenne probabilmente un gioco di finte e di strategie per superare l'avversario, fino a quando fu stabilita la regola secondo la quale per vincere bisognava rinviare la palla oltre i limiti del campo.\nCi sono ipotesi interessanti anche su una possibile origine sacra dei suddetti \"sport sferistici\", almeno per quanto riguarda il continente americano. Nell'America precolombiana, infatti, la pratica di gioco della palla centroamericano prima e poi \"Tlachtli\", ossia un gioco azteco simile alla pallacorda, aveva la funzione di sostenere e nutrire, attraverso la fatica e il sacrificio dei giocatori, il movimento del Sole. Viste le molte affinit\u00e0 di alcuni aspetti delle mitologie azteca ed europea, c'\u00e8 chi avanza l'ipotesi che anche alla base della versione europea di tali giochi, come il llargues, si celasse un rito solare propiziatorio.\nIl gioco fu ripreso da Spagna e Arabi, che lo praticavano con uno strumento anzich\u00e9 con le mani. Il termine arabo per il gioco era \"r\u00e0hat\" (\"\u0631\u0627\u062d\u0629\", \"palmo della mano\"), da cui deriva la parola racchetta. Dal gioco della palla, praticato con uno strumento, probabilmente derivano l'odierno polo, il baseball e la palla basca moderna.\nIn Francia, alcune illustrazioni del Trecento mostrano un campo diviso da una corda o striscia tracciata sul suolo e una palla cucita fatta di quattro spicchi in cuoio. Questo gioco si chiamava jeu de paume, ovvero \"gioco di palmo\" della mano. Era praticato da ecclesiastici di ogni grado, dai nobili e dalle donne. Si giocava in un campo rettangolare, con una corda tesa a met\u00e0 del campo, in cui si colpiva una palla di cuoio riempita da pelo di cane, secondo l'ordinanza di Luigi XI del 1480, sia con il palmo che con il dorso della mano.\nIl successivo uso delle racchette fece del \"jeu de paume\" il precursore del tennis odierno con l'adozione di tali racchette e della rete di corde intrecciate a met\u00e0 campo. In Inghilterra il \"jeu de paume\" potrebbe essere arrivato circa nel Trecento, portato dai cavalieri che accompagnavano Maria de Couci, la figlia di Eguerrand di Piccardia, al suo sposo, il re Alessandro III di Scozia. La certezza che si praticasse questo gioco viene dai vari poemi di Willie The Sweet, di Shakespeare e di Chaucer, i quali usavano parole come \"tennis ball\", \"tenetz\" e altri termini per le cacce, ossia parte del punteggio, nonch\u00e9 i punti stessi. \"Tenetz\", dal francese, significa \"prendete!\", derivato dal \"tenere\" latino che significa \"prendere\". Quindi, probabilmente, la parola \"tennis\" sarebbe sorta come termine latino, per poi essersi trasformata in inglese, passando da \"tenetz\", a \"tynes\", a \"tenyse\", fino a \"tennis\".\nIn Italia la prima regolamentazione ufficiale risale al 1555 con il trattato dedicato ad Alfonso d'Este da Antonio Scaino di Sal\u00f2. Tra le descrizioni delle varianti del gioco, lo Scaino menziona il fatto che il gioco a mani nude faceva gonfiare eccessivamente la mano poich\u00e9 all'epoca il pallone era di cuoio e veniva considerato poco adatto alla nobilt\u00e0, che perci\u00f2 si proteggeva la mano impugnando un bracciale di legno, donde la definizione di pallone col bracciale. Questa fu probabilmente una delle ragioni per le quali il gioco con la racchetta ossia pallacorda sia stato nei secoli prerogativa delle citt\u00e0, mentre quello a mano nuda si sia mantenuto nelle zone rurali.\nVerso la fine dell'Ottocento, con la vulcanizzazione della gomma, furono fabbricati i primi palloni in questo materiale, che permisero di sostituire il bracciale con una protezione pi\u00f9 leggera di strisce in stoffa e cuoio. Fu cos\u00ec che il bracciale si divise nelle due specialit\u00e0: quella del \"pallone piccolo\" o \"piemontese\", diventata in seguito pallone elastico poi pallapugno, oltre quella del \"pallone grosso\" o \"toscano\" che per tre secoli fu il gioco pi\u00f9 praticato in tutta la Penisola destando l'interesse di Wolfgang Goethe, Giacomo Leopardi (\"A un vincitore nel pallone\", dedicata al celebre campione Carlo Didimi), Edmondo De Amicis (\"Gli azzurri e i rossi\"), Anton Francesco Grazzini, Ottavio Rinuccini, Gabriello Chiabrera, Tommaso Grossi, Gioachino Belli.\nSferisteri famosi erano quelli di: Alba, Faenza, Firenze, Forl\u00ec, Macerata, Torino. In particolare, si pu\u00f2 notare che, tra le statue del Foro Italico, la provincia di Forl\u00ec \u00e8 rappresentata proprio da questo sport, ad indicare il forte legame tra questa citt\u00e0 ed il pallone col bracciale.\nNella seconda met\u00e0 del Novecento il gioco del pallone attravers\u00f2 una crisi che port\u00f2 alla sua quasi totale scomparsa che fu evitata poich\u00e9 in alcune zone la tradizione atletica e culturale era talmente radicata e popolare che la pratica di questa disciplina fu sempre attiva nelle sue varianti italiane. Sport analoghi si praticano, con limitate differenze regolamentari, in molte nazioni di Europa, Americhe, Asia e Oceania.\nNonostante tutto, il bracciale e altre discipline sferistiche sono state sempre praticate nel secolo scorso in tutta Europa e gran parte del mondo. Dall'inizio di questo secolo le tante federazioni internazionali hanno deciso di rinnovare e unificare i regolamenti conseguendo un favore popolare notevole: il pubblico \u00e8 tornato ad affollare gli sferisteri in tutto il mondo.\nRecentemente \u00e8 stata ideata una disciplina propedeutica al gioco del pallone, la pallapugno leggera, che \u00e8 adatta al gioco nelle palestre e ha una discreta diffusione a livello giovanile, specialmente in \u00e0mbito scolastico.\nIl gioco del pallone nel mondo.\nDate le sue origini risalenti all'et\u00e0 romana, il \"Folliculus\" era diffuso in tutte le zone dell'impero. Dopo la caduta di quest'ultimo si continu\u00f2 a praticarlo ma sub\u00ec inevitabilmente variazioni che differivano a volte anche da citt\u00e0 a citt\u00e0.\nCulle di queste discipline, raggruppate nell'espressione \"sport sferistici\", furono soprattutto Paesi latini come Italia, Francia e Spagna dove la loro popolarit\u00e0 crebbe enormemente a partire dal '500 fino al XIX secolo, ovvero fino a quando gli sport dell'Inghilterra vittoriana (cricket prima, calcio e rugby poi) cominciarono a diffondersi in tutto il mondo.\nMessi in secondo piano all'inizio del XX secolo continuarono tuttavia a essere praticati a livello locale e oggi, in alcuni casi, stanno tornando alla ribalta un po' in tutto il mondo occidentale, soprattutto in forma di recupero delle tradizioni.\nEsiste anche una federazione mondiale, che organizza campionati mondiali nelle specialit\u00e0 pallapugno (tradizione italiana), pelota (tradizione iberica), pallacorda (tradizione francese), con denominazione di \"handball\" ossia pallamuro in lingua italiana (praticato in Gran Bretagna, Irlanda, USA e Australia), manito (tradizione argentina), fronton internazionale e gioco internazionale (una miscellanea delle varie discipline europee).\nIn Italia queste specialit\u00e0 sono amministrate dalla Federazione Italiana Pallapugno (F.I.P.A.P.), con sede a Torino, riconosciuta dal CONI, quale \"disciplina associata\" dal 1982. Le societ\u00e0 affiliate sono circa 100, i tesserati in totale circa 20.000.\nEuropa.\nSvizzera.\nTchoukball"}
{"id": "112041", "revid": "126015", "url": "https://it.wikipedia.org/wiki?curid=112041", "title": "Arthur Wellesley, I duca di Wellington", "text": "Dopo aver iniziato la carriera militare combattendo in India, comand\u00f2 le forze anglo-portoghesi durante la guerra d'indipendenza spagnola espellendo, dopo una serie estenuante di campagne dal 1809 al 1813, l'esercito francese dalla Spagna e raggiungendo la Francia meridionale.\nVittorioso e salutato come un eroe in patria, prese parte come rappresentante del suo paese al Congresso di Vienna. Dopo il ritorno di Napoleone Bonaparte dall'isola d'Elba, assunse il comando delle forze anglo-alleate schierate in Belgio e vinse, insieme all'esercito prussiano del feldmaresciallo Gebhard Leberecht von Bl\u00fccher, la battaglia di Waterloo, che determin\u00f2 la sconfitta definitiva dell'imperatore francese.\nWellington fu anche per due volte primo ministro del Regno Unito di Gran Bretagna e Irlanda.\nGenerale avveduto, metodico e riflessivo, alieno da slanci offensivi ma prudente e sagace nella manovra, il duca di Wellington adott\u00f2 abili tattiche di battaglia sfruttando le capacit\u00e0 difensive delle sue truppe e nella penisola iberica ottenne una serie di brillanti vittorie contro i luogotenenti di Napoleone, nonostante le grandi difficolt\u00e0 organizzative e la limitatezza dei suoi mezzi. Nella campagna del 1815 in Belgio fu sorpreso dalla rapidit\u00e0 delle manovre iniziali di Napoleone e dovette combattere una drammatica battaglia difensiva a Waterloo; la sua solidit\u00e0 di spirito e il coraggio dei suoi soldati gli permisero di resistere fino all'intervento decisivo dell'esercito prussiano.\nIl suo nome \u00e8 stato associato a un tipo di stivale (lo \"stivale Wellington\"), a un bombardiere inglese della seconda guerra mondiale (il \"Vickers Wellington\"), ad un secondo piatto (il \"filetto alla Wellington\") e in suo onore \u00e8 stata nominata la capitale della Nuova Zelanda (prima fu \"Port Nicholson\").\nBiografia.\nGli anni giovanili.\nWellington nacque con il nome di Arthur Wesley a Dublino, presso la tenuta di Mornington House, o nella residenza familiare di Dungan Castle, vicino a Trim, contea di Meath, da una famiglia protestante della piccola nobilt\u00e0, di lontane radici inglesi. Era il terzo dei cinque figli di Garret Wesley, I conte di Mornington. L'esatta data di nascita \u00e8 avvolta da un alone di incertezza; egli stesso celebrava il suo compleanno il 1\u00ba maggio, ma il registro parrocchiale di St. Peter, a Dublino, riporta il battesimo al 30 aprile. La famiglia cambi\u00f2 pi\u00f9 tardi la forma del cognome in \"Wellesley\", che il fratello maggiore Richard considerava l'antica e propria grafia, nel 1798.\nIl giovane Arthur fu educato ad Eton dal 1781 al 1785, ma la sua poco brillante condotta negli studi e alcune traversie economiche lo costrinsero a proseguire la sua istruzione a Bruxelles, in Belgio.\nPrima dei vent'anni Wellington non mostr\u00f2 segni di distinzione. Sua madre lo avvi\u00f2 alla carriera militare. Divenne un accanito giocatore d'azzardo, dedito al bere, e un gran donnaiolo. S'innamor\u00f2 della figlia di un altro nobile anglo-irlandese, Miss Catherine Pakenham, chiedendone la mano, ma la famiglia di lei rigett\u00f2 la proposta, asserendo che egli era un giovane senza prospettive. Lo \"shock\" di questo rifiuto dest\u00f2 in lui la volont\u00e0 di cambiare le smodate abitudini: diminu\u00ec notevolmente il bere, smise di giocare d'azzardo e, episodio rimasto assai famoso, bruci\u00f2 il suo amato violino che era abituato a suonare durante le baldorie giovanili. Incominci\u00f2 anche da autodidatta un rigido studio dell'arte della guerra, cosa che non era insegnata nelle accademie britanniche.\nPart\u00ec volontario per le campagne militari nei Paesi Bassi e nelle Indie Orientali, ottenendo spettacolari successi e salendo in un decennio sino al rango di maggior generale, vincendo tutte le battaglie e ricavando una fortuna dalle considerevoli ricompense in denaro da parte dei vari \"raja\", alleati della Corona. \nL'inizio della carriera militare.\n Nel 1787 sua madre e suo fratello Richard acquistarono per il giovane Arthur il grado di alfiere nel 73\u00ba Reggimento di fanteria. Dopo aver ricevuto l'addestramento in Inghilterra, frequent\u00f2 l'Accademia militare di equitazione di Angers, in Francia. Il suo primo incarico fu quello di aiutante di campo di due vicer\u00e9 d'Irlanda, tra il 1787 ed il 1793, ma i suoi uffici erano pi\u00f9 politici che militari. Fu promosso tenente nel 1788. Due anni pi\u00f9 tardi venne eletto come membro indipendente per la sede familiare di Trim nella Camera dei Comuni irlandese, posizione che ricopr\u00ec per sette anni. Sal\u00ec rapidamente di grado (in buona misura attraverso il sistema dell'acquisto, a quei tempi permesso e perfino richiesto per quel che riguardava gli ufficiali dell'esercito britannico), diventando tenente colonnello nel 33\u00ba Reggimento di fanteria nel 1793. Partecip\u00f2 alla sfortunata campagna anti-francese guidata dal Duca di York nei Paesi Bassi tra il 1794 ed il 1795 e fu presente alla battaglia di Boxtel. Ricord\u00f2 in seguito: \u00abAppresi ci\u00f2 che non dovevo fare, e questa \u00e8 una notevole lezione\u00bb.\nNel 1796, dopo la promozione a colonnello, segu\u00ec il suo reggimento nelle Indie Orientali. L'anno seguente suo fratello maggiore Richard fu nominato governatore generale dell'India e, allo scoppio della guerra (1798) contro il sultano di Mysore, Arthur Wellesley divenne comandante di divisione. Al contempo, fu nominato governatore di Shrirangapattana e di Mysore, incarichi conservati fino al 1805. Combatt\u00e9 a Shrirangapattana, Assaye, Argaum ed assal\u00ec la fortezza di Gawilghur.\nA seguito di tale vittoriosa campagna, gli fu affidato il comando supremo, politico e militare, del Deccan; occupando tale posizione, sconfisse il capo predone Dhundia Wagh (che per ironia della sorte evase da Seringapatam durante l'ultima battaglia della guerra contro Mysore) e sbaragli\u00f2 i principi Marathi (popolazione del Maharashtra che parla una lingua indo-aria) nella sanguinosa battaglia di Assaye (1803).\nNel 1804, ricevette l'onorificenza di cavaliere, la prima di numerose altre che avrebbero costellato la sua vita. Al termine dell'incarico di governatore delle Indie del fratello, 1805, entrambi fecero ritorno in patria, e furono costretti a difendere il loro imperialistico (e dispendioso) impiego delle forze inglesi in India (il primo discorso di Wellington in Parlamento fu proprio in difesa del fratello).\nWellington fu eletto membro del parlamento per Rye (East Sussex) nella Camera dei Comuni per sei mesi nel 1806; l'anno successivo ebbe la stessa nomina per Newport, zona che rappresent\u00f2 per due anni. Era un esponente del Partito Tory per il quale rivest\u00ec anche molti altri importanti incarichi nel medesimo periodo.\nTuttavia, la sua carriera politica era destinata ad interrompersi bruscamente, poich\u00e9 dovette prendere parte alle guerre napoleoniche, nell'ambito di una spedizione in Europa continentale.\nLe guerre napoleoniche.\nNegli anni successivi Wellington affront\u00f2 gli eventi che ne determinarono il grande rilievo storico. Dal 1789 in Francia aveva avuto luogo la Rivoluzione e, dopo aver assunto il governo nel 1799, Napoleone Bonaparte aveva ben presto raggiunto un potere tale da minacciare con i suoi eserciti gran parte dell'Europa. Il governo inglese si affannava alla ricerca di una via per far cessare la minaccia Napoleone e Wellington contribu\u00ec a fornire una risposta definitiva a questa esigenza.\nDapprima fu nominato vice-comandante della spedizione in Danimarca (1807), che presto lo condusse alla promozione a tenente generale ed a un trasferimento nella campagna della guerra d'indipendenza spagnola. Sebbene tale campagna non stesse andando particolarmente bene, era l'unico luogo in cui inglesi e portoghesi fossero riusciti ad impegnare in combattimento sulla terraferma la Francia e i suoi alleati. Wellington aveva sottoposto a lord Castlereagh un memorandum sulla difesa del Portogallo ed egli lo mise a capo di una forza di spedizione.\nSubito Wellesley sconfisse i francesi del generale Junot a Roli\u00e7a ed a Vimeiro nel 1808. La conseguente convenzione di Sintra stabil\u00ec che l'esercito inglese avrebbe trasportato i francesi fuori da Lisbona con tutto il bottino; le conseguenti polemiche in patria fecero s\u00ec che Wellesley fu per breve tempo richiamato in Inghilterra.\nNel frattempo Napoleone stesso aveva guidato la riconquista della Spagna con i suoi veterani e quando sir John Moore, comandante in capo dell'esercito anglo-portoghese in Spagna, mor\u00ec durante la battaglia di La Coru\u00f1a, Wellington gli succedette nella guida di tutte le forze britanniche in Portogallo.\nTornato in Spagna nell'aprile del 1809, sconfisse gli eserciti di Giuseppe Bonaparte (fratello maggiore di Napoleone) nella battaglia de Talavera. Per tale vittoria, fu insignito del titolo nobiliare di \"Visconte Wellington\" di Talavera e di Wellington (citt\u00e0 dell'Inghilterra sud-occidentale nella Contea di Somerset).\nQuando i francesi al comando del maresciallo Massena invasero di nuovo il Portogallo (1810), Wellington ne rallent\u00f2 l'avanzata nella battaglia del Bu\u00e7aco, per poi impedire loro la conquista della penisola di Lisbona grazie all'efficacia delle linee difensive di Torres Vedras appena terminate, unitamente alla protezione navale fornita dalla Marina di Sua Maest\u00e0 (l'incruenta battaglia di Lisbona). Le forze d'invasione francesi, demoralizzate ed affamate, furono costrette a ripiegare dopo sei mesi. Lord Wellington continu\u00f2 la sua marcia fino ad espellere completamente i francesi dal Portogallo nel 1811, con le battaglie di Fuentes de O\u00f1oro e Albuera.\nNel maggio 1811 divenne \"Conte di Wellington\" per i servigi resi alla Corona in Portogallo. Comp\u00ec delle rapide spedizioni in Spagna, appoggiato dai ribelli, e penetr\u00f2 in Castiglia dove fece letteralmente a pezzi l'armata del maresciallo Marmont nella battaglia di Salamanca (ove tra l'altro mor\u00ec il grande generale di cavalleria inglese John Gaspard Le Marchant). Per tale grande vittoria fu nominato \"Marchese di Wellington\" il 3 ottobre. Entr\u00f2 cos\u00ec trionfalmente a Madrid, tra le ovazioni della popolazione, e qui ottenne la resa della citt\u00e0 da parte di Giuseppe Bonaparte (1812).\nRitornato in Portogallo, un contrattacco francese mise gli inglesi in momentanea difficolt\u00e0, ma lord Wellington riprese subito il comando delle forze alleate in Spagna. Approfittando del ritiro di molte truppe francesi impegnate nella campagna di Russia, Wellington condusse una nuova offensiva su larga scala nel 1813, che culmin\u00f2 nella battaglia di Vitoria (celebrata da Beethoven ne \"La vittoria di Wellington\" op. 91), dove con un'abile manovra strinse in una tenaglia tre intere armate francesi poste sotto il comando nominale di Giuseppe Bonaparte; respinti cos\u00ec i francesi dalla Spagna, venne promosso maresciallo di campo e valic\u00f2 con l'intero esercito i Pirenei, dove si scontr\u00f2 nuovamente con le armate francesi. Annientata ogni resistenza, invase la Francia ed alla fine sconfisse i francesi nella battaglia di Tolosa (1814), mentre intanto Napoleone, battuto a Lipsia il 14 ottobre, firmava la propria abdicazione a Fontainebleau e veniva esiliato sull'isola d'Elba.\nSalutato come un eroe conquistatore, Wellington divenne duca, un titolo tuttora vantato dai suoi successori. Fu presto nominato ambasciatore in Francia, poi prese il posto di lord Castlereagh quale primo plenipotenziario al Congresso di Vienna ed appoggi\u00f2 la richiesta di Talleyrand affinch\u00e9 fosse concesso alla Francia di mantenere il proprio posto nell'equilibrio delle potenze europee.\nIl 26 febbraio 1815 Napoleone fugg\u00ec dell'Elba eludendo la sorveglianza della flotta britannica e fece ritorno in Francia, acclamato dalla popolazione. Ripreso il controllo del paese, dovette affrontare una risorta alleanza contro di lui.\nWellington lasci\u00f2 Vienna per assumere il comando dell'Armata dei Paesi Bassi (formata da contingenti britannici, olandesi e di vari principati tedeschi) durante la campagna di Waterloo. Arriv\u00f2 in Belgio ai primi di aprile, con le forze prussiane guidate dal feldmaresciallo Gebhard Leberecht von Bl\u00fccher.\nWellington venne sorpreso dalla improvvisa e massiccia offensiva di Napoleone a nord di Charleroi e, avendo interpretato male i piani dell'imperatore, inizialmente diram\u00f2 ordini totalmente errati alle sue truppe che prevedevano di effettuare una concentrazione a ovest di Bruxelles, a copertura di Mons e delle coste della Manica. Manovrando in questo modo egli si sarebbe allontanato dall'esercito prussiano, favorendo i piani di Napoleone di avanzata al centro per sconfiggere separatamente i due eserciti avversari. Egli inoltre trascur\u00f2 di far presidiare l'importante incrocio stradale di Quatre-Bras, che fu occupato dai britannici solo grazie a un'azione personale non autorizzata di un ufficiale subordinato. Nelle prime ore del 16 giugno, dopo aver partecipato al ballo della duchessa di Richmond a Bruxelles, il duca, raggiunto da nuove informazioni, comprese finalmente l'errore commesso e diram\u00f2 nuovi ordini per raggruppare le sue forze sul lato orientale, cercando di collegarsi con i prussiani.\nRespinti i francesi del maresciallo Ney nella sanguinosa battaglia di Quatre-Bras (16 giugno), ove per\u00ec anche il duca Federico Guglielmo di Brunswick, Wellington fu costretto a ritirarsi verso Bruxelles (da dove nel frattempo la corte reale se ne era andata alla volta di Anversa) a causa della sconfitta subita dai prussiani a Ligny ad opera di Napoleone stesso. Due giorni dopo, il 18 giugno, Wellington affront\u00f2 Napoleone presso Mont-Saint-Jean, non lungi da Waterloo, dove, con il determinante aiuto dei corpi prussiani dei generali Friedrich Wilhelm von B\u00fclow e Hans von Ziethen sconfisse infine l'imperatore. Napoleone abdic\u00f2 di nuovo il 22 giugno e si arrese agli inglesi che, per evitare altre sue fughe, lo deportarono nella remota isola di Sant'Elena nell'Oceano Atlantico.\nIn seguito Wellington salv\u00f2 Bonaparte dalla vendetta prussiana e si schier\u00f2 contro il Congresso di Vienna, opponendosi risolutamente a qualsiasi decisione di condanna a morte per l'imperatore francese.\nUltimi anni.\nWellington fu per due volte primo ministro del Regno Unito (dal 22 gennaio 1828 al 22 novembre 1830 e dal 17 novembre al 9 dicembre 1834) ed un importante esponente della fazione dei Tories. In tale veste, Wellington fece approvare dal Parlamento una nuova legge sul grano che autorizzava le importazioni in qualunque momento e introduceva un sistema di dazi governativi variabili, avvantaggiando cos\u00ec i consumatori, ma suscitando forte malcontento tra i grandi proprietari fondiari. Un provvedimento importante del suo gabinetto fu per\u00f2 il decreto, varato nel 1829 su proposta del Ministro dell'Interno Robert Peel, di emancipazione dei cattolici, che riconosceva loro il diritto di sedere alla Camera dei Comuni. Questa decisione era stata presa per meglio sedare le varie agitazioni politiche interne dell'Irlanda cattolica, insofferente al dominio di Londra, ma la situazione sull'isola, bench\u00e9 migliorasse, rimase estremamente tesa e confusa.\nIn politica estera Wellington cerc\u00f2 di porre il Regno Unito come ago della bilancia nel delicato scacchiere europeo, scosso dalla Rivoluzione di Luglio del 1830 che aveva spodestato dal trono francese Carlo X e che aveva acceso le rivendicazioni nazionalistiche in Belgio, allora unito ai Paesi Bassi nel Regno Unito dei Paesi Bassi. Per questo, il 4 novembre 1830 convoc\u00f2 a Londra una conferenza di grandi potenze europee per decidere una soluzione accettabile: all'inizio del 1831 la conferenza infine decise di riconoscere le richieste indipendentistiche belghe e di trasformare il Paese in un regno indipendente, separato dai Paesi Bassi e sotto la corona di Leopoldo di Sassonia-Coburgo-Gotha. Wellington per\u00f2 non pot\u00e9 assistere alla conclusione, perch\u00e9 si dimise il 17 novembre dello stesso anno, dopo le elezioni parlamentari che riportarono al potere il partito dei Whig dopo oltre cinquanta anni; si form\u00f2 dunque un governo di coalizione tra \"whig\" e \"torie\" liberali presieduto da lord Charles Grey. Wellington torn\u00f2 brevemente alla ribalta politica nel biennio 1834 - 1835, quando fu ministro degli Esteri del gabinetto Peel e poi, dal 1841 al 1846, ministro senza portafoglio nello stesso governo. Ritiratosi infine dalla vita pubblica, il militare inglese nel 1842 fu nominato comandante supremo a vita dell'esercito britannico, in riconoscimento dei suoi meriti di guerra.\nMor\u00ec nel 1852 e ricevette sepoltura nella cattedrale di San Paolo a Londra.\nMatrimonio e discendenza.\nAl suo ritorno in Irlanda dalle Indie orientali nel 1804, rinnov\u00f2 subito la proposta di matrimonio a Catherine Pakenham prima di rivederla e probabilmente senza aver avuto alcuna corrispondenza con lei per quasi dieci anni.\nLa famiglia di lei accett\u00f2 . Il matrimonio dur\u00f2 sino alla morte di lei, avvenuta nel 1831, dando alla coppia due figli. Il primogenito Arthur eredit\u00f2 il titolo di duca, mentre il pi\u00f9 giovane Charles divenne un uomo politico."}
{"id": "112042", "revid": "599013", "url": "https://it.wikipedia.org/wiki?curid=112042", "title": "Pietro Nardini", "text": "Biografia.\nLe attivit\u00e0 a Livorno.\nSi sa poco dei suoi precoci studi a Livorno, ma non sono da escludere lezioni con influenti didatti come i violinisti Antonio Del Bravo, Francesco Galeotti e Francesco Puccini o l\u2019organista di San Giovanni Battista, Leonardo Cini. A 12 anni si rec\u00f2 a Padova per studiare con Giuseppe Tartini e gi\u00e0 a 14 figura come strumentista dello stato lucchese per le Feste di Santa Croce. Non si sa quanto questi incarichi inficiarono sul suo apprendistato padovano con Tartini, ma \u00e8 certo che i soggiorni dal maestro si protrassero fino al 1740, anno in cui la sua posizione a Lucca si fece pi\u00f9 alta (divenne capo strumentista). Fu certamente maestro di Filippo Manfredi a Livorno (mentre meno sicuro \u00e8 il suo rapporto didattico con Giuseppe Cambini e Gaetano Brunetti), nell'ambito di un intenso periodo di insegnamento (c'\u00e8 notizia di almeno una decina di suoi allievi) e di concerti pubblici e privati che lo vide coinvolto come \"star\" emergente del violino: periodo di cui, per\u00f2, ci sono rimaste scarse evidenze documentarie. Alcuni ritengono che in quest'epoca viaggi\u00f2 molto in Europa, altri indicano invece una sua permanenza pressoch\u00e9 uniforme a Livorno, citt\u00e0 comunque ricca di stimoli, dove negli stessi anni lavoravano anche Charles-Antoine Campion (suo futuro \"capo\" alla corte di Firenze) e i librettisti Giovanni De Gamerra e Marco Coltellini.\nIl lavoro in Europa e il \"Quartetto toscano\".\nIn ogni caso, le attivit\u00e0 svolte in questo lasso di tempo culminarono con la sua presenza, a Vienna nel 1760, alle feste per il matrimonio del futuro Giuseppe II con Isabella di Borbone-Parma. Il successo a Vienna lo fece assumere da Niccol\u00f2 Jommelli a Stoccarda, dove rimase tre anni (1762-1765) e dove fu ascoltato da un entusiasta Leopold Mozart. Al termine di brevi permanenze a Brunswick, Dresda e di nuovo Vienna (tra il marzo 1765 e il maggio 1766) torna a Livorno, ed \u00e8 in questo periodo la sua probabile partecipazione al leggendario \"Quartetto toscano\", formazione composta anche da Luigi Boccherini, Manfredi e Cambini, di cui per\u00f2 non ci sono evidenze storiche certe.\nA Firenze.\nNel 1770 divenne direttore delle musiche alla corte di Firenze, dove rimase per il resto della sua vita. L\u00e0 collabor\u00f2 con grandi musicisti (suo \"principale\" alla cappella di corte era la sua vecchia conoscenza livornese Campion e il sovrintendente alla musica era Eug\u00e8ne de Ligniville), insegn\u00f2 (almeno una trentina i suoi allievi a Firenze, tra cui V\u00e1clav Pichl, Giovanni Francesco Giuliani, Bartolomeo Campagnoli e Francesco Vaccari), e incontr\u00f2 il plauso di molti facoltosi e influenti ascoltatori: uno dei pi\u00f9 estasiati fu Charles Burney, il quale inaugur\u00f2 la leggenda che vuole Nardini presente al capezzale dell'amato maestro Tartini nel 1770, voce non suffragata da alcuna prova documentaria. Grazie al lavoro fiorentino si esib\u00ec a Napoli (alla corte di Ferdinando I delle Due Sicilie a Posillipo), Pisa (nel 1784 per una visita di Giuseppe II) e a Roma, dove suon\u00f2 per l'incoronazione di Corilla Olimpica all'Accademia di Arcadia (societ\u00e0 in cui venne incluso egli stesso, con il nome di Terpandro Lacedemone). Di Corilla divenne intimo amico (si scambiarono molte lettere e nel testamento Nardini le lasci\u00f2 un prezioso astuccio d'oro) e forse anche grazie a lei ottenne il benvolere delle accademie fiorentine (suon\u00f2 per gli Ingegnosi e per gli Armonici), a cui segu\u00ec anche quello delle alte cariche diplomatiche (partecip\u00f2 alle feste private di molti ambasciatori), forse favorito dalla sua probabile affiliazione alla Massoneria. Smise di suonare alla soglia dei 70 anni nel 1790, ma rimase impiegato della cappella fino alla morte. Venne sepolto nel Chiostro di Sant'Antonino a San Marco e la sua salma fu trasferita in un ossario a Trespiano nel 1969. Agli inizi dell'Ottocento fu scolpito un cenotafio in suo onore da posizionare in Santa Croce: prima posto accanto al busto di Antonio Cocchi, fu spostato, per fare posto al Monumento a Vittorio Alfieri di Canova, nella Cappella Capponi e poi di nuovo nel \"Chiostro dei Morti\" e infine nella \"Galleria dei sepolcri romantici\" dove si trova attualmente.\nStile e fortuna.\nAmmirato dai contemporanei come l'erede numero uno di Tartini, fu amato per la dolcezza di fraseggio (Schubart lo defin\u00ec \u00abil violinista dell'amore\u00bb), e per la preferenza data alla cantabilit\u00e0 e all'espressivit\u00e0 invece che al vuoto virtuosismo. L'accostamento con Tartini ha penalizzato una lettura critica onesta del suo lavoro, spesso etichettato come semplice estensione, o pura imitazione, di quello del maestro. Solo di recente si sono evidenziate le sue originalit\u00e0 armoniche e formali e si sono studiate a fondo le sue poche, ma molto interessanti, composizioni non violinistiche (per esempio le sue sonate per flauto).\nOpere e fonti.\nLa sua opera \u00e8 quasi tutta violinistica (molti concerti, soli, duetti, sonate, romanze), a parte alcune \"ouvertures\" (in cui \u00e8 evidente l'influsso di Jommelli), 6 quartetti, 8 trii, alcuni duetti per viola, un concerto per viola d'amore, 6 sonate per flauto, 4 composizioni per clavicembalo e un inno per Sant'Anna a due voci rimastoci in un'unica copia manoscritta alla Biblioteca Palatina di Parma.\nAutografi.\nA tutt'oggi non ci \u00e8 pervenuto alcun autografo certo di Nardini. Antichi cataloghi bibliotecari segnano come autografe quattro composizioni che per\u00f2 tra loro non hanno corrispondenze calligrafiche. Tali composizioni sono:\nSi ritiene comunque che gli autografi possano nascondersi tra le molte copie manoscritte pervenuteci, soprattutto in quelle conservate a Firenze, Padova e Genova, quelle che, a una disamina calligrafica, sembrano somigliarsi di pi\u00f9.\nCopie manoscritte.\nIn Italia.\nPadova \u00e8 la citt\u00e0 che conserva il maggior numero di opere di Nardini in copie manoscritte (43 manoscritti), divise tra la Biblioteca Antoniana e quella del Conservatorio \"Cesare Pollini\". Seguono Genova (39 manoscritti conservati al Conservatorio, nel Fondo Antico e nel Dono Delius), Firenze (28 manoscritti al Conservatorio Cherubini) e Napoli (14 copie nella biblioteca di San Piero a Majella). 9 manoscritti sono nel Conservatorio di Bergamo, 7 nell'Istituto Brera di Novara, nel Fondo Noseda del Conservatorio di Milano e nella citt\u00e0 di Modena (tra la Biblioteca Estense e l'Istituto Vecchi/Tonelli). Un numero minore di copie sono ad Ancona, Bologna, Campobasso, Roma, Venezia (le su elencate copie alla Marciana e altre al Conservatorio), Pistoia (Archivio Capitolare), Brescia (Conservatorio), l'inno a Sant'Anna citato alla Biblioteca di Parma, e una sonata per flauto e due violini nel Fondo musicale Venturi di Montecatini Terme. Risulta strano che a Firenze, citt\u00e0 di maggiore attivit\u00e0 di Nardini, sia rimasta cos\u00ec poca sua musica: si ritiene che nelle vicissitudini della collezione granducale, molto complesse dall'Ottocento e soprattutto dall'Unit\u00e0 in poi, possano essere andate perdute la maggior parte dei documenti musicali, oppure che gran parte dei prodotti nardiniani siano rimasti negli archivi privati dei discendenti dei nobili committenti. \nAll'estero.\nLa fortuna di Nardini \u00e8 testimoniata dalle molte copie presenti all'estero: Vienna \u00e8 la citt\u00e0 che ne possiede il maggior numero di fuori d'Italia (divise tra la Gesellschaft der Musikfreunde e la \u00d6sterreichische Nationalbibliothek). Seguono, per numero di copie possedute, Seitenstetten (al Benediktinerstift), Londra (British Library e Royal Academy of Music), Washington (Library of Congress), Praga (Biblioteca del Conservatorio), Dresda (S\u00e4chsische Landesbibliothek/Staats- und Universit\u00e4tsbibliothek SLUB), Parigi (Biblioteca Nazionale Francese, Collezione Meyer, Mediateca Berlioz), Bruxelles (Koninklijk Conservatorium), H\u00e4rn\u00f6sand (Murberget L\u00e4nsmuseet V\u00e4sternorrland) e Berlino (Musikabteilung del Preu\u00dfischer Kulturbesitz della Staatsbibliothek zu Berlin). Copie manoscritte singole di opere di Nardini si trovano anche a Dubrovnik, Lipsia, Beroun, Lund, Uppsala, Basilea e Zurigo.\nEdizioni a stampa.\nNardini ebbe rapporti con editori soprattutto londinesi (Walsh, Bremner, Cox, Thompson, Fougt) e amsterdamesi (Hummel), poi anche con i parigini Decombe e Le Duc, e il fiorentino Giuseppe Poggiali. La maggior parte delle prime edizioni nardiniane sono nel Regno Unito, soprattutto a Londra (British Library) e Cambridge (Rowe Music Library del King's College). Seguono, per numero di prime edizioni conservate, la Library of Congress di Washington, la Biblioteca Nazionale Francese, il Musikabteilung del Preu\u00dfischer Kulturbesitz della Staatsbibliothek zu Berlin, la \u00d6sterreichische Nationalbibliothek, la Biblioteca del Conservatorio di Bruxelles, la Musik- och teaterbiblioteket di Stoccolma e la Bayerische Staatsbibliothek. La sua immensa fortuna \u00e8 testimoniata dalla grande presenza di suoi pezzi in moltissime antologie di letteratura strumentale violinistica e flautistica stampate gi\u00e0 a partire dall'ultimo Settecento (da editori come Bremner, Decombe, Stewart, Hummel, Wornum, Longman) e dal primo Ottocento (da Janet &amp; Cotelle, Ysa\u00ffe, Simrock, Breitkopf e Peters), in edizioni spesso ristampate anche nel Novecento. \nLettere.\nSono sopravvissute in tutto meno di una decina di lettere di Nardini, spedite a destinatari quali Padre Martini, Corilla Olimpica, Giovanni Cristofano Amaduzzi, Joseph Otter e Joseph Hoffmann, scritte tra il 1740 e il 1793, conservate a Bologna (Museo internazionale e biblioteca della musica e Accademia Filarmonica), Vienna (\u00d6sterreichische Nationalbibliothek e Gesellschaft der Musikfreunde), Savignano sul Rubicone (Accademia dei Filopatridi), Parigi (Biblioteca Nazionale Francese) e Monaco di Baviera (Bayerische Staatsbiliothek).\nEdizioni moderne.\nNardini non ha mai abbandonato le antologie e le edizioni musicali integrali, e molti suoi pezzi sono stati inclusi nei cataloghi di Schott, Ricordi, Curci, International e Carisch gi\u00e0 dal primo Novecento.\nDiscografia.\nNardini \u00e8 protagonista nel mercato discografico dedicato allo strumentismo barocco. Gi\u00e0 nel 1956 Peter Rybar incide un suo concerto per violino (in mi minore) con il Musikkollegium Winterthur diretto da Clemens Dahinden per la Westminster, e da allora quel concerto \u00e8 stato inciso pi\u00f9 volte: da Nikola Petrovic e i Masterplayers diretti da Richard Schumacher negli anni '70, e da Pinchas Zukerman nel 1978, accompagnato da membri della Los Angeles Philharmonic, in un disco della CBS. Ma anche altri pezzi hanno suscitato interesse discografico: nel 1962, Andr\u00e9 Rieu include il concerto in la maggiore di Nardini in un disco sulla musica barocco-classica italiana per Teldec, con Hermann Krebbers al violino, accompagnato dalla Amsterdamer Kammerorchester; e nel 1971, Goncal Comellas registra la sonata per violino e cembalo in re maggiore con il pianista Miguel Zanetti. Il 15 e 16 aprile 1999, nella Sala del Capitolo di San Francesco a Pisa, Carlo Ipata e gli AuserMusici registrano per Agor\u00e0 un disco interamente dedicato a Nardini, con due concerti per flauto (in sol maggiore e in re maggiore, con solista lo stesso Ipata), e due \"ouvertures\". Da allora i dischi di sola musica nardiniana sono aumentati: nel 2006, l'ensemble Ardi cor mio registra a Livorno (nello studio Spazi Sonori) molta musica per archi di Nardini per l'etichetta Brilliant; e nel 2010, i Musica Solare dedicano un disco alla produzione flautistica di Nardini, con trii e sonate, distribuito da Musicaphon. Nel 2020 \u00e8 stata pubblicata una registrazione su strumenti originali della raccolta dei duetti per due viole da NovAntiqua Records."}
{"id": "112044", "revid": "466539", "url": "https://it.wikipedia.org/wiki?curid=112044", "title": "Gregory Peck", "text": "Vincitore del Premio Oscar per la sua interpretazione dell'avvocato Atticus Finch nel film \"Il buio oltre la siepe\" (1962), nel corso della sua carriera ha spesso incarnato personaggi idealisti e di elevata statura morale. Il 20 gennaio 1969 il Presidente Lyndon B. Johnson lo ha onorato con la Medaglia presidenziale della libert\u00e0 per il suo impegno umanitario.\nL'American Film Institute ha inserito Peck al dodicesimo posto tra le pi\u00f9 grandi \"star\" della storia del cinema.\nBiografia.\nGli inizi.\nEldred Gregory Peck nacque il 5 aprile 1916, figlio unico di Gregory Pearl Peck, un farmacista di origini irlandesi parente dello \"scioperante della fame\" Tom\u00e1s P\u00e1draig \u00c1ghas, e Bernice Ayres, un'insegnante di origini scozzesi che divorziarono quando aveva 5 anni. La sua infanzia trascorse tranquillamente. Nel 1936, ventenne, s'iscrisse alla facolt\u00e0 di medicina e si dedic\u00f2 contestualmente all'attivit\u00e0 sportiva, gareggiando in una squadra di canottaggio.\nNel 1938, durante una trasferta a New York, assistette allo spettacolo teatrale \"I've Married an Angel\", rimanendone affascinato. Una volta tornato a Los Angeles, s'iscrisse al Neighborhood Playhouse per intraprendere la carriera di attore.\nIl cinema.\nDopo alcuni anni di attivit\u00e0 teatrale, nel 1944 il ventottenne Peck ottenne il suo primo contratto cinematografico per il ruolo di protagonista nel film \"Tamara, figlia della steppa\" (1944): nel ruolo di un partigiano russo, venne subito notato per la sua recitazione misurata e per il suo gradevole aspetto fisico, caratteristiche che lo renderanno particolarmente adatto alle commedie e ai film romantici. Subito dopo gir\u00f2 \"Le chiavi del paradiso\" (1944), nel ruolo di un giovane prete, per cui ottenne la sua prima candidatura all'Oscar, seguito l'anno successivo da \"La valle del destino\" (1945), accanto a Greer Garson.\nSempre nel 1945 la sua carriera ebbe una svolta, grazie all'incontro con il regista Alfred Hitchcock, il \"mago del brivido\", il quale lo affianc\u00f2 alla \"star\" Ingrid Bergman nel giallo psicologico \"Io ti salver\u00f2\" (1945). Il film, che mostr\u00f2 un volto nuovo dell'attore, pi\u00f9 tormentato e misterioso, ebbe un tale successo che Peck venne successivamente chiamato a lavorare con altri grandi maestri della regia, come Clarence Brown per \"Il cucciolo\" (1946), per il quale ottenne la seconda candidatura all'Oscar, King Vidor per il western \"Duello al sole\" (1946), in cui recit\u00f2 insieme a Jennifer Jones e Lionel Barrymore, ancora Hitchcock per il \"legal-thriller\" \"Il caso Paradine\" (1947), in coppia con Alida Valli, e infine Elia Kazan in \"Barriera invisibile\" (1947), un duro atto di accusa contro l'antisemitismo che procur\u00f2 a Peck la sua terza candidatura all'Oscar.\nNel film \"Il grande peccatore\" (1949), diretto da Robert Siodmak, recit\u00f2 per la prima volta accanto ad Ava Gardner, che ritrover\u00e0 in altri tre film successivi. Il decennio si chiuse con il film bellico \"Cielo di fuoco\" (1949), che gli valse la quarta candidatura all'Oscar, e i due western \"Cielo giallo\" (1948) e \"Romantico avventuriero\" (1950).\nIl successo negli anni cinquanta.\nDurante gli anni cinquanta Peck consolid\u00f2 il suo enorme successo sul grande schermo e la sua popolarit\u00e0 presso il pubblico. Dopo il biblico \"David e Betsabea\" (1951) con Susan Hayward e il western \"L'avamposto degli uomini perduti\" (1951), interpret\u00f2 la figura di Ernest Hemingway in \"Le nevi del Chilimangiaro\" (1952), affiancato nuovamente a Susan Hayward e ad Ava Gardner, mentre l'anno successivo fu diretto da William Wyler nella commedia romantica \"Vacanze romane\" (1953), accanto a Audrey Hepburn, dove imperson\u00f2 l'affascinante giornalista che si innamora della principessa in fuga.\nPeck lavor\u00f2 sempre con registi di grande fama: John Huston in \"Moby Dick, la balena bianca\" (1956), in cui interpret\u00f2 un magnifico capitano Achab, Vincente Minnelli in \"La donna del destino\" (1957) con Lauren Bacall, nuovamente Wyler in \"Il grande paese\" (1958), con Charlton Heston, Henry King in \"Adorabile infedele\" (1959), dove imperson\u00f2 lo scrittore Francis Scott Fitzgerald, e Stanley Kramer in \"L'ultima spiaggia\" (1959), film di pesante critica alla guerra nucleare, con un cast \"all-stars\" formato anche da Ava Gardner, Fred Astaire e Anthony Perkins.\nL'Oscar.\nIl film \"Il buio oltre la siepe\" (1962) di Robert Mulligan consacr\u00f2 Gregory Peck, facendogli vincere il premio Oscar al miglior attore nel 1963, grazie alla sua interpretazione dell'avvocato idealista Atticus Finch.\nDopo la met\u00e0 degli anni sessanta inizi\u00f2 il tramonto artistico di attori come Cary Grant (che si ritir\u00f2 dalle scene nel 1966) e James Stewart, destinato a ricoprire ruoli minori in film sempre pi\u00f9 commerciali; tale fenomeno non risparmi\u00f2 neppure Gregory Peck, che pure recit\u00f2 ancora in pregevoli film come \"Il promontorio della paura\" (1961) di J. Lee Thompson con Robert Mitchum, \"...e venne il giorno della vendetta\" (1963) di Fred Zinnemann e \"Arabesque\" (1966) di Stanley Donen, in cui affianc\u00f2 Sophia Loren, \"La notte dell'agguato\" (1968) di Robert Mulligan, in coppia con Eva Marie Saint, \"L'oro di Mackenna\" (1969) di J. Lee Thompson e \"Abbandonati nello spazio\" (1969) con Lee Grant.\nDurante gli anni settanta ottenne ancora un grande successo mondiale con l'inquietante \"thriller\" \"Il presagio\" (1976) ma lavor\u00f2 anche in pellicole meno fortunate, tra cui \"I ragazzi venuti dal Brasile\" (1978) di Franklin J. Schaffner, con Laurence Olivier, in cui imperson\u00f2 il sadico medico Josef Mengele. Solo agli inizi degli anni novanta ricomparir\u00e0 in film di cassetta: apparve in un cammeo in \"Cape Fear - Il promontorio della paura\" (1991), rifacimento dell'omonimo film nel quale aveva recitato gi\u00e0 nel 1961, qui accanto a Robert De Niro, Nick Nolte, Jessica Lange, Juliette Lewis e Martin Balsam. Da ricordare anche la sua interpretazione nella commedia \"I soldi degli altri\" (1991), nel ruolo di Andrew Jorgenson, proprietario di una piccola ditta specializzata nella produzione di fili e cavi.\nVita privata.\nNell'ottobre 1942 Peck spos\u00f2 Greta Kukkonen (1911\u20132008), americana di origini finlandesi, dalla quale ebbe tre figli: Jonathan (1944\u20131975), Stephen (n. 1946) e Carey Paul (n. 1949). La coppia divorzi\u00f2 il 31 dicembre 1955.\nNel periodo di questo matrimonio Peck ebbe una breve relazione con la sua coprotagonista in \"Io ti salver\u00f2\", Ingrid Bergman.\nNel 1956, dopo che il suo divorzio dalla Kukkonen fu sancito, Peck spos\u00f2 Veronique Passani (1932\u20132012), una giornalista parigina che lo aveva intervistato nel 1952, prima che Peck venisse in Italia a girare \"Vacanze romane\". Egli la invit\u00f2 sei mesi dopo a cena e divennero inseparabili. La coppia ebbe un figlio, Anthony (n. 1956, ex marito della modella Cheryl Tiegs), e una figlia, Cecilia (n. 1958). La coppia rimase unita fino alla morte di lui. \nIl primo figlio di Peck, Jonathan, fu trovato morto in casa propria il 26 giugno 1975, e le autorit\u00e0 lo ritennero vittima di un suicidio.\nPeck ebbe nipoti da entrambi i matrimoni. Uno di essi \u00e8 l'attore Ethan Peck.\nPeck \u00e8 morto a Los Angeles il 12 giugno 2003, all'et\u00e0 di 87 anni, a causa di una broncopolmonite. La sua salma \u00e8 stata tumulata nella cripta mausoleo della cattedrale di Nostra Signora degli Angeli di Los Angeles.\nDoppiatori italiani.\nNelle versioni in italiano dei suoi film, Gregory Peck \u00e8 stato doppiato da:"}
{"id": "112046", "revid": "88740", "url": "https://it.wikipedia.org/wiki?curid=112046", "title": "Wellington (disambigua)", "text": ""}
{"id": "112047", "revid": "4", "url": "https://it.wikipedia.org/wiki?curid=112047", "title": "Rito sci\u00ecta", "text": ""}
{"id": "112051", "revid": "6923", "url": "https://it.wikipedia.org/wiki?curid=112051", "title": "Eurovision Song Contest 1972", "text": "Il diciassettesimo Gran Premio Eurovisione della Canzone si tenne a Edimburgo (Regno Unito) il 25 marzo 1972.\nStoria.\nNon riuscendo a trovare un luogo adeguato, il Principato di Monaco rinunci\u00f2 ad ospitare il \u201cGran Premio\u201d del 1972, dando cos\u00ec un'altra opportunit\u00e0 al Regno Unito di essere l'organizzatore dell'evento, che questa volta si tenne ad Edimburgo, in Scozia. Come presentatrice venne scelta Moira Shearer famosa ballerina inglese. Per la prima volta fu usato uno schermo, in cui appariva la foto del cantante e il titolo del brano, prima di ogni esibizione.\nIl vincitore del concorso fu il Lussemburgo, rappresentato dalla greca Vicky Leandros con la canzone \"Apr\u00e9s toi\". Malta arriv\u00f2 ultima ancora una volta. L'Irlanda sorprese tutto il pubblico con un brano in gaelico irlandese. L'Italia si piazza al sesto posto con Nicola Di Bari, interpretando \"I giorni dell'arcobaleno\".\nStruttura di voto.\nOgni paese ha due giurati, riuniti nel castello di Edimburgo, uno sotto e uno sopra i venticinque anni che vota ogni canzone con punti dall'uno al cinque. Durante la dichiarazione di voto la presentatrice \u00e8 seduta su una poltroncina.\nOrchestra.\nDiretta dai maestri: Augusto Alguero (Spagna), Raymond Bernard (Monaco), Charles Camilleri (Malta), Jean-Pierre Festi (Svizzera), Richard Hill (Portogallo), Nikica Kalogjera (Jugoslavia), Erich Kleinschuster (Austria), Carsten Klouman (Norvegia), Paul Kuhn (Germania), David MacKay (Regno Unito), Klaus Munro (Lussemburgo), Mats Olsson (Svezia), Colman Pearce (Irlanda), Franck Pourcel (Francia), Gianfranco Reverberi (Italia), Ossi Runne (Finlandia), Henri Segers (Belgio) e Harry van Hoof (Paesi Bassi).\nClassifica.\n10 punti"}
{"id": "112052", "revid": "297059", "url": "https://it.wikipedia.org/wiki?curid=112052", "title": "Alfred Worden", "text": "Fu il pilota del modulo di comando per la missione lunare Apollo 15 nei mesi di luglio e agosto 1971. Figlio di Merrill e Helen Worden, nacque a Jackson, nello stato del Michigan. Ricoverato a Houston a seguito di un collasso causato da un'infezione subito nella sua abitazione, \u00e8 deceduto nel sonno il 18 marzo 2020 in un convalescenziario di Sugar Land.\nEducazione.\nFrequent\u00f2 la Sibble, Friswold, Bloomfield e East Jackson e complet\u00f2 la sua educazione secondaria alla Jackson High School; consegu\u00ec una laurea in scienze militari all'Accademia Militare degli Stati Uniti a West Point, New York, nel 1955 e un master in scienze in ingegneria aerospaziale e in ingegneria strumentazionale all'Universit\u00e0 del Michigan nel 1963. Ricevette inoltre un dottorato onorario in ingegneria astronautica nel 1971 dall'Universit\u00e0 del Michigan.\nEsperienza.\nWorden si diplom\u00f2 all'Accademia Militare degli Stati Uniti nel giugno 1955 e, dopo essersi arruolato nella Air Force, ricevette un addestramento di volo alla Base aerea di Moore in Texas.\nPrima del suo arrivo per dovere al Johnson Space Center, serv\u00ec da istruttore alla scuola per piloti aerospaziali, alla quale si era diplomato nel settembre 1965.\nSi diplom\u00f2 anche nel febbraio 1965 alla \"Empire Test Pilot School\" a Farnborough, Inghilterra.\nFrequent\u00f2 la Radolph \"Air Force Base Instrument Pilots Instructor School\" nel 1963 e serv\u00ec come pilota e ufficiale degli armamenti dal marzo 1957 al maggio 1961 con la \"95a Fighter Interceptor Squadron\" alla Base Air Force Andrews nel Maryland.\nHa registrato pi\u00f9 di 4000 ore di volo, delle quali 2500 in jet.\nEsperienza NASA.\nWorden fu uno dei 19 astronauti scelti dalla NASA nell'aprile 1966. Serv\u00ec come membro dell'equipaggio di supporto della missione Apollo 9 e come pilota comandante del modulo di comando di riserva della missione Apollo 12.\nServ\u00ec come pilota del modulo di comando per l'Apollo 15, dal 26 luglio al 7 agosto 1971. I suoi compagni nel volo furono David Scott, comandante del veicolo e James B. Irwin, comandante del modulo lunare. Apollo 15 fu la quarta missione con equipaggio ad allunare e la prima ad esplorare il \"ruscello di Hadley\" e i Monti Appennini che sono situati sul bordo sud-est del Mare Imbrium."}
{"id": "112055", "revid": "686936", "url": "https://it.wikipedia.org/wiki?curid=112055", "title": "Carolina Panthers", "text": "I Carolina Panthers sono una squadra di football americano della National Football League con sede a Charlotte, nella Carolina del Nord. Competono nella South Division della National Football Conference. Al 2019, secondo la rivista \"Forbes\", il valore della squadra \u00e8 di circa 2,4 miliardi di dollari, ventiduesima tra le franchigie della NFL, ed \u00e8 posseduta da David Tepper. Il capo-allenatore \u00e8 Matt Rhule mentre il presidente \u00e8 Tom Glick.\nI Panthers hanno giocato la prima stagione nel terminando con un record di 7 vittorie e 9 sconfitte, il miglior bilancio della storia per una squadra al debutto. L'anno successivo sono saliti a un record di 12-4. La loro stagione successiva con un record positivo \u00e8 stata nel 2003, quando hanno raggiunto il Super Bowl XXXVIII, perso 32\u201329 contro i New England Patriots. Le successive apparizioni ai playoff sono state nel 2005, 2008, 2013, 2014 e 2015. In totale la squadra ha raggiunto sette volte i playoff, giocando quattro finali della NFC. Ha vinto inoltre quattro titoli di division, una nella NFC West e cinque nella NFC South. Nel 2015 si sono qualificati per il secondo Super Bowl della loro storia, dove sono stati battuti dai Denver Broncos.\nStoria.\nOrigini (1987-1994).\nNel 1987, poco dopo che Charlotte aveva ricevuto una franchigia di espansione della National Basketball Association (gli Charlotte Hornets), l'ex giocatore dei Baltimore Colts Jerry Richardson incontr\u00f2 un gruppo di potenziali sostenitori per discutere la possibilit\u00e0 di portare una franchigia di espansione della NFL nella regione della Carolina.\nNel 1992, la NFL pubblic\u00f2 una lista di potenziali aree in cui avrebbe preso in considerazione la possibilit\u00e0 di creare una franchigia: Baltimora (Maryland), St. Louis (Missouri), Memphis (Tennessee), Jacksonville (Florida) e la Carolina del Nord e del Sud rappresentate da Charlotte. La decisione fu sospesa a causa di una disputa tra i giocatori e la lega, e se ne riparl\u00f2 nel 1993. Nel giugno di quell'anno, la Richardson Sports annunci\u00f2 che avrebbe finanziato la costruzione dello stadio attraverso la vendita degli abbonamenti a sedere permanenti e di box di lusso all'interno dello stadio. Sorprendentemente, i posti a sedere permanenti furono venduti tutti in un giorno.\nIl 26 ottobre 1993, la lega annunci\u00f2 che i proprietari avevano unanimemente votato per Carolina come ventinovesima franchigia della NFL, la prima nuova squadra dal 1976 (Jacksonville fu nominata trentesima franchigia un mese dopo). I tifosi di tutta l'area della regione festeggiarono con fuochi d'artificio. Durante la conferenza stampa dell'annuncio al pubblico, Richardson parl\u00f2 direttamente nella videocamera per ringraziare le 40.000 persone che avevano acquistato in precedenza gli abbonamenti permanenti, consentendo cos\u00ec di costruire il nuovo stadio senza pesare sui contribuenti.\nL'era di Dom Capers (1995\u201398).\nI Panthers assunsero Dom Capers, precedentemente coordinatore difensivo dei Pittsburgh Steelers, come primo capo-allenatore della loro storia. Nella loro stagione inaugurale, Dom guid\u00f2 i Panthers a un bilancio di 7 vittorie e 9 sconfitte, stabilendo il record di vittorie per un nuovo team. I Panthers divennero anche il primo team esordiente a battere i campioni del Super Bowl in carica quando superarono i San Francisco 49ers 13-7.\nNel 1996, Capers guid\u00f2 la squadra a un record di 12\u20134 e alla vittoria del titolo di division della NFC West. Nei playoff, dopo aver sconfitto i campioni in carica, i Dallas Cowboys, i Panthers avanzarono fino alla finale della NFC, dove persero 30-13 coi Green Bay Packers, che avrebbero poi trionfato nel Super Bowl.\nDopo i successi del 1996, Capers guid\u00f2 i Panthers a due stagioni deludenti: 7\u20139 nel 1997 e 4\u201312 nel 1998, un record che port\u00f2 al licenziamento di Capers dopo quattro stagioni con la squadra. Durante la sua esperienza con i Panthers, Capers termin\u00f2 con un record complessivo di 31\u201335 (compresi i playoff) e un titolo di division.\nL'era di George Seifert (1999\u20132001).\nDopo il licenziamento di Dom Capers, George Seifert fu assunto come secondo capo-allenatore della storia dei Panthers. Nella sua prima stagione, Seifert port\u00f2 la squadra a vincere quattro gare in pi\u00f9 dell'annata precedente, terminando con un bilancio di 8\u20138. L'anno successivo Seifert termin\u00f2 con un record di 7\u20139, prima di guidare i Panthers al peggior record della storia della franchigia.\nNel 2001, i Panthers vinsero la prima gara della stagione 24\u201313 sui Minnesota Vikings, ma stabilirono l'allora record NFL con 15 sconfitte consecutive, terminando la stagione sull'1-15. Seifert fu licenziato poco dopo il termine della stagione, terminando con un record di 16 vittorie e 32 sconfitte come allenatore di Carolina.\nL'era di John Fox (2002-2010).\nI Panthers assunsero cos\u00ec l'ex coordinatore difensivo dei New York Giants John Fox, che guid\u00f2 la squadra a un record di 7-9 nel 2002. La difesa dei Panthers si classific\u00f2 al secondo posto della lega ma la squadra fu rallentata dal secondo peggior attacco della NFL. I Panthers salirono a un record di 11-5 nella stagione 2003, vincendo la NFC South e raggiungendo per la prima volta il Super Bowl, dove furono sconfitti dai New England Patriots 32-29 in una gara che fu ritenuta una delle migliori edizioni della storia.\nCarolina termin\u00f2 con un record di 7-9 nel 2004, una stagione in cui persero 14 giocatori a causa degli infortuni. Anche se la squadra part\u00ec con un bilancio di 1-7, si rifece vincendo 6 delle ultime sette partite. La squadra manc\u00f2 tuttavia i playoff a causa della sconfitta nell'ultima gara della stagione in casa dei New Orleans Saints. I Panthers tornarono a un record di 11-5 nel 2005, terminando secondo nella division dietro i Tampa Bay Buccaneers ma riuscirono ad agguantare un posto ai playoff. Nel primo turno la squadra affront\u00f2 i New York Giants, battendoli per 23-0 nella prima gara di playoff dal 1980 in cui la squadra in casa non riusc\u00ec a segnare alcun punto. Nel turno successivo batterono i Chicago Bears 29-21 ancora una volta in trasferta, ma persero giocatori chiave come il defensive end Julius Peppers e il running back DeShaun Foster per infortuni. La stagione si concluse nella finale della NFC perdendo 34-14 in una gara senza storia in casa dei Seattle Seahawks.\nI Panthers iniziarono la stagione 2006 come favoriti per vincere la NFC South, ma finirono con un deludente record di 8-8. La successiva scesero a 7-9 dopo aver perso il quarterback Jake Delhomme all'inizio della stagione per un infortunio al gomito. Nel 2008, i Panthers salirono a un ottimo record di 12-4, vincendo la propria division e assicurandosi la possibilit\u00e0 di qualificarsi direttamente al secondo turno di playoff. Tuttavia, i Panthers furono subito eliminati, perdendo 33-13 contro gli Arizona Cardinals dopo che Delhomme sub\u00ec ben 6 intercetti. Le difficolt\u00e0 del quarterback proseguirono anche nella stagione successiva, quando lanci\u00f2 18 intercetti, prima di rompersi un dito della mano. I Panthers, che si trovavano su un record di 4-7 al momento dell'infortunio, misero in campo la riserva Matt Moore, che guid\u00f2 la squadra a un record parziale di 4-1 e a un record di 8-8 finale.\nNel 2010, senza Delhomme, i Panthers terminarono col peggior record della lega, 2-14, e col peggior attacco della NFL. John Fox, il cui contratto scadeva alla fine della stagione, non fu confermato, cos\u00ec come il suo staff.\nL'era di Cam Newton (2011-2019).\nI Panthers assunsero Ron Rivera come nuovo capo allenatore e con la prima scelta assoluta del Draft NFL 2011 selezionarono il quarterback della Auburn University Cam Newton, vincitore dell'Heisman Trophy nel 2010. Nella sua prima stagione, Newton stabil\u00ec diversi record incluso il maggior numero di yard passate e corse per un rookie, il record assoluto di touchdown su corsa per un quarterback per una stagione (14) e fu il primo quarterback a passare oltre 4.000 yard e correrne altre 500 in una stagione, vincendo il premio di rookie dell'anno. I Panthers iniziarono la stagione con un record di 2-6 ma terminarono 6-10.\nNel 2012, i Panthers partirono con elevate aspettative, ma ancora una volta nella prima met\u00e0 della stagione iniziarono con un parziale di 2-6. per questo motivo il general manager Marty Hurney fu licenziato. La squadra si rifece nella seconda parte concludendo con un record 7-9, salvando il lavoro di Rivera.\nNella stagione 2013 terminarono invece col secondo miglior record della NFC (12-4), vincendo il loro terzo titolo di division e qualificandosi direttamente per il secondo turno di playoff, dove furono battuti in casa dai San Francisco 49ers.\nLa stagione 2014 inizi\u00f2 bene, con due vittorie, a cui segu\u00ec per\u00f2 una lunga sequenza di prestazioni poco brillanti, giungendo a dicembre con tre vittorie, otto sconfitte e un pareggio (evento rarissimo nella NFL, avvenuto contro i Cincinnati Bengals). Vincendo le ultime quattro partite, i Panthers riuscirono comunque ad arrivare primi nella propria divisione e dunque ad accedere ai playoff. Nel turno delle wild-card batterono gli Arizona Cardinals, conseguendo la prima vittoria nei playoff dopo nove anni; furono invece battuti nel turno successivo dai Seattle Seahawks.\nNel 2015 i Panthers sorpresero tutti, inanellando quattordici vittorie e terminando la stagione regolare con 15 vittorie e una sola sconfitta, accedendo cos\u00ec direttamente al secondo turno dei playoff. Dieci giocatori dei Panthers, di cui sei dell'attacco e quattro della difesa, furono selezionati per il Pro Bowl. \nNei playoff, contro i Seattle Seahawks, partirono fortissimo portandosi sul 31-0, poi riuscirono a limitare la rimonta di Seattle chiudendo a 31-24. Nella partita per il titolo della NFC contro gli Arizona Cardinals, partirono nuovamente fortissimo e gestirono ancor meglio la seconda met\u00e0 della gara, vincendo 49-15. Arrivarono cos\u00ec al Super Bowl, dove furono battuti dai Denver Broncos per 24 a 10.\nAttesi a ripetersi nella stagione 2016, i Panthers delusero invece le aspettative. Dopo sei partite si trovarono gi\u00e0 con cinque sconfitte; con una difesa meno forte del 2015, e un quarterback, Cam Newton, che pat\u00ec i numerosi colpi subiti durante le azioni di corsa, i Panthers non riuscirono mai davvero a entrare nella corsa per i playoff, e chiusero la stagione con sei vittorie e dieci sconfitte, ultimi nella loro division.\nGiocatori importanti.\nMembri della Pro Football Hall of Fame.\nAlla classe del 2015, un giocatore e un membro della dirigenza dei Panthers sono stai stati indotto nella Pro Football Hall of Fame.\nRecord di franchigia.\nCarriera\nStagionali\n\"Fonte\":"}
{"id": "112056", "revid": "71660", "url": "https://it.wikipedia.org/wiki?curid=112056", "title": "Internet2", "text": "Internet2 o UCAID (\"University Corporation for Advanced Internet Development\") \u00e8 un consorzio \"no-profit\" che sviluppa tecnologie e applicazioni avanzate per la rete, spesso per trasferimenti ad alta velocit\u00e0 di trasmissione.\nViene gestito da 207 diverse universit\u00e0 statunitensi e fanno parte anche numerose industrie specializzate nel settore (come AT&amp;T, Intel, Sun Microsystems e Cisco Systems), Qwest Communication International (finanziatrice del progetto) e National Science Foundation che gi\u00e0 dal 1980 sponsorizz\u00f2 varie universit\u00e0 per la realizzazione di reti proprie.\nDescrizione.\nAlcune delle tecnologie sviluppate prevedono anche connettivit\u00e0 IPv6, IP multicasting e QoS (quality of service). Il consorzio si \u00e8 posto anche altri obiettivi da sviluppare negli anni futuri quali facilitare la creazione, lo sviluppo e la messa in opera di un'infrastruttura di comunicazione affidabile e capace di supportare una Qualit\u00e0 del Servizio (QoS) adeguata alle richieste della comunit\u00e0 accademica e della ricerca in genere, supportare la realizzazione e l'adozione di applicazioni avanzate, promuovere sperimentazioni sulla nuova generazione di tecnologie e servizi della comunicazione, fornire servizi di appoggio al sistema educativo per l'insegnamento a distanza e al sistema sanitario per diagnosi remote, catalizzare la collaborazione con organizzazioni statali e private per incoraggiare il trasferimento di queste tecnologie da Internet ad Internet2.\nI membri di Internet2 hanno creato la Abilene Network e sono i maggiori sostenitori del progetto National LambdaRail. Nell'ottobre 2007 il consorzio ha comunicato di aver portato tutte le dorsali della rete a 100 Gbit/s rendendo Abilene Network la pi\u00f9 veloce rete geografica del pianeta.\nConsiderazioni su Internet2.\nAlla luce dei recenti fatti, le denunce della RIAA contro alcuni studenti che utilizzavano la nuova rete Abilene per scambiarsi file protetti da copyright, c'\u00e8 stato un errore commesso dai media sull'uso del termine \"Internet2\".\nInfatti molte persone considerano Internet2 come una nuova rete fisica che collega milioni di computer in tutto il mondo, non considerando che Internet2 \u00e8 solo un consorzio. Il motivo di questo errore \u00e8 imputabile a una nuova generazione dei backbone di Internet, chiamandolo appunto Internet2.\n\u00c8 buona abitudine quindi di usare il termine Abilene Network per considerare la nuova rete telematica, una rete aperta, facilmente accessibile e raggiungibile in qualche modo dalla rete Internet."}
{"id": "112062", "revid": "124358579", "url": "https://it.wikipedia.org/wiki?curid=112062", "title": "Binary-coded decimal", "text": "La codifica binary-coded decimal (BCD) \u00e8 un modo comunemente utilizzato in informatica ed elettronica per rappresentare le cifre decimali in codice binario, che sfrutta in parte la convertibilit\u00e0 da base 2 a base 16.\nIn questo formato, ogni cifra di un numero decimale \u00e8 rappresentata come per un numero a base 16 da un codice binario di quattro bit, il valore del quale \u00e8 compreso tra 0 (0000) e 9 (1001). Le restanti sei cifre della base 16 possono essere usate per rappresentare simboli.\nPer esempio il numero 127 \u00e8 rappresentato in BCD come 0001, 0010, 0111.\nSebbene il BCD comporti un notevole spreco di bit (circa 1/6 di memoria inutilizzata in packed BCD), in alcuni casi \u00e8 preferibile perch\u00e9 ha una diretta corrispondenza con il codice ASCII. \u00c8 sufficiente infatti aggiungere, in testa ai quattro bit, 0011 per ottenere il corrispondente ASCII.\nNell'addizione, se il risultato supera 9 (1001), si somma 6(0110) cio\u00e8 la quantit\u00e0 di codifiche inutilizzate (da 1010 a 1111).\nPoich\u00e9 i computer memorizzano i dati in byte, di otto bit, con tale codifica \u00e8 possibile memorizzare una cifra per byte e riempire i restanti quattro bit iniziali con zeri o uno (come nel codice EBCDIC), oppure mettere due cifre per byte, modalit\u00e0 chiamata \"packed BCD\".\nI numeri in notazione packed BCD normalmente terminano con un codice di segno, solitamente 1100 per il + e 1101 per il meno.\nIl numero 127 si rappresenta 11110001, 11110010, 11110111 in EBCDIC e 00010010, 01111100 in packed BCD.\nIl codice BCD \u00e8 molto usato in elettronica, specialmente in circuiti digitali privi di microprocessore, perch\u00e9 facilita la visualizzazione di lunghe cifre sui display a sette segmenti. Infatti ad ogni display fisico corrisponde esattamente una cifra. Esistono appositi circuiti integrati che effettuano la conversione da BCD nella corrispondente sequenza di accensione dei segmenti. Anche l'esecuzione di semplici calcoli aritmetici \u00e8 pi\u00f9 semplice da effettuarsi su cifre BCD per circuiti logici combinatori.\nI BIOS dei personal computer memorizzano la data e l'ora in BCD; ci\u00f2 presumibilmente avviene per ragioni storiche, tenendo conto che in alcuni sistemi recenti l'anno viene rappresentato diversamente per ovviare al \"Millennium bug\".\nL'IBM e il BCD.\nL'IBM utilizza il termine binary-coded decimal o BCD per un codice alfanumerico proprietario a sei bit (base 64: 2^6), che rappresenta numeri, lettere alfabetiche maiuscole e altri caratteri speciali.\nNei primi computer IBM (IBM 1620, serie IBM 1400 e unit\u00e0 non decimali delle serie IBM 700/7000) furono adottate diverse varianti del BCD. Con l'introduzione del System/360, l'IBM sostitu\u00ec il BCD con il codice EBCDIC a otto bit.\nLe posizioni dei bit nel codice BCD IBM sono comunemente etichettate \"B, A, 8, 4, 2, 1\". A e B valgono zero quando \u00e8 codificata una cifra numerica.\nNel BCD 1062 caratteri alfabetici erano codificati usando i bit pari in coppie di bit, ed usando i bit dispari per le cifre.\nUn apposito hardware convertiva tra questa codifica interna e in codice BCD a sei bit usato all'esterno.\nRiassumendo.\nLa seguente tabella riassume la codifica delle cifre da zero a nove di alcuni sistemi BCD.\nPer chiarezza il BCD standard descritto all'inizio dell'articolo \u00e8 chiamato Simple Binary-Coded Decimal (SBCD) o BCD 8421, dove 8421 indica il peso dei bit.\nDiritto.\nNel 1972 la Corte Suprema degli Stati Uniti ha annullato una decisione di una corte minore che autorizzava un brevetto per la conversione di BCD in binario (Gottschalk contro Benson).\n\u00c8 un interessante caso nel complesso dibattito sul diritto o meno di concedere brevetti software."}
{"id": "112064", "revid": "919135", "url": "https://it.wikipedia.org/wiki?curid=112064", "title": "Storia della nozione di funzione matematica", "text": "Il termine funzione \u00e8 stato introdotto nella matematica da Gottfried Leibniz nel 1694, per denotare una quantit\u00e0 collegata ad una curva, come la pendenza di una curva o uno specifico punto di una curva. Le funzioni considerate da Leibniz oggi sono chiamate pi\u00f9 particolarmente funzioni differenziabili e costituiscono il tipo di funzione pi\u00f9 frequentemente impiegato nelle applicazioni. Per questo tipo di funzione, si possono considerare limiti e derivate; entrambe queste nozioni sono misure del cambiamento dei valori di uscita associato a un cambiamento dei valori di ingresso; queste misure costituiscono la base del calcolo infinitesimale.\nSuccessivamente, intorno alla met\u00e0 del XVIII secolo la parola funzione fu usata da Eulero per descrivere una espressione o una formula che coinvolge vari argomenti, come ad es. \"f\"(\"x\") = sin(\"x\") + \"x\"3.\nNel corso del XIX secolo i matematici hanno cominciato a formalizzare tutte le differenti branche della matematica. Karl Weierstrass ha sostenuto che si dovesse costruire il calcolo infinitesimale a partire dall'aritmetica e non sulla geometria; questo ha fatto preferire la definizione di Eulero a quella di Leibniz (vedi aritmetizzazione dell'analisi).\nAmpliando la definizione di funzioni, i matematici si sono posti in grado di studiare gli oggetti matematici \"strani\" come le funzioni continue che non sono in alcun punto differenziabili. Queste funzioni in un primo momento venivano considerate solo delle curiosit\u00e0 formali e fino all'inizio del XX secolo venivano chiamate indifferenziatamente \"mostri\". Le potenti tecniche dell'analisi funzionale successivamente sviluppate hanno mostrato che queste funzioni sono in qualche senso \"pi\u00f9 comuni\" delle funzioni differenziabili. Queste funzioni da allora si sono cominciate ad applicare alla modellizzazione di fenomeni fisici come il moto browniano.\nVerso la fine del XIX secolo i matematici hanno cominciato a tentare di formalizzare l'intera matematica servendosi della teoria degli insiemi e si sono proposti di definire ogni entit\u00e0 matematica mediante un insieme. Dirichlet e Lobachevcky indipendentemente e quasi simultaneamente hanno data la moderna definizione \"formale\" di funzione.\nSecondo tale definizione, una funzione \u00e8 un caso speciale di una relazione. In gran parte dei casi di interesse pratico, tuttavia, le differenze fra la definizione moderna e quella di Eulero possono essere trascurate.\nNegli anni intorno al 1930, nell'ambito della logica matematica e della teoria della computazione \u00e8 stata introdotta una nozione di funzione che si avvicina a quella di regola per una computazione, piuttosto che a quella di genere speciale di relazione. Questa nozione \u00e8 stata e formalizzata mediante svariati sistemi e macchine formali, come il lambda calcolo, la teoria delle funzioni ricorsive e la macchina di Turing per opera di personaggi come Alonzo Church, Emil Post e Alan Turing.\nQuesta definizione non va vista come in conflitto con quella di Dirichlet e Lobachevcky, ma piuttosto come complementare ad essa; corrisponde ad un punto di vista pi\u00f9 ampio, nel quale si distinguono l'approccio matematico condotto su basi assiomatiche a livello generale (ma trascurando le questioni riguardanti i calcoli effettivi), e l'approccio che intende rendersi consapevole dei problemi posti dai procedimenti di calcolo effettivi, al fine di porsi in grado di intervenire nelle questioni derivanti dall'esigenza di studiare a livello generale gli algoritmi e la complessit\u00e0 delle computazioni. In effetti gli studi sulle funzioni calcolabili sono stati fatti propri dalla informatica teorica fin dal suo inizio."}
{"id": "112067", "revid": "287204", "url": "https://it.wikipedia.org/wiki?curid=112067", "title": "Angel Nieto", "text": ""}
{"id": "112072", "revid": "834", "url": "https://it.wikipedia.org/wiki?curid=112072", "title": "Sir Arthur Wellesley, Duca di Wellington", "text": ""}
{"id": "112076", "revid": "709565", "url": "https://it.wikipedia.org/wiki?curid=112076", "title": "Sushi", "text": "Il \u00e8 un insieme di piatti tipici della cucina giapponese a base di riso insieme ad altri ingredienti come pesce, alghe nori o uova. Il ripieno \u00e8 crudo o in alcune varianti cotto e pu\u00f2 essere servito appoggiato sul riso, arrotolato in una striscia di alga, disposto in rotoli di riso o inserito in una piccola tasca di tofu.\nEtimologia.\nIn Giappone la parola \"sushi\" significa letteralmente \"riso stagionato\" e si riferisce a una vasta gamma di cibi preparati con riso. Al di fuori del Giappone viene spesso inteso come \"pesce crudo\" o come riferimento a un ristretto genere di cibi giapponesi, come il \"maki\" o anche il \"nigiri\" e il \"sashimi\" che a differenza del sushi, che ha come ingrediente principale il riso, \u00e8 composto di solo pesce fresco.\nTipi di sushi.\nLa variet\u00e0 del piatto nasce dalla scelta dei ripieni e guarnizioni, nella scelta degli altri condimenti e nella maniera in cui vengono combinati. Gli stessi ingredienti possono essere assemblati in maniere completamente differenti per ottenere effetti differenti. Questa sezione elenca le maniere diverse di costruire il \"sushi\", indipendentemente dal tipo di ripieni e guarnizioni.\n\"Makizushi\".\n\"Sushi arrotolato\" (\u5dfb\u304d\u5bff\u53f8), \u00e8 una polpettina, cilindrica o conica, formata con l'aiuto di un tappeto di bamb\u00f9 detto \"makisu\". Il \"Makizushi\" \u00e8 il tipo di \"sushi\" pi\u00f9 familiare alla maggior parte degli occidentali. Generalmente \u00e8 avvolto nel \"nori\", un foglio di alga seccato che racchiude il riso e il ripieno. In base alla forma e struttura prende il nome di:\n\"Oshizushi\".\n\"Sushi pressato\" (\u62bc\u3057\u5bff\u53f8), un blocco formato usando una forma di legno detta \"oshibako\". Il cuoco allinea il fondo dell'\"oshibako\" con la guarnizione, lo copre con riso sushi e preme il coperchio della forma per creare un blocco compatto e rettangolare. Il blocco viene rimosso dalla forma e tagliato in pezzi delle dimensioni di un boccone.\n\"Nigirizushi\".\n\"Sushi modellato a mano\" (\u63e1\u308a\u5bff\u53f8), consiste in una piccola polpettina di riso pressato a mano, spesso con una punta di \"wasabi\", con una fettina sottile di guarnizione sopra. Difficile da preparare, \u00e8 possibilmente legata con una striscia sottile di \"nori\".\n\"Inari / Inarizushi\".\n\"Sushi ripieno\" (\u7a32\u8377\u5bff\u53f8), una piccola tasca o cavit\u00e0 riempita con riso sushi e altri ingredienti. La tasca viene ricavata da un pezzo di tofu fritto (\u6cb9\u63da\u3052 o \"abura age\"), da una sottile frittata (\u5e1b\u7d17\u5bff\u53f8 o \"fukusazushi\") o da foglie di cavolo (\u5e72\u74e2 o \"kanpyo\").\n\"Chirashizushi\".\n\"Sushi sparpagliato\" (\u6563\u3089\u3057\u5bff\u53f8), una ciotola di riso sushi con gli altri ingredienti mischiati. Detto anche \"barazushi\". \u3070\u3089\u5bff\u53f8.\n\"Narezushi\".\n(\u306a\u308c\u9ba8) \u00e8 una forma pi\u00f9 antica di sushi. Si rimuovono gli organi interni e le squame dai pesci, quindi li si riempiono di sale, si mettono in un barile di legno, miscelati con sale e pressati con un pesante tsukemonoishi o una pietra. Vengono lasciati fermentare per un periodo da dieci giorni a un mese, quindi rimossi e immersi in acqua per un tempo da quindici minuti a un'ora. Infine vengono piazzati in un altro barile a strati con riso bollito freddo e pesce. Ancora una volta vengono sigillati con un'otosibuta e una pickling stone. Con il passare dei giorni l'acqua fermentata filtra all'esterno e viene rimossa. Dopo sei mesi questi \"narezushi\" sono pronti per essere mangiati, ma si possono attendere anche altri sei mesi o pi\u00f9.\n\"Funazushi\".\n(\u9b92\u5bff\u53f8) comporta la fermentazione lattica anaerobica di un pesce d'acqua dolce, \"funa\" (\u9b92, \"Carassius carassius\"). \u00c8 un piatto regionale della Prefettura di Shiga ed \u00e8 considerato una \"chinmi\", una prelibatezza della cucina giapponese.\nIngredienti.\nRiso sushi.\nIl riso sushi (\"sushi-meshi\" / \"Sumeshi\") viene preparato con un riso bianco, dolce a grano corto, lavato e cotto seguendo una particolare tecnica e successivamente bagnato con aceto di riso nel quale vengono disciolti zucchero e sale, quindi leggermente scaldato, kombu e sak\u00e8. Viene raffreddato alla temperatura corporea prima di essere mangiato.\nIl riso usato \u00e8 la qualit\u00e0 \"Japonica\" che ha una consistenza diversa da quelle normalmente mangiate al di fuori del Giappone. Il requisito essenziale \u00e8 la coesione dei chicchi. Se \u00e8 troppo appiccicoso il gusto \u00e8 eccessivamente dolciastro, ma se non lo \u00e8 sufficientemente ha un gusto secco. Il riso raccolto di fresco (\"shinmai\") contiene normalmente troppa acqua e richiede del tempo ulteriore per essere asciugato dopo esser stato lavato.\nCi sono varianti regionali nel riso \"sushi\" e naturalmente i singoli cuochi hanno metodi personali. La maggior parte delle varianti sono nel condimento di aceto: la versione di Tokyo usa tipicamente pi\u00f9 sale, quella di Osaka ha pi\u00f9 zucchero. Nei ristoranti di cucina fusion sono utilizzati variet\u00e0 di riso integrale, selvatico o venere.\nIl riso sushi deve tipicamente essere mangiato poco dopo esser stato preparato.\n\"Nori\".\nL'avvolgimento vegetale usato nel \"maki\" e nel \"temaki\" \u00e8 detto \"nori\" (\u6d77\u82d4). \u00c8 un'alga commestibile tradizionalmente coltivata nei porti del Giappone. Originariamente le piante venivano raschiate dai pali del porto, pressate in fogli e seccate al sole, con un procedimento simile a quello usato per la carta. Il \"Nori\" viene tostato prima di essere usato nei cibi.\nOggi il prodotto commerciale viene coltivato, prodotto, tostato, impacchettato e venduto in fogli di dimensioni standard: circa 18\u00a0cm per 21\u00a0cm. Il \"nori\" di qualit\u00e0 migliore \u00e8 spesso, liscio, luminoso e privo di buchi.\nFrittata.\nPer produrre il \"fukusazushi\", viene usata come avvolgimento una frittatina spessa come un foglio al posto del \"nori\". La frittata viene tradizionalmente preparata con una padella rettangolare (\"makiyakinabe\") e usata per formare una tasca per il riso e il ripieno.\nStoria.\nLe origini del sushi sono molto incerte quanto all'epoca. L'opinione pi\u00f9 diffusa \u00e8 che sia stato portato dai monaci buddhisti tornati dalla Cina nel VII secolo.\nMolto simile al sushi fu una preparazione che comparve in Giappone gi\u00e0 con l'introduzione della coltivazione del riso, intorno al IV secolo a.C., variante di un antico metodo per conservare il pesce molto diffuso in Asia sud-orientale e in Cina: il pesce crudo veniva disposto a strati con il sale alternato al riso e tenuto pressato per qualche settimana; in seguito veniva lasciato fermentare per mesi. Questo tipo di sushi si chiama \"narezushi\", ancora molto apprezzato nella zona di Tokyo.\nNel XVII secolo si cominci\u00f2 ad aggiungere aceto di riso per abbreviare i tempi di fermentazione del riso e il pesce veniva marinato o cotto.\nFu soltanto intorno al 1820 che comparve a Edo (l'odierna Tokyo) la ricetta pi\u00f9 vicina al sushi. Hanaya Yohei (1799 \u2013 1858) \u00e8 stato l'ideatore del \"nigirizushi\" (); fu il primo a servire sul suo banco bocconcini di riso aromatizzati all'aceto con sopra fettine di pesce crudo. Da allora la vendita del sushi per strada divent\u00f2 un uso diffuso. Una cosa curiosa era la tenda bianca fissata alle bancarelle sulla quale i clienti si pulivano le mani dopo aver consumato il sushi. Un sistema infallibile per individuare il miglior rivenditore era quello di guardare la tenda: pi\u00f9 era sporca, pi\u00f9 il posto era frequentato e quindi, probabilmente, migliore il sushi.\nDa allora, il sushi si \u00e8 diffuso in tutto il Giappone e in tutto il mondo dando vita a tantissime varianti. Numerose anche le iniziative e gli eventi, come il \"D\u00e9couverte du Sushi\", il Campionato Europeo per la preparazione del sushi fondato nel 2003.\nMaestro di sushi in Giappone.\nDurante i primi due anni, un apprendista pu\u00f2 soltanto osservare il proprio \"Shokunin\" e inoltre svolgere mansioni di lavapiatti o pulizia di pavimenti. In seguito imparer\u00e0 la tecnica di cottura del riso e solo dopo quattro anni potr\u00e0 apprendere l'arte del taglio del pesce e della composizione del sushi. In questo stesso periodo imparer\u00e0 anche ad acquistare il pesce al mercato, cosa che richiede molta esperienza.\nQuello dello chef di sushi \u00e8 un mestiere originariamente precluso alle donne: si riteneva infatti che le mani femminili avessero una temperatura pi\u00f9 alta di quelle maschili, e che quindi potessero rovinare il pesce durante la manipolazione.\nSedendosi al bancone si pu\u00f2 ammirare, disposti in bella mostra, variet\u00e0 di pesce e di verdure per verificarne la freschezza.\nSushi bar.\nVi sono principalmente due tipi diversi di sushi bar: quelli in cui si ha un classico menu con il quale ordinare di volta in volta le portate che vengono preparate al momento dallo chef. Vi sono poi i kaiten-zushi, dove su un nastro trasportatore passano tutti i piatti gi\u00e0 preparati pochi minuti prima e si possono prendere direttamente senza chiedere allo chef. In molti kaiten-zushi il costo \u00e8 identico per ogni piattino, mentre in altri, soprattutto quelli situati fuori dal Giappone, il colore del piattino indica il relativo costo.\nRischi per la salute.\nTossine.\nAlcune forme di sushi, specialmente quelle contenenti il pesce palla \"fugu\" e certi tipi di molluschi possono causare avvelenamento da tossine nel caso la preparazione non sia adeguata. In particolare il fugu possiede, all'interno dei propri organi, una dose letale di tetrodotossina; per questo, in Giappone, deve essere preparato da chef provvisti di una licenza rilasciata dal governo dopo il superamento di un esame specifico.\nParassitosi.\nLe parassitosi da pesce crudo coinvolgono soprattutto tre parassiti:\nLe infezioni vengono prevenute mediante cottura o congelamento del pesce a determinate temperature per un'adeguata quantit\u00e0 di tempo; la marinatura, la salatura e l'affumicatura possono ridurne il rischio, tuttavia non lo eliminano."}
{"id": "112077", "revid": "278830", "url": "https://it.wikipedia.org/wiki?curid=112077", "title": "Maggiorata", "text": "Il termine maggiorata nasce negli anni 1950, per indicare, in origine, una serie di attrici (Gina Lollobrigida, Lucia Bos\u00e8, Silvana Pampanini, Silvana Mangano e Marisa Allasio tra le tante italiane; Mae West \u00e8 un esempio negli Stati Uniti) che, inizialmente, si imposero sugli schermi cinematografici anche per la loro prorompenza fisica. Questa schiera di giovani attrici italiane, in gran parte reclutate tramite il concorso di Miss Italia, diede vita ad una versione italiana del divismo hollywoodiano.\nOrigine e significato.\nSi tratta di una parola d'autore inventata da Vittorio De Sica nell'episodio \"Il processo di Frine\" del film \"Altri tempi - Zibaldone n. 1\" (1952, regia: Alessandro Blasetti) quando, nei panni di un avvocato difensore, definisce il personaggio interpretato da Gina Lollobrigida una \"maggiorata fisica\", in contrapposizione alla definizione di minorata psichica che le era stata attribuita. Il termine fa riferimento specifico alla procacit\u00e0 del seno, ma anche ad una certa abbondanza di fianchi, e viene usato ancora oggi per indicare una donna dotata di tali caratteristiche dette anche \"giunoniche\".\nAspetti sociologici.\nIl periodo d'oro delle maggiorate \u00e8 quello che inizi\u00f2 negli anni 1950 e dur\u00f2 per quasi tutto il decennio successivo, periodo del boom economico e della \"Dolce vita\", simboleggiata proprio dal bagno di Anita Ekberg nella Fontana di Trevi, scena immortalata nell'omonimo film di Federico Fellini, nonostante Fellini venga considerato dai critici contrario alla moda delle \"maggiorate\". La stessa interpretazione della Ekberg nella \"Dolce vita\" avrebbe avuto intenti ironici e di parodia dello stereotipo, successivamente messo in ridicolo dallo stesso Fellini nell'episodio \"Le tentazioni del dottor Antonio\", sempre con la Ekberg, nel film collettivo Boccaccio '70. \nVerso la fine degli anni 1960 la \"maggiorata\" lasci\u00f2 la ribalta ad un tipo di donna decisamente snella, talvolta eccessivamente magra (Twiggy ne fu un classico esempio), che nel tempo avrebbe decretato il sempre maggior successo delle fotomodelle.\nNegli anni 1970 e 1980 la \"maggiorata\", cinematograficamente parlando, rimane confinata alla commedia erotica all'italiana (Edwige Fenech, Carmen Russo, Laura Antonelli, Serena Grandi), per tornare di attualit\u00e0 negli anni 1990, con l'affermarsi di attrici come Sabrina Ferilli o Maria Grazia Cucinotta, proprio quando sul fronte della moda si giungeva a celebrare modelle che secondo alcuni mostravano un aspetto ai limiti della patologia anoressica. Questo ritorno della maggiorata fu in parte favorito anche dalla sempre maggior diffusione della chirurgia estetica, che in alcuni casi fornisce la possibilit\u00e0 di incrementare con appositi accorgimenti le dimensioni del petto.\nNel XXI secolo questo fenomeno di rivalutazione fisica femminile \u00e8 andato evolvendo nell'ammirazione verso la donna \"curvy\", con forme sinuose e morbide, abbondanti ed evidenti, e non necessariamente applicato a modelle o attrici."}
{"id": "112079", "revid": "287204", "url": "https://it.wikipedia.org/wiki?curid=112079", "title": "Donald Gordon Payne", "text": "Ha basato alcune delle sue storie sugli scritti e sugli appunti di viaggio dello scrittore e viaggiatore australiano James Vance Marshall.\nNella sua carriera ha usato diversi pseudonimi: Ian Cameron, Donald Gordon e James Vance Marshall.\nViveva nel Surrey, nel Sud Est dell'Inghilterra."}
{"id": "112089", "revid": "9139", "url": "https://it.wikipedia.org/wiki?curid=112089", "title": "Donald Gordon", "text": ""}
{"id": "112091", "revid": "287204", "url": "https://it.wikipedia.org/wiki?curid=112091", "title": "James Vance Marshall", "text": ""}
{"id": "112092", "revid": "9", "url": "https://it.wikipedia.org/wiki?curid=112092", "title": "Gregorio Magno", "text": ""}
{"id": "112093", "revid": "547992", "url": "https://it.wikipedia.org/wiki?curid=112093", "title": "Gennadio di Marsiglia", "text": "Il suo lavoro pi\u00f9 conosciuto \u00e8 \"De Viris Illustribus\" (\"Uomini illustri\"), una biografia di oltre 90 importanti cristiani suoi contemporanei, continuazione di un'opera omonima scritta da San Girolamo.\nBiografia.\nGennadio fu un monaco e prete erudito dell'Abbazia di San Vittore di Massilia (l'odierna Marsiglia), contemporaneo di Papa Gelasio I.\nNulla si conosce della sua vita, salvo quello che dice di s\u00e9 stesso alla fine delle biografie. Egli scrisse: \u00abIo, Gennadio, presbitero di Massilia, scrissi otto libri contro tutte le eresie, cinque libri contro Nestorio, dieci libri contro Eutiche, tre libri contro Pelagio, un trattato sul millennio e sull'Apocalisse di Giovanni, questo lavoro, e una lettera riguardo alla mia fede, invio al benedetto Gelasio, Vescovo della citt\u00e0 di Roma\u00bb.\nPapa Gelasio regn\u00f2 dal 492 al 496, cos\u00ec Gennadio deve essere vissuto alla fine del V secolo.\nOpere.\nGennadio conosceva il greco ed era un buon conoscitore della letteratura cristiana orientale ed occidentale, sia ortodossa che eretica. Fu un copista diligente e critico competente.\nDe Viris Illustribus.\n\"De Viris Illustribus\", nella forma il pi\u00f9 comunemente accettata, fu scritta probabilmente nel 495 e contiene, in circa dieci pagine in folio, brevi biografie di ecclesiastici fra gli anni 392 e 495. \u00c8 una fonte molto importante ed in parte l'unica fonte conosciuta dei quasi cento personaggi trattati.\n\u00c8 una continuazione del \"De viris illustribus\" di Girolamo, il quale aveva elaborato una serie di centotrentacinque brevi biografie di cristiani famosi, con un elenco dei loro scritti principali. Fu il primo libro di patrologia e dizionario di biografia cristiana. Questo libro di riferimento era cos\u00ec utile che divenne popolare e molti scrissero continuazioni dell'opera con lo stesso metodo. Viene citata una continuazione di un tale Paterio, un discepolo di Girolamo e di una traduzione greca di Sofronio.\nLa continuazione di Gennadio divenne la pi\u00f9 popolare, fu ovunque accettata come la seconda parte del lavoro del san Girolamo e venne sempre trascritta (e poi stampata) insieme a quella. La parte del Gennadio contiene oltre novanta biografie, stilisticamente molto simili a quelle di Girolamo. La serie delle vite \u00e8 organizzata pi\u00f9 o meno nell'ordine cronologico, ma ci sono frequenti eccezioni.\nAltri scritti.\nGennadio dichiara di aver composto un certo numero di altri scritti, la maggior parte dei quali sono andati perduti.\nInoltre un trattato, \"De Ecclesiasticis Dogmatibus\" (\"Della Dottrina della Chiesa\"), che originariamente era stato attribuito a sant'Agostino d'Ippona e lungamente incluso fra i lavori di quello, ora \u00e8 attribuito universalmente a Gennadio. \nAlcuni studiosi (Caspari, Bardenhewer, Czapla) pensano che sia probabilmente un frammento degli otto libri del \"Contro tutte le eresie\", apparentemente l'ultima parte, in cui, dopo avere confutato gli eretici, Gennadio sviluppa un sistema positivo.\nGennadio cur\u00f2 anche le traduzioni, andate perdute, di opere di Evagrio Pontico e di Timoteo Elurio.\nEdizioni.\nPer il \"De Viris Illustribus\" l\"editio princeps\" fu quella stampata e pubblicata da J. Andreas (Roma, 1468).\nL'edizione di J.A. Fabricius in \"Bibliotheca ecclesiastica\" II, 1-43 (Amburgo, 1718) \u00e8 stata utilizzata dal Migne per la \"Patrologia Latina\", vol. LVIII, coll. 1059-1120; poi vennero le edizioni di E.C. Richardson (Texte und Untersuchungen, XIV.I, Lipsia, 1896) e Bernoulli, \"Hieronymus und Gennadius De Viris illustribus\" (Freiburg im Br., 1895, vol. II di Kr\u00fcger, \"Sammlung ausgew\u00e4hlter Kirchen und dogmengeschichtlichen Quellenschriften\"). Le Vite di Gennadio inoltre compaiono in molte edizioni degli Scritti di Sant'Agostino.\nIl \"Liber de Ecclesiasticis Dogmatibus\" \u00e8 in un'appendice dell'edizione benedettina degli scritti di Sant'Agostino e in \"Patrologia Latina\", vol. LVIII, coll. 979-1054.\nIl suo pensiero.\nCi sono molte indicazioni che confermano l'autore come seguace del semipelagianesimo.\nNel \"De Viris Illustribus\" gli autori semipelagiani sono elogiati calorosamente (Fastidioso, LVI, p.\u00a080; san Giovanni Cassiano, LXI, 81; Fausto di Riez, LXXXV, 89); i pelagiani propriamente detti (Pelagio stesso, XLII, 77; Giuliano di Eclano, XLV, 77) sono definiti eretici; i cattolici sono trattati superficialmente (sant'Agostino d'Ippona, XXXVIII, 75; Prospero di Aquitania, LXXXIV, 89); persino alcuni papi sono definiti eretici (papa Giulio I, I, 61).\nLa stessa tendenza \u00e8 confermata dal trattato \"De Ecclesiasticis Dogmatibus\", che \u00e8 pieno di semipelagianesimo, esplicito o implicito (attenzione elusa su peccato originale, insistenza sul libero arbitrio e negazione della predestinazione, la Grazia vista come qualcosa di aggiuntivo e in forma minima, etc.).\nGennadio considera (come alcuni scrittori cristiani successivi, per esempio Tommaso d'Aquino) che tutti gli uomini, persino quelli vivi nella seconda venuta di Cristo, dovranno morire. Ma questa convinzione, comunque derivata da una tradizione patristica diffusa, \u00e8, lui ammette, altres\u00ec rifiutata da altri padri della Chiesa ugualmente cattolici.\nDelle teorie riguardo all'anima dell'uomo, Gennadio non ammette l'esistenza dello spirito come terzo elemento nell'uomo, oltre al corpo ed all'anima, ma la considera soltanto un altro nome per l'anima.\nNel \"De Ecclesiasticis Dogmatibus \", il suo pensiero include i seguenti punti salienti: il battesimo impartito dagli eretici non deve essere ripetuto, a meno che sia stato amministrato dai eretici che rifiutano di invocare la santissima Trinit\u00e0; suggerisce la pratica settimanale dell'eucaristia a meno di essere sotto peccato mortale; ritiene che si deve fare ricorso alla penitenza pubblica, non nega la validit\u00e0 della penitenza privata, anche se un'esternazione pubblica della penitenza, quale il cambio del vestito, \u00e8 preferibile; la pratica quotidiana della comunione non \u00e8 n\u00e9 un elogio n\u00e9 una colpa; il Male \u00e8 stato inventato da Satana; il celibato \u00e8 superiore al matrimonio, ma condannare il matrimonio \u00e8 da Manichei; un cristiano risposato non pu\u00f2 ricevere l'ordinazione sacerdotale; solo i Battezzati possono ambire alla vita eterna, non i catecumeni, a meno di non patire il martirio; la penitenza serve ai cristiani anche al loro ultimo alito di vita; il Creatore solo conosce i nostri pensieri segreti, Satana pu\u00f2 dedurli soltanto dai nostri movimenti e dalle nostre opere; il libero arbitrio dell'uomo \u00e8 fortemente asserito, ma la santit\u00e0 \u00e8 data dalla Grazia divina.\nBibliografia.\nin lingua tedesca salvo diverso avviso:"}
{"id": "112094", "revid": "2006083", "url": "https://it.wikipedia.org/wiki?curid=112094", "title": "Bourr\u00e9e", "text": "La bourr\u00e9e \u00e8 un'antica danza francese originaria dell'Alvernia. \u00c8 generalmente a due tempi, veloce e accentata vigorosamente sul battere. Ne esiste anche una versione a tre tempi.\nTutt'oggi le \"bourr\u00e9e\" sono molto ballate in tutte le parti della Francia, associate a coreografie diverse a seconda della zona: danzate in coppia, a quattro o in gruppo. Anche in Italia si sono diffuse in tempi recenti, grazie alle associazioni di danze popolari che hanno saputo affiancare le tradizioni locali con una visione pi\u00f9 internazionale.\nSono caratterizzate dal \"passo di \"bourr\u00e9e\"\", strutturato su tre appoggi.\nOrigini.\nL'origine della \"bourr\u00e9e\" risale al medioevo e, secondo alcune ricerche, sarebbe di origine spagnola. Secondo alcuni specialisti, tra cui Pierre Rameau, \u00e8 originaria da un \"branle\" dell'Alvernia (Bassa Alvernia), forse per la grande estensione di questa provincia e quindi per la predominanza numerica dei suoi abitanti. Numerosi studi dimostrano tuttavia che la \"bourr\u00e9e\" \u00e8 pi\u00f9 diffusa e radicata nel Limosino, nel Morvan ed in alcune zone del Berry e dell'Anjou. Viene descritta da George Sand come: \u00abla nostra danza classica, leggiadra, ben ritmata e molto aggraziata nella sua semplicit\u00e0\u00bb.\nLa \"bourr\u00e9e\" dell'Alvernia e del Limosino era in tre tempi, vivacissima e danzata con le braccia rivolte verso l'alto, mentre quella del Berry e dell'Anjou era in due tempi. Margherita di Valois, figlia di Caterina de' Medici, introdusse la versione in due tempi alla corte francese nel 1565 per sostituire le \"basse-danze\" in cui i passi erano in prevalenza camminati. Fu molto in voga sino a Luigi XIII e di nuovo durante la \"R\u00e9gence\".\nNel secolo XVII la \"bourr\u00e9e\" divent\u00f2 danza di societ\u00e0 e fu accolta nella forma della \"suite\" strumentale, impiegata anche da Johann Sebastian Bach nelle \"Suites inglesi\". Michael Praetorius la cita nel suo \"Syntagma musicum\" (1615).\nTempi della \"bourr\u00e9e\".\nLa \"bourr\u00e9e\" pu\u00f2 essere suonata a due tempi, che \u00e8 la forma pi\u00f9 diffusa, o a tre tempi, che \u00e8 la forma pi\u00f9 conforme a quella originaria dell'Alvernia e Limosino.\nLa \"bourr\u00e9e\" a tre tempi \u00e8 caratteristica della Francia centrale, di andamento altrettanto veloce, accompagnata dalla \"musette\". Fu in seguito accolta nel repertorio strumentale col nome di \"passepied\".\nVarianti.\nLa versione pi\u00f9 conosciuta (quella del Berry) viene eseguita da una coppia in posizione frontale, alterna due parti, la prima vede i ballerini avvicinarsi ed allontanarsi (con quattro passi di \"bourr\u00e9e\") per quattro volte, la seconda vede i ballerini attraversare, cio\u00e8 portarsi al posto del partner, (con quattro passi di \"bourr\u00e9e\") per quattro volte.\nEsistono un'infinit\u00e0 di varianti. Ogni paese, ogni famiglia, ogni ballerino ha il proprio stile di danza."}
{"id": "112096", "revid": "120826722", "url": "https://it.wikipedia.org/wiki?curid=112096", "title": "Elizabeth Barrett Browning", "text": "Biografia.\nElisabeth Barrett nacque nel 1806 a Durham. Visse un'infanzia privilegiata con i suoi undici fratelli. Il padre aveva fatto fortuna grazie a delle piantagioni di zucchero in Giamaica e aveva comprato una grande tenuta a Malvern Hills, dove Elizabeth trascorreva il tempo andando a cavallo e allestendo spettacoli teatrali con la sua famiglia.\nElizabeth, non ancora adulta, aveva gi\u00e0 letto Milton, Shakespeare e Dante. All'et\u00e0 di dodici anni scrisse un poema epico. La sua passione per i classici e i metafisici fu bilanciata da un forte spirito religioso.\nFra il 1832 e il 1837, a seguito di dissesti finanziari, la famiglia Barrett trasloc\u00f2 tre volte per poi stabilirsi a Londra. Nel 1838 fu pubblicata la raccolta \"The Seraphim and Other Poems\". Nello stesso periodo, Elizabeth Barrett ebbe gravi problemi di salute che la resero invalida agli arti inferiori e la costrinsero a restare in casa e a frequentare solo due o tre persone oltre ai familiari.\nNel 1844, l'uscita dei \"Poems\" la rese una delle pi\u00f9 popolari scrittrici del momento. La lettura della sua raccolta di poesie spinse il poeta Robert Browning a scriverle per manifestare il proprio apprezzamento. Nel 1845 si incontrarono e poco dopo, essendo il padre di Elizabeth fieramente contrario alle loro nozze, si sposarono di nascosto e fuggirono insieme a Firenze dove ebbero un figlio, Pen. A Firenze risiedevano in Piazza San Felice, in un appartamento a Palazzo Guidi che oggi \u00e8 diventato il museo di Casa Guidi, dedicato alla loro memoria.\nElizabeth Barrett Browning pubblic\u00f2 in seguito \"Sonnets from the Portuguese\" (1850), \"Casa Guidi Windows\" (1851), \"Aurora Leigh\" (1856) e \"Poems before Congress\" (raccolta dei suoi poemi, 1860).\nFu una grande fautrice del Risorgimento italiano, che descrisse puntualmente, soprattutto gli avvenimenti del 1848-1849 in \"Casa Guidi Windows\". Stimava molto Camillo Benso conte di Cavour e si rattrist\u00f2 per la sua morte.\nAggravatesi le sue condizioni di salute, mor\u00ec a Firenze nel 1861. \u00c8 sepolta al Cimitero degli inglesi di Firenze."}
{"id": "112097", "revid": "536103", "url": "https://it.wikipedia.org/wiki?curid=112097", "title": "Pallone", "text": "Il termine pallone indica:"}
{"id": "112098", "revid": "287204", "url": "https://it.wikipedia.org/wiki?curid=112098", "title": "La luce fantastica", "text": "La luce fantastica (in inglese \"The Light Fantastic\") \u00e8 il secondo romanzo della serie del Mondo Disco e il secondo del \"Ciclo di Scuotivento\", un ciclo fantasy comico dello scrittore britannico Terry Pratchett. \nUscito nel 1986, il libro \u00e8 stato tradotto in italiano da Natalia Callori ed \u00e8 stato pubblicato per la prima volta nel 1991 nella \"Trilogia del mondo disco\", comprendente i primi tre romanzi del \"Mondo Disco\", edito da Arnoldo Mondadori Editore sulla collana Biblioteca di Fantasy. Nel 1999 \u00e8 stato pubblicato da TEA sulla collana Teadue. \nLa narrazione riprende e conclude le vicende raccontate in \"Il colore della magia\". \u00c8 l'unico romanzo del ciclo ad essere il seguito di un altro.\nLa trama.\nScuotivento viene salvato dalla caduta oltre il Bordo del Disco dall'Ottavo, un potente libro di incantesimi. I maghi di Ankh-Morpork scoprono che il Mondo Disco sta per essere distrutto, a meno che vengano letti gli otto incantesimi dell'Ottavo. L'ottavo incantesimo non si trova nel libro, bens\u00ec nella mente di Scuotivento. Questi, recuperato mentre stava cadendo oltre il Bordo del Disco da un incantesimo lanciato dall'Ottavo, viene quindi inseguito dagli altri maghi, capeggiati da Trymon.\nScuotivento e Duefiori continuano a fuggire, incontrando il vecchio, sdentato eroe Cohen il barbaro e la vergine sacrificale Bethan e attraversando anche la dimora di Morte.\nNel frattempo A'Tuin, la tartaruga gigante che trasporta il Disco, si avvicina ad una stella con otto lune, e la magia si indebolisce sul Mondo Disco. Trymon impazzisce nel tentativo di imparare i sette incantesimi rimasti nell'Ottavo, e la sua mente diventa un passaggio per le \"Dimensioni Sotterranee\", da cui cercano di fuggire creature strane e orribili. Scuotivento le sconfigge temporaneamente e riesce a leggere gli otto incantesimi dell'Ottavo.\nDalle otto lune (in realt\u00e0 uova) escono versioni in miniatura di tartarughe cosmiche, con dei piccoli mondi-disco sul dorso; queste seguono la grande A'Tuin lontano dalla stella. Il Bagaglio mangia l'Ottavo.\nDuefiori decide di tornare in patria, lasciando il Bagaglio a Scuotivento.\nContinuit\u00e0.\nLa narrazione riprende dal punto in cui era terminata con \"Il colore della magia\".\nUn effetto collaterale dell'incantesimo dell'Ottavo che recupera Scuotivento \u00e8 di trasformare in orango il bibliotecario dell'Universit\u00e0 Invisibile, gi\u00e0 apparso in \"Il colore della magia\". Il bibliotecario decide di non voler tornare umano e diventa un personaggio ricorrente nei libri ambientati ad Ankh-Morpork.\nDurante la visita di Duefiori e Scuotivento nell'abitazione di Morte, fa la sua prima apparizione Ysabell, la figlia adottiva di Morte.\nLe otto tartarughe cosmiche neonate non vengono pi\u00f9 citate nel ciclo del \"Mondo Disco\".\nRiferimenti.\nIl titolo del romanzo, \"The Light Fantastic\", deriva dal poemetto \"L'allegro\" di John Milton.\nL'originale \"Octavo\" del volume di magia \"Ottavo\" riprende il nome del comune formato in octavo dei libri, ottenuto piegando tre volte il foglio (dopo l'in folio e l'in quarto).\nEdizione italiana.\nL'edizione italiana \u00e8 tradotta da Natalia Callori, come per il precedente \"Il colore della magia\" e il successivo \"L'arte della magia\". La traduzione presenta alcuni errori o discontinuit\u00e0: \"silicon\", silicio, viene tradotto silicone, il \"legno di pero sapiente\" diventa anche \"legno sapiente del pero\", un grimorio diventa un teatro e in un'occasione non viene tradotto Rincewind, \"Scuotivento\".\nAdattamenti.\nNel 1993 la Corgi ha pubblicato un romanzo a fumetti su \"La luce fantastica\", adattata da Scott Rockwell e illustrata da Steven Ross.\nUn adattamento televisivo di \"Il colore della magia\" e \"La luce fantastica\", con David Jason nel ruolo di Scuotivento e Christopher Lee in quello di Morte, \u00e8 stato prodotto dalla The Mob Film Company per Sky One e trasmesso nel periodo pasquale del 2008."}
{"id": "112104", "revid": "298055", "url": "https://it.wikipedia.org/wiki?curid=112104", "title": "Mork (La storia infinita)", "text": ""}
{"id": "112105", "revid": "180559", "url": "https://it.wikipedia.org/wiki?curid=112105", "title": "Andreas Maislinger", "text": "Maislinger studi\u00f2 legge e scienze politiche a Salisburgo. Approfond\u00ec le sue conoscenze studiando anche la storia d'Europa a Vienna, mentre per diversi anni frequenta l'universit\u00e0 a Francoforte e a Innsbruck. Nel 1980 si laure\u00f2 con una tesi sui \"Problemi della politica difensiva austriaca\".\nIn seguito lavor\u00f2 nell'istituto di scienze politiche a Innsbruck, all'Universit\u00e0 di New Orleans, e alla Humboldt di Berlino e all'Universit\u00e0 ebraica a Gerusalemme. Nel 1982 \u00e8 cofondatore del circolo di lavoro delle iniziative indipendenti per la pace in Austria (\"Arbeitsgemeinschaft unabh\u00e4ngiger Friedensinitiativen \u00d6sterreichs\").\nNel 1986 fu uno dei fondatori dell'associazione austro-ebraica Tirolese (\"\u00d6sterreichisch \u2013 Israelischen Gesellschaft Tirol\").\nDa 1992 Maislinger \u00e8 il direttore dell'organizzazione storico-scientifica giornate della storia contemporanea di Braunau, che ha il compito di ricordare ed illustrare la storia contemporanea della citt\u00e0 di Braunau am Inn.\nMaislinger \u00e8 fondatore di un'organizzazione che ha il compito di tenere sempre vivo il ricordo dell'Olocausto (servizio commemorativo austriaco) di cui \u00e8 a capo dal 1997. In questa veste egli si \u00e8 impegnato in varie questioni sociali, come ad esempio l'abolizione del servizio militare e l'insegnamento dell'olocausto nelle scuole.\nNel 1996 Maislinger collabora col giornale \"\"J\u00fcdischen Rundschau\" (considerato la voce degli ebrei d'Austria) e con altre numerose riviste di Innsbruck. Nel 1998 crea l'associazione non-profit \"Servizio Austriaco all'estero\". Egli inoltre si impegna in progetti che hanno come fine l'aiuto ai giovani studenti che non possono permettersi gli studi.\nDal 2003 dirige il quotidiano \"Georg-Rendl-Symposion\"\", da lui stesso fondato. Si interessa della vita e soprattutto delle opere di Georg Rendl, che Maislinger ha conosciuto da bambino a St. Georgen."}
{"id": "112107", "revid": "767487", "url": "https://it.wikipedia.org/wiki?curid=112107", "title": "The Los Sri Lanka Parakramabahu Brothers featuring Elio e le Storie Tese", "text": "The Los Sri Lanka Parakramabahu Brothers featuring Elio e le Storie Tese \u00e8 un maxi-singolo di Elio e le Storie Tese del 1990, comunemente noto fra i fan come \"Il disco pacco Di Natale\" o anche come il \"Red Album\".\nIn realt\u00e0 in questa occasione gli Elii fingono di collaborare soltanto col fantomatico gruppo The Los Sri Lanka Parakramabahu Brothers, che altro non sono se non amici e parenti dei due ragazzi singalesi, dello Sri Lanka, che facevano le pulizie nel loro studio di registrazione."}
{"id": "112108", "revid": "80565", "url": "https://it.wikipedia.org/wiki?curid=112108", "title": "Elijah Baley", "text": "Elijah \"Lije\" Baley \u00e8 un personaggio nato dalla fantasia dello scrittore di fantascienza Isaac Asimov.\n\u00c8 un terrestre che compare nei primi tre libri del Ciclo dei Robot (\"Abissi d'acciaio\", \"Il sole nudo\", \"I robot dell'alba\") come protagonista. Compare anche in alcuni flashback nel libro finale del ciclo, \"I robot e l'Impero\", e viene citato in \"Preludio alla Fondazione\" e \"Fondazione e Terra\", nonch\u00e9 nel racconto breve \"Immagine Speculare\".\nNote biografiche.\nLije Baley (Terra, 4679 d.C. \u2013 Baleyworld, 4762 d.C.) \u00e8 un poliziotto di una New York del futuro. A causa dei suoi trascorsi, all'inizio Baley \u00e8 ostile agli Spaziali, i discendenti dei terrestri che hanno colonizzato lo spazio e che ora applicano una politica soffocante contro il pianeta madre, e soprattutto \u00e8 ostile ai robot, creature tipiche dei mondi Spaziali, nei quali vede degli avversari temibili.\nNel corso delle sue indagini sar\u00e0 affiancato da R. Daneel Olivaw, un robot umanoide, che diventer\u00e0 non solo un valido aiuto ma anche un amico.\nLa prima indagine dei due, descritta in \"Abissi d'acciaio\", riguarda l'omicidio di uno dei creatori di R. Daneel Olivaw, Roj Nemmenuh Sarton, uno spaziale esperto in robotica. Il secondo caso della coppia, narrato in \"Il sole nudo, \"avr\u00e0 inizio quando Rikaine Delmarre, un \"fetologista\" (scienziato fetale), responsabile del centro nascite del pianeta di Solaria, ostile alla Terra, viene ucciso ed Elijah verr\u00e0 chiamato sul pianeta a risolvere il caso senza poter entrare in contatto diretto con nessuno sospetto o testimone. Nel racconto \"Immagine Speculare \"Baley viene chiamato a risolvere una contesa fra due matematici spaziali riguardo alla paternit\u00e0 di una teoria matematica; il terrestre interrogando e ponendo uguali domande ai robot dei due spaziali e analizzando le reazioni dei due androidi arriver\u00e0 a scoprire la verit\u00e0 e a risolvere lo scontro. Infine, nel romanzo \"I robot dell'alba,\" sempre affiancato dal fedele R. Daneel Olivaw, Baley verr\u00e0 chiamato a svelare il mistero che circonda la disattivazione, tramite blocco mentale, di un robot sul pianeta Aurora, principale pianeta degli spaziali e aprendo in questo modo una nuova era per il suo pianeta natale.\nLije Baley sar\u00e0 appunto una figura chiave nel ribaltamento politico che porter\u00e0 alla riapertura della colonizzazione per la Terra, tanto che il primo dei mondi dei Coloni si chiamer\u00e0 Baleyworld (anche se in onore di suo figlio Ben, capo dei primi terrestri a colonizzarlo).\nSposato e con un figlio, Lije Baley avr\u00e0 una breve ma intensa relazione sentimentale con la Spaziale Gladia Delmarre (nota anche come Gladia Solaria, Gladia Gremionis o semplicemente come Lady Gladia).\nMetodo investigativo.\nBaley non \u00e8 un investigatore assolutamente sicuro delle proprie capacit\u00e0 come si vedr\u00e0 nel libro\" I robot dell'alba\", in cui dubiter\u00e0 e disperer\u00e0 spesso di riuscire con le sue facolt\u00e0 di venire a capo del rompicapo presentatogli. Non \u00e8 neanche un investigatore che giunge alla fine delle indagini ad un'unica soluzione con cui risolvere il mistero dietro a cui si trova a dover indagare, giunge spesso anzi a conclusioni sbagliate o vicoli ciechi, alle volte accusando personaggi innocenti e formulando teorie impossibili come si vede nel romanzo \"Abissi d'acciaio\".\nIl metodo investigativo di Baley consiste nell'indagare ogni sfaccettatura di una vicenda, interrogando i personaggi che vi prendono parte, inducendoli a contraddirsi, e prendendo appunti di tutto. Infine ragionando con logica e ripercorrendo con la mente ogni conversazione avuta, analizzando le reazioni, i moventi, le possibilit\u00e0 e le situazioni, Baley individua sempre una qualche anomalia in uno scenario, una mancanza di reazione o contraddizione in una qualche affermazione oppure in un momento dello svolgersi dell'intera vicenda, presentando infine contemporaneamente il quadro completo davanti alle autorit\u00e0 di turno e al colpevole, o a qualche complice o testimone chiave, allo scopo di indurlo a tradirsi e metterlo in una condizione impossibile da sostenere visti i nuovi dati sul caso e i fatti presentati in una luce differente, come si vede per esempio con i robot del racconto \"Immagine speculare\". Nel far questo Elijah evita sempre di dover ricorrere alla violenza per fermare il colpevole che si ritrova cos\u00ec smascherato di fronte ad una autorit\u00e0 a cui non si potr\u00e0 mai sottrarre.\nAlle volte la soluzione di un caso, come avviene in \"I robot dell'alba\", giunge ad Elijah durante la veglia poco prima di addormentarsi, nei momenti in cui la sua mente \u00e8 completamente rilassata e libera (questo meccanismo deduttivo Asimov lo utilizza anche con altri personaggi in altre storie poliziesche come ad esempio il romanzo \"Rompicapo in quattro giornate\")."}
{"id": "112110", "revid": "1543377", "url": "https://it.wikipedia.org/wiki?curid=112110", "title": "Amon", "text": "Amon (\"Imn\", pronunciato \"Amana\" nella lingua egizia, in italiano anche Ammone, dal greco antico \"\u00c1mm\u014dn\", \"H\u00e1mm\u014dn\"; letteralmente \"il Misterioso\" o \"il Nascosto\") \u00e8 una divinit\u00e0 appartenente alla religione dell'antico Egitto. Fu un dio di massima importanza per quasi tutta la storia egizia. \u00c8 attestato gi\u00e0 durante l'Antico Regno (ca. 2680 - 2180 a.C.) con la sua sposa Amonet, come testimonia ad esempio un'iscrizione nella piramide di Pepi II:\nDurante l'XI dinastia (2160 a.C. - 1944 a.C.) assurse al ruolo di patrono di Tebe, sostituendo Montu. Dopo la ribellione dei pr\u00ecncipi tebani contro gli \"hyksos\" e con il regno di Ahmose I (1539 a.C. - 1514 a.C.), Amon assunse un'importanza nazionale, esplicata dalla sua fusione con il dio-sole Ra nella figura di Amon-Ra. Durante il Nuovo Regno Amon fu \"de facto\" il capo del pantheon egizio - con l'eccezione dell'eresia amarniana durante il regno di Akhenaton (1351 a.C. - 1334/3 a.C.). Amon fu il dio creatore, trascendente e creatosi da s\u00e9, protettore dei poveri e degli oppressi e oggetto di una devozione estremamente diffusa. \nEquiparabile come funzione a Zeus (religione greca) e a Giove (religione romana), la sua posizione di \"Re degli Dei\" sfoci\u00f2, talvolta, in una sorta di monoteismo virtuale quando tutti gli dei erano ritenuti sue manifestazioni. Insieme a Osiride, Amon-Ra \u00e8 il dio che compare con pi\u00f9 frequenza nelle fonti egizie. Come divinit\u00e0 principale dell'impero egizio, Amon-Ra fu adorato anche fuori dall'Egitto, nell'antica Libia e in Nubia. Con il nome di Zeus-Ammone, fu venerato anche dai greci.\nOrigini e significato del nome.\nAmon e Amonet compaiono, durante l'Antico Regno, nei \"Testi delle piramidi\": i due facevano parte della antica Ogdoade di Ermopoli. Il nome \"Amon\" (scritto \"imn\", pronunciato \"Amana\" nella lingua egizia) significa \"il Misterioso, il Nascosto\", come osserv\u00f2 gi\u00e0 Plutarco. \u00c8 anche possibile che derivi dalla parola libica \"amana\", acqua - anche se, eccettuati vaghi riferimenti al Nilo e al mare, non si tratta di un aspetto fondamentale della natura del dio. Gli egizi sottolineavano la difficolt\u00e0 a risalire al vero significato chiamandolo \"asha renu\u02d0 ricco di nomi\". Si riteneva che Amon avesse dapprima creato s\u00e9 stesso e poi il suo \"entourage\". Gli altri membri dell'Ogdoade erano Nun e Nunet, Kuk e Keket, Hehu e Huhet. Con i geroglifici, il suo nome era scritto:\ni-mn:n-C12\n\"Imn\" (pronunciato Amana nella lingua egizia)\nAmon divenne il patrono di Tebe alla fine del Primo periodo intermedio, sotto la XI dinastia. Nelle vesti di patrono di Tebe, sua sposa era la dea Mut. La triade tebana era formata da Amon come padre, Mut come madre e dal dio lunare Khonsu come figlio.\nIconografia.\nAmon era comunemente raffigurato con sembianze antropomorfe, talvolta assiso in trono. La sua pelle poteva essere colorata di blu in riferimento al lapislazzuli che, per il suo grande valore, gli egizi associavano alla carne degli dei. La sua corona era costituita da un modio sormontato da due alte piume, forse in riferimento alla natura celeste di Amon (a cui si poteva aggiungere il disco solare per identificarlo con il dio-sole Ra). Ogni piuma era divisa verticalmente in due sezioni a simboleggiare l'equilibrio degli opposti e forse, nello specifico, l'Alto e Basso Egitto; a sua volta ogni sezione era suddivisa in sette parti da segmenti orizzontali (il 7 era considerato un numero magico). In alcune immagini, specie quando associato al dio Min (Min-Amon), era avvolto in un sudario e presentava una vistosa erezione. Era anche sovente rappresentato da un'oca (\"anser albifrons\") che, secondo il mito, avrebbe deposto l'uovo cosmico primordiale da cui si sarebbe generata la vita, e da un ariete con il disco solare tra le corna ricurve. L'associazione con l'ariete nacque probabilmente dall'osservazione della sua energia procreatrice.\nNonostante venisse solitamente rappresentato come un uomo, gli egizi credevano che il vero aspetto di Amon trascendesse ogni immagine visuale; un suo epiteto era \"Nascosto d'aspetto, misterioso di forma\". Tale caratteristica del dio era esemplificata dall'assenza, almeno fino a una certa epoca, di un geroglifico che lo rappresentasse, mentre le altre divinit\u00e0 erano espresse da un geroglifico con le loro sembianze; i geroglifici del nome di Amon si limitano a fornirne i segni fonetici della pronuncia.\nIl Grande Tempio di Amon a Karnak (appena sopra Tebe).\nLa storia di Amon come patrono di Tebe inizia nel XX secolo a.C., con la costruzione del Recinto di Amon Ra, uno dei quattro grandi recinti che andranno a formare l'immenso Complesso templare di Karnak, sotto il regno di Sesostri I, che regn\u00f2 tra il 1970 a.C. e il 1920 a.C. Non risulta che Tebe abbia avuto una particolare importanza prima della XI dinastia.\nLe grandi costruzioni nel Recinto di Amon ebbero luogo durante la XVIII dinastia, quando Tebe divenne la capitale dell'Egitto. L'edificazione della Grande sala ipostila potrebbe essere iniziata parimenti sotto i Thutmosidi, bench\u00e9 vada attribuita per la maggior parte a Seti I e Ramses II, il regno dei quali copre un'ampia porzione del XIII secolo a.C. Merenptah, tredicesimo figlio e immediato successore di Ramses II, commemor\u00f2 le sue vittorie sui \"Popoli del Mare\" sulle pareti della Prima Corte, la quale segnava l'inizio della strada processionale per il Tempio di Luxor. Questa \"Grande iscrizione di Karnak\" (di cui \u00e8 andato perso un terzo del contenuto) descrive le campagne vittoriose del faraone e il ritorno con il bottino e i prigionieri. Accanto a questa attestazione, compare la Stele della vittoria, che \u00e8 sostanzialmente una copia della pi\u00f9 celebre Stele di Merenptah, rinvenuta nel complesso funerario del faraone. Il figlio di Merenptah, Seti II, innalz\u00f2 due piccoli obelischi di fronte al Secondo pilone.\nL'ultimo cambiamento importante nel Recinto di Amon-Ra fu la costruzione del Secondo pilone e le massicce mura di cinta che racchiudevano il Complesso; tutto ci\u00f2 si deve a Nectanebo I (379 a.C. - 361 a.C.).\nNell'onomastica reale.\nA partire dal Medio Regno, vari faraoni portarono nomi teofori, ossia comprendenti il nome di Amon\u02d0 gli Amenemhat (\"Amon \u00e8 il Primo\") della XII dinastia, gli Amenhotep (\"Amon \u00e8 Contento\") della XVIII dinastia e Hatshepsut Henemet-Amon (\"Prima tra i nobili, Amata da Amon\"). Il nome Meriamon (\"Amato da Amon\"), oppure quello di Sitamon (\"Figlio di Amon\") comparvero nella titolatura reale di numerosi faraoni, dalla XIX dinastia (per esempio, Usermaatra-Setepenra Ramesse Meriamon) fino ad Alessandro Magno (Setepenra-Meriamon) e ai Tolomei (per esempio, Userkara Meriamon).\nNuovo Regno.\nIdentificazione con Min e con Ra.\nQuando l'esercito di Ahmose I, fondatore del Nuovo Regno, espulse i sovrani \"hyksos\" dall'Egitto, la citt\u00e0 d'origine del vittorioso faraone, Tebe, divenne la citt\u00e0 pi\u00f9 importante del Paese, la capitale della nuova dinastia. Cos\u00ec Amon, patrono della nuova capitale, divenne la divinit\u00e0 nazionale. I faraoni della XVIII dinastia, forse la pi\u00f9 gloriosa della storia egizia, attribuirono ogni loro successo alla protezione e all'intervento di Amon e spesero una gran parte della loro ricchezza e dei bottini delle guerre nell'edificazione di templi dedicati ad Amon, cui diedero un prestigio ineguagliato.\nIl successo che sovente accompagn\u00f2 i faraoni adoratori di Amon contro i loro nemici stranieri port\u00f2 a vedere questo dio come avvocato dei bisognosi, garante della giustizia per i poveri. Siccome Amon era garante di ordine, giustizia e benevolenza (virt\u00f9 incarnate dalla dea Maat), coloro che gli rivolgevano preghiere erano tenuti a dimostrarsene degni, previa una confessione delle loro mancanze. Come patrono di coloro che viaggiavano in nome suo, Amon divenne \"Protettore della strada\". Stele votive provenienti dal villaggio degli artigiani di Deir el-Medina riportano:\nSuccessivamente, quando l'Egitto conquist\u00f2 Kush, la principale divinit\u00e0 dei kushiti fu assimilata ad Amon. La divinit\u00e0 kushita aveva la testa di un lanoso ariete dalle corna ricurve; Amon gli fu accostato anche iconograficamente. Poich\u00e9 gli arieti erano simbolo di virilit\u00e0 e prestanza sessuale, Amon divenne anche un dio della fertilit\u00e0, assorbendo l'identit\u00e0 del dio Min. Ne deriv\u00f2 il dio Amon-Min. Questa correlazione con la virilit\u00e0 gli valse l'epiteto di \"Kamutef\", che significa \"Toro di sua Madre\", forma in cui compare sulle pareti di Karnak, itifallico e munito di uno speciale flagello (il correggiato), cos\u00ec come veniva rappresentato Min. Man mano che il culto di Amon guadagn\u00f2 importanza, il dio fu sempre pi\u00f9 identificato con la divinit\u00e0 maggiormente adorata nelle altre zone dell'Egitto: il dio-sole Ra; da dio del vento e dell'aria, Amon divenne cos\u00ec una divinit\u00e0 solare. Dalla assimilazione di queste due divinit\u00e0 di sommo prestigio nacque la figura di Amon-Ra. In un inno, Amon-Ra \u00e8 cos\u00ec descritto:\nL\"'eresia\" di Akhenaton.\nDurante l'ultima fase della XVIII dinastia, il faraone Akhenaton (noto anche come Amenofi IV) disapprov\u00f2 l'immenso potere politico ed economico del tempio di Amon e, soprattutto, del suo clero e accentu\u00f2 il culto di Aton, divinit\u00e0 che si manifestava nel disco solare, sia simbolicamente che letteralmente. Akhenaton sfregi\u00f2 i simboli delle divinit\u00e0 tradizionali e bas\u00f2 tutte le sue pratiche religiose sul solo dio Aton. Spost\u00f2 la capitale da Tebe a una nuova citt\u00e0 che provvide egli stesso a fondare, Akhetaton, ma questo brusco cambiamento risult\u00f2 molto impopolare fra i sacerdoti di Amon, che si videro privati di un potere in precedenza poco meno che regale. La religione dell'Egitto era completamente legata al potere territoriale, e il faraone stava al vertice in entrambi i campi: era infatti il primo sacerdote del Regno, sommo sacerdote del tempio di Amon nella capitale, e i suoi immediati sottoposti, importanti consiglieri, erano parimenti capi religiosi - molti addetti alla burocrazia terriera. \nL'introduzione dell'atonismo da parte di Akhenaton costitu\u00ec di fatto una adorazione enoteistica, o monolatrica, di Aton in aperta competizione con quella di Amon. Le lodi tradizionali rivolte ad Amon furono riprese nelle preghiere ad Aton, in particolare nel \"Grande Inno ad Aton\". Quando Akhenaton mor\u00ec, intorno al 1324/3 a.C., il clero di Amon-Ra riafferm\u00f2 il proprio prestigio. Il nome di Akhenaton fu cancellato dai monumenti, dalle cronache e dai registri, i suoi atti religiosi e politici annullati, e la capitale torn\u00f2 a Tebe. Il ritorno alla vecchia capitale e al suo dio fu compiuto cos\u00ec rapidamente che a lungo parve che il monoteismo di Akhenaton non fosse mai esistito. I sacerdoti persuasero il suo giovane figlio e faraone, Tutankhaton (il cui nome significava \"Immagine Vivente di Aton\") a mutare nome in Tutankhamon, ossia \"Immagine Vivente di Amon\".\nTeologia.\nDurante i cinque secoli del Nuovo Regno, Amon venne talvolta identificato con l'intero pantheon egizio, al punto di dar vita a quel che \u00e8 stato definito un monoteismo virtuale (che sarebbe stato attaccato, a sua volta, dall'enoteismo di Akhenaton). Dopo essere stato solamente dio del vento, a un certo punto Amon venne identificato con il dio-sole Ra, il quale godeva invece di grandissima venerazione gi\u00e0 dagli inizi della cultura egizia. Venne successivamente fuso con il dio Min, dio della fertilit\u00e0 e della creazione: cos\u00ec, Amon-Ra assunse le caratteristiche di divinit\u00e0 solare, dio creatore e dio della fertilit\u00e0, oltre ad essere patrono della dinastia e della capitale. In un inno ad Amon preservatosi sul Papiro di Leida I-350, Amon, Ra e Ptah sono concepiti come una trinit\u00e0 composta di dei distinti ma uniti pur nella loro pluralit\u00e0:\nTerzo Periodo Intermedio.\nLa Dinastia dei Primi Profeti di Amon.\nSebbene non sia considerata una vera dinastia, quella dei Primi Profeti di Amon a Tebe accumul\u00f2 un potere e un'influenza tali da governare effettivamente l'Egitto dal 1080 a.C. e il 943 a.C. Dal tempo in cui Herihor fu proclamato primo Sommo Sacerdote regnante, nel 1080 a.C., nel 19\u00ba anno di regno di Ramses XI, la carica suprema nel clero di Amon garantiva un notevole ascendente sull'economia del Paese. I sacerdoti di Amon possedevano i due terzi di tutte le terre di propriet\u00e0 templare in Egitto, il 90% delle navi del Paese e molte altre risorse. Di conseguenza, il Sommo Sacerdote di Amon era potente come il faraone, se non di pi\u00f9. Uno dei figli del Sommo Sacerdote Pinedjem I sal\u00ec infine sul trono dell'Egitto e regn\u00f2 effettivamente per quasi mezzo secolo (1047 a.C. - 1001 a.C. oppure 1039 a.C. - 993 a.C.) con il nome di Psusennes I, mentre il Sommo Sacerdote Psusennes III regn\u00f2 come faraone con il nome di Psusennes II (ultimo sovrano della XXI dinastia egizia).\nDeclino.\nNel X secolo a.C. la incontrastata predominanza di Amon in tutto l'Egitto cominci\u00f2 a declinare. A Tebe, comunque, il suo culto continu\u00f2 senza interruzione, specialmente con la nubiana XXV dinastia (747 a.C. - ca. 656 a.C.), essendo Amon anche il dio nazionale della Nubia. Il Tempio di Amon a Gebel Barkal, fondato nel Nuovo Regno, divenne il centro religioso del Regno di Kush. La \"Stele della vittoria\" di Pianki (met\u00e0 dell'VIII secolo a.C.) distingue fra un \"Amon di Napata\" e un \"Amon di Tebe\". Tanutamani, ultimo faraone della dinastia nubiana, portava ancora un nome teoforo con riferimento ad Amon (\"-amani\") nella forma nubiana \"Amani\".\nAmon oltre i confini dell'Egitto.\nIn Nubia, Sudan e Libia.\nNelle aree esterne all'Egitto dove gli egizi avevano precedentemente portato il culto di Amon, questo sopravvisse fino all'epoca classica. In Nubia, dove il suo nome era pronunciato Amane o Amani, rimase la divinit\u00e0 nazionale, con il suo collegio sacerdotale, a Meroe e Nobazia, nella cui politica l'oracolo del dio aveva un peso enorme: per esempio nel designare i governanti e nella direzione della guerra. Secondo Diodoro Siculo (\"Biblioteca storica\", 3.2.6), i pi\u00f9 eminenti sacerdoti di Amon avrebbero avuto il potere di spingere i loro sovrani al suicidio, finch\u00e9 questo loro potere non ebbe termine con il loro sterminio da parte di Arakamani I (o Ergamenes), nel III secolo a.C.\nIn Sudan ebbe inizio, nel 2000, una campagna di scavi presso un tempio di Amon a Dangeil, sotto la direzione del Dr. Salah Mohamed Ahmed e della Dr.ssa Julie R. Anderson del National Corporation for Antiquities and Museums (NCAM) e del British Museum rispettivamente. Le scoperte indicano che il tempio sarebbe stato distrutto dal fuoco; la spettrometria di massa con acceleratore e il carbonio-14 delle travi del soffitto carbonizzato hanno permesso di collocare cronologicamente l'ultima costruzione dell'edificio al I secolo a.C., data confermata dalle ceramiche e dalle iscrizioni rinvenute. Dopo la sua distruzione da parte del fuoco, il tempio fu abbandonato e and\u00f2 rapidamente in rovina.\nIn Libia rimase in attivit\u00e0 un oracolo di Amon, isolato nel mezzo del deserto libico, presso l'oasi di Siwa. Il culto di Amon fu introdotto in Grecia in un'epoca piuttosto precoce, probabilmente passando attraverso la colonia greca di Cirene, che verosimilmente si leg\u00f2 al grande oracolo di Amon a Siwa poco dopo la propria fondazione. Iarba, un mitico re libico, fu considerato figlio di Amon: il poeta latino Virgilio lo defin\u00ec \"Hammone satus\", nato da Ammone.\nNel Medio Oriente.\nLa Bibbia, e pi\u00f9 precisamente i \"Nevi\u00ecm\" (i libri dei profeti), redatti probabilmente nel VII secolo a.C., menzionano esplicitamente Amon, per due volte, in riferimento a Tebe (in ebraico \u05e0\u05d0 \u05d0\u05de\u05d5, \"No Amown\"):\nAmon nell'antichit\u00e0 classica.\nAmon, venerato dai greci come Ammone (), ebbe un tempio e una statua, dono di Pindaro (518 a.C. - 438 a.C.) nella Tebe greca, e un altro a Sparta; gli abitanti di Sparta - attesta Pausania - furono i primi fra tutti i greci a consultare l'oracolo di Ammone in Libia. Ad Afiti, citt\u00e0 della Calcide, Amon era venerato gi\u00e0 dai tempi di Lisandro (ca. 440 a.C. - 395 a.C.) con grande zelo: una leggenda vuole infatti che il generale spartano sia stato convinto a porre fine all'assedio di Afiti proprio da un ammonimento in sogno del dio egizio. Pare che Pindaro abbia composto un inno ad Ammone (fr.36 Maehler). A Megalopoli il dio era raffigurato con testa d'ariete, mentre i greci della Cirenaica fecero dono a Delfi di una biga con una statua di Amon.\nAlessandro Magno e l'oracolo di Amon.\nLa reputazione di Ammone presso i greci fu tale che Alessandro Magno si rec\u00f2 presso il grande oracolo di Amon a Siwa, durante l'occupazione dell'Egitto, dove fu dichiarato \"figlio di Amon\". Per raggiungerlo dovette percorrere 200 miglia fino a quella che in seguito verr\u00e0 chiamata Marsa Matruh, recandosi dunque all'oasi di Siwa nel deserto libico. Questo viaggio fu forse intrapreso perch\u00e9 Alessandro sapeva che lo avevano compiuto in precedenza Perseo ed Eracle. I resoconti vennero scritti venti mesi dopo l'accaduto, quindi il dialogo intercorso potrebbe essere stato inventato conoscendo i successivi avvenimenti favorevoli al dio Alessandro: da quel momento Alessandro (che regn\u00f2 come faraone con i nomi Setepenra-Meriamon, cio\u00e8 \"Eletto da Ra\" e \"Amato da Amon\") cominci\u00f2 infatti a considerarsi divino (e Amon fu identificato con Zeus, continuando a essere la divinit\u00e0 principale della Tebe egizia). Le domande che pose furono pi\u00f9 di una: inizialmente, chiese se avesse vendicato la morte del padre, ma gli venne risposto che non si trattava di suo padre in quanto lui era una divinit\u00e0; allora riformul\u00f2 la domanda chiedendo se degli uccisori di Filippo vi era rimasto qualcuno ancora in vita e se sarebbe diventato signore degli uomini. La risposta fu positiva per entrambe le richieste. Si narra che in quell'occasione l'oracolo comp\u00ec un piccolo errore di pronuncia dicendo \"paidios\" (\"figlio di Zeus\") invece di \"paidion\" (\"figlio\"), offrendogli in tal modo un punto di partenza per l'istituzione di un culto divino incentrato sulla sua persona. Nel Romanzo di Alessandro, il condottiero compare nell'atto di scrivere lettere firmandole come figlio di Ammone; nel Libro di Daniele, nella Bibbia, Alessandro \u00e8 descritto allegoricamente come un conquistatore dalle corna d'ariete (o capro) che abbatte il montone dell'Impero persiano:\nInni ad Amon nel Papiro di Leida I-350.\nIl Papiro di Leida I-350, la cui provenienza non \u00e8 certa (forse Menfi), ma probabilmente ascrivibile al regno di Ramses II (1279 a.C. - 1213 a.C.), fu acquistato nel 1829 dal Rijksmuseum van Oudheden di Leida, nei Paesi Bassi. Tale documento, del quale la prima parte \u00e8 perduta, \u00e8 una raccolta di inni ad Amon - per la precisione ventotto capitoli, con un inno per ciascun capitolo: i primi nove numerati da 1 a 9, i nove successivi da 10 a 90, e da 100 a 1000 gli ultimi dieci."}
{"id": "112113", "revid": "201640", "url": "https://it.wikipedia.org/wiki?curid=112113", "title": "Onassis", "text": ""}
{"id": "112117", "revid": "968255", "url": "https://it.wikipedia.org/wiki?curid=112117", "title": "Cicer arietinum", "text": "Il cece (Cicer arietinum ) \u00e8 una pianta erbacea della famiglia delle Fabaceae. I semi di questa pianta sono i ceci, legumi ampiamente usati nell'alimentazione umana che rappresentano un'ottima fonte proteica.\nOrigine e storia.\nIl nome deriva dal latino \"cicer\". \u00c8 noto che il cognome di Cicerone discendeva da un suo antenato che aveva una caratteristica verruca a forma di cece sul naso.\nL'epiteto specifico \"arietinum\" si riferisce invece alla somiglianza che hanno i semi con il profilo della testa di un ariete.\n\u00c8 stata una delle prime colture domesticate; il cece coltivato deriva da forme selvatiche del genere \"Cicer\", probabilmente da \"Cicer reticulatum\". Le specie selvatiche si sono originate probabilmente in Turchia, mentre le prime testimonianze archeologiche della coltivazione del cece risalgono all'et\u00e0 del bronzo e sono state rinvenute in Iraq; i ceci si diffusero in tutto il mondo antico: antico Egitto, Grecia antica, Impero romano.\nDescrizione.\nLa pianta, annuale, presenta una radice ramificata profonda (le pi\u00f9 profonde possono arrivare anche a 1,20 m di profondit\u00e0) che le dona una media resistenza alla siccit\u00e0. Gli steli sono ramificati, eretti e pelosi con altezza variabile tra i 40 e gli 80\u00a0cm. Le foglie sono opposte e composte con 6-7 paia di foglioline ellittiche e denticolate; i fiori possono essere bianchi, rosei o rossi; i semi, rotondeggianti, lisci o rugosi, sono commestibili.\nColtivazione e consumo.\nIl cece \u00e8 la terza leguminosa per produzione mondiale, dopo la soia e il fagiolo; la coltivazione avviene principalmente in India e Australia. In Italia la coltivazione non \u00e8 molto diffusa a causa delle basse rese e della scarsa richiesta; viene consumato principalmente in Liguria e in Toscana, dove piatti tipici a base di ceci sono la farinata e la panissa, nelle regioni centrali come minestra e nelle regioni meridionali insieme con la pasta.. In Sicilia ne viene utilizzata la farina per produrre le panelle, l'impasto a base di farina di ceci viene fritto nell'olio.\nQuesta pianta trova le sue condizioni ottimali in ambienti semiaridi, nei climi temperati viene seminato a fine inverno, data la sua scarsa resistenza al freddo, e raccolta durante l'estate. La semina avviene tipicamente con seminatrici di precisione o seminatrici da frumento opportunamente regolate in modo da non spezzare il seme. \nQuesto viene disposto a una distanza tra le file di 35\u201340\u00a0cm a una profondit\u00e0 di semina di 5\u20137\u00a0cm e con una densit\u00e0 di 20-30 piante al metro quadro. Per prevenire attacchi crittogamici alla pianta i semi vanno prima conciati. Raggiunta la maturazione il cece pu\u00f2 essere raccolto sia con il metodo tradizionale, ormai quasi scomparso, estirpando la pianta e lasciandola essiccare in campo per poi sgranarla a mano o con mietitrebbiatrice con pick-up al posto dell'organo falciante, sia con metodi meccanici con l'intervento di mietitrebbiatrici possibili solo in terreni livellati e su variet\u00e0 a portamento eretto. Presenta una produzione media di 3.5 tonnellate per ettaro con produzione di paglia dalle scarse qualit\u00e0 nutrizionali per utilizzo zootecnico.\nDurante il suo ciclo necessita di una concimazione di 40\u201360\u00a0kg/ettaro di fosforo. Per quanto riguarda il fabbisogno di azoto, esso \u00e8 fornito dai batteri del genere \"Rhizobium\" che, in simbiosi con questa pianta, si occupano della fissazione dell'azoto atmosferico nel terreno.\nIl cece non sopporta terreni troppo fertili che gli comportano una bassa allegagione, argillosi per asfissia radicale o ristagni idrici.\nAvversit\u00e0.\nTra i funghi che colpiscono il cece vi sono l'antracnosi (\"Ascochyta rabiei\"), la ruggine (\"Uromyces cineris-arietini\") e il marciume carbonioso (\"Macrophomina phaseolina\").\nGli insetti maggiormente dannosi sono il tonchio dei ceci (\"Callosobruchus ornatus\") e la mosca minatrice del pisello (\"Phytomiza atricornis\")."}
{"id": "112122", "revid": "152819", "url": "https://it.wikipedia.org/wiki?curid=112122", "title": "Apache Tomcat", "text": "Apache Tomcat (o semplicemente Tomcat) \u00e8 un server web (nella forma di contenitore servlet) open source sviluppato dalla Apache Software Foundation. Implementa le specifiche JavaServer Pages (JSP) e servlet, fornendo quindi una piattaforma software per l'esecuzione di applicazioni web sviluppate in linguaggio Java. La sua distribuzione standard include anche le funzionalit\u00e0 di web server tradizionale, che corrispondono al prodotto Apache.\nIn passato, Tomcat era gestito nel contesto del Jakarta Project, ed era pertanto identificato con il nome di Jakarta Tomcat; attualmente \u00e8 oggetto di un progetto indipendente. Tomcat \u00e8 distribuito sotto la Licenza Apache, ed \u00e8 scritto interamente in Java; pu\u00f2 quindi essere eseguito su qualsiasi architettura su cui sia installata una JVM.\nTomcat non \u00e8 un servizio che implementa completamente la specifica Java EE, in quanto tale specifica, oltre le servlet ed alle JSP, supporta tantissime altre tecnologie. Quindi Tomcat non pu\u00f2 essere considerato un application server. Anche se supporta solo parzialmente alcune tecnologie di Java EE (ovvero Servlet e JavaServer Pages), lo sviluppatore \u00e8 libero di importarne altre come le JPA o altre tecnologie sempre in ambiente Java EE.\nTomcat pu\u00f2 essere utilizzato anche come contenitore servlet per framework come Spring framework.\nStoria.\nTomcat inizi\u00f2 come implementazione delle specifiche servlet da parte di James Duncan Davidson, che lavorava come ingegnere del software alla Sun Microsystem. Successivamente Davidson ha aiutato a rendere il progetto open source e a rendere possibile la donazione del codice sorgente da parte di Sun alla Apache Software Foundation.\nDavidson fin dall'inizio sperava che il progetto diventasse open source. Per il nome si ispir\u00f2 agli animali sulle copertine dei libri O'Reilly dedicati ai progetti open source. Venne fuori il nome \"Tomcat\", riferito ad un animale (il gatto maschio, indipendente) in grado di mantenersi e sfamarsi da solo. Il suo sogno era destinato ad avverarsi, quando finalmente usc\u00ec un libro di O'Reilly dedicato a Tomcat con un felino in copertina.\nSviluppo.\nTomcat \u00e8 sviluppato in gran parte su base volontaria, con il necessario supporto della Apache Software Foundation. La natura libera del codice sorgente consente a chiunque di visionarlo e apportare modifiche. La prima versione ad apparire sul mercato \u00e8 stata la 3.x, per arrivare alla 8.x, che implementa le specifiche di servlet 3.1.\nComponenti.\nTomcat versione 4.x \u00e8 stato distribuito con \"Catalina\" (il contenitore di servlet), \"Coyote\" (il connettore HTTP) e Jasper (il motore JSP).\nCatalina.\nCatalina \u00e8 il contenitore di servlet Java di Tomcat. Catalina implementa le specifiche di Sun Microsystems per le servlets Java e le JavaServer Pages (JSP, Pagine JavaServer). In Tomcat un elemento del Realm rappresenta un database di username, password e ruoli (analoghi dei gruppi di UNIX) assegnati a quegli utenti. Differenti implementazioni del Realm permettono a Catalina di essere integrato in ambienti dove tali informazioni di autenticazione sono gi\u00e0 state create e supportate, e poi gli permettono di utilizzare tali informazioni per implementare una cosiddetta \"Container Managed Security\" come descritto nelle Specifiche delle Servlet.\nCoyote.\nCoyote \u00e8 il componente \"connettore HTTP\" di Tomcat. Supporta il protocollo HTTP 1.1 per il web server o per il contenitore di applicazioni. Coyote ascolta le connessioni in entrata su una specifica porta TCP sul server e inoltra la richiesta al Tomcat Engine per processare la richiesta e restituire una risposta al client richiedente.\nJasper.\nJasper \u00e8 il motore JSP di Tomcat. Tomcat 8.x utilizza Jasper 2, che \u00e8 un'implementazione delle specifiche 2.3 delle Pagine JavaServer (JSP). Jasper analizza i file JSP per compilarli in codice Java come servlet (che verranno poi gestite da Catalina). Al momento di essere lanciato, Jasper cerca eventuali cambiamenti avvenuti ai file JSP e, se necessario, li ricompila."}
{"id": "112124", "revid": "287204", "url": "https://it.wikipedia.org/wiki?curid=112124", "title": "Foro di Cesare", "text": "Il Foro di Cesare fu il primo dei Fori Imperiali di Roma a essere realizzato, con lo scopo di ampliare gli spazi del centro politico, amministrativo e religioso della citt\u00e0 della tradizionale piazza pubblica del Foro Romano e contemporaneamente di celebrare il personaggio che ne aveva voluto la costruzione, Giulio Cesare.\nFu una delle pochissime opere del programma urbanistico di Cesare che egli pot\u00e9 inaugurare il 26 settembre del 46 a.C., prima della sua morte. Il complesso non doveva tuttavia essere del tutto completato e altri lavori sono testimoniati anche sotto il principato di Augusto.\nStoria.\nL'area sulla quale in seguito sorse il complesso era stata utilizzata, in epoca precedente alla data tradizionale di fondazione della citt\u00e0 (XII-XI secolo a.C.) come necropoli, come testimoniano le tombe a pozzetto rinvenute negli ultimi scavi. Nell'ambito della citt\u00e0 repubblicana vi erano sorti numerosi edifici per lo pi\u00f9 privati, di cui sono stati rinvenuti solo labili resti (un pozzo del VI secolo a.C. con resti di intonaci e dipinti riferibili ad una \"domus\" tardo repubblicana).\nDa una lettera di Cicerone all'amico Attico, siamo informati che gi\u00e0 nel 54 a.C. egli era stato incaricato da Cesare di acquistare terreni in un'area adiacente al Foro romano per la realizzazione di una piazza, la cui area doveva arrivare fino all'edificio pubblico dell\"Atrium Libertatis\". Solo l'acquisto dei terreni venne a costare la cifra enorme di 60 milioni di sesterzi, ma altre fonti riportano anche una cifra maggiore, pari a circa 100 milioni di sesterzi, forse riferibile a un ulteriore ampliamento del progetto.\nI lavori veri e propri dovettero iniziare verso il 51 a.C. e nel 48 a.C., con la vittoria della battaglia di Farsalo, venne decisa la dedica del tempio gi\u00e0 previsto a Venere Genitrice, alla quale il dittatore aveva fatto un voto prima della battaglia. L'epiteto della divinit\u00e0, tradizionalmente riferito all'aspetto della dea come rigeneratrice primaverile della vegetazione, assume un nuovo significato in relazione alla sua qualit\u00e0 di mitica progenitrice della \"gens Iulia\".\nLa contemporanea ricostruzione della Curia, affidata a Cesare dopo l'incendio del 52 a.C., ne consent\u00ec lo spostamento dal tradizionale orientamento rituale secondo i punti cardinali, ad una nuova posizione, con il medesimo orientamento della nuova piazza, di cui diveniva architettonicamente una sorta di dipendenza.\nNel 46 a.C. vi fu l'inaugurazione del tempio e della piazza, che tuttavia doveva essere ancora in parte incompleta e venne terminata solo con nuovi lavori eseguiti ad opera di Augusto, dopo la morte del dittatore.\nIn seguito all'eliminazione della sella montuosa tra Campidoglio e Quirinale, progettata e iniziata sotto Domiziano e realizzata sotto Traiano per la costruzione del suo nuovo Foro, fu necessaria una ricostruzione del tempio di Venere Genitrice, il cui lato di fondo si era in precedenza addossato al pendio. Per la sistemazione del taglio venne inoltre risistemato un secondo piano di taberne alle spalle del portico occidentale della piazza, affacciate sul clivo Argentario che correva a livello pi\u00f9 alto sulle pendici del Campidoglio, e venne realizzato un edificio a pilastri in blocchi di tufo, noto come Basilica Argentaria. L'eliminazione della sella montuosa comport\u00f2 inoltre la scomparsa dell\"Atrium Libertatis\", le cui funzioni vennero assunte da una delle absidi della Basilica Ulpia nel nuovo foro traianeo.\nIl tempio ricostruito venne inaugurato lo stesso giorno della Colonna di Traiano, il 12 maggio del 113, come ci ha testimoniato un'iscrizione dei \"Fasti Ostiensi\".\nNuovi lavori di sistemazione della piazza furono eseguiti da Diocleziano, in seguito all'incendio di Carino del 283, che distrusse anche la Curia e diversi edifici nel Foro Romano. La facciata del tempio venne inglobata in una parete laterizia di rinforzo, collegata alle strutture che sorgevano a lato di esso per mezzo di arconi, e i portici laterali della piazza vennero ricostruiti, con fusti di colonna in granito di reimpiego, pi\u00f9 piccoli di quelli originari e innalzati su piedistalli per raggiungerne la medesima altezza.\nLo scavo del Foro di Cesare avvenne tra il 1930 e il 1932 rimettendo in luce la met\u00e0 del complesso verso il Campidoglio, senza tuttavia comprendere il lato di ingresso verso il Foro di Nerva. Tre delle colonne del lato ovest del tempio, sormontate dalla relativa trabeazione, vennero rialzate sul podio rimesso in luce, con blocchi originari e completamenti in mattoni.\nGli scavi giubilari condotti dalla Sovraintendenza ai beni culturali del comune di Roma a partire dal 2000, hanno rimesso in luce la parte del complesso verso il lato di ingresso, ottenendo nuovi dati inoltre sulle fasi precedenti e successive della storia dell'area.\nProfilo architettonico e significato.\nIl Foro di Cesare era costituito da una piazza porticata con il lato di fondo chiuso da un tempio, pianta che costitu\u00ec il modello di partenza per i successivi Fori Imperiali. A differenza del Foro Romano si trattava di un progetto unitario: una piazza lunga e stretta (160 x 75 metri), con duplice porticato su tre lati e con al centro del lato di fondo il tempio dedicato a Venere, madre di Enea e progenitrice della \"gens Iulia\". Al centro della piazza vi era la statua equestre di Cesare. L'impianto fortemente assiale e centralizzante era focalizzato sul tempio e all'interno di esso sull'abside con la statua di culto.\nDal punto di vista architettonico l'impianto riprendeva le caratteristiche delle piazze forensi edificate nelle colonie romane, dotate di portici con \"tabernae\" sul fondo, con diversi edifici pubblici annessi, tra i quali basiliche civili e curie per le riunioni dei decurioni, e spesso dominate dal \"capitolium\", il tempio dedicato alla triade capitolina.\nSu questa tradizione si innestarono elementi legati a scopi di propaganda personale e di ricerca di consenso, propri della tradizione architettonica dei regni ellenistici, gi\u00e0 in parte assimilati a Roma, per esempio con i portici costruiti intorno ai templi che i pi\u00f9 importanti ed influenti uomini politici dell'ultimo secolo dell'epoca repubblicana avevano edificato nel Campo Marzio e in particolare nella zona del Circo Flaminio. La dedica a Venere del tempio fu inoltre probabilmente una sorta di \"risposta\" alla dedica di un tempio a Venere Vincitrice che sorgeva in cima alla cavea del teatro di Pompeo, che era stato il principale antagonista di Cesare.\nDescrizione.\nDel Foro di Cesare \u00e8 oggi visibile oltre met\u00e0 della superficie originaria del complesso, tagliata in senso longitudinale. In seguito alle vicende degli scavi, i suoi resti sono suddivisi in diverse aree.\nL'angolo sud, a diretto contatto con la Curia, \u00e8 inserito nell'area archeologica del Foro Romano.\nIl lato sud-occidentale verso il lato di fondo, per poco pi\u00f9 della met\u00e0 della larghezza complessiva originaria, era stato scavato negli anni trenta e comprendeva gran parte del podio del tempio di Venere Genitrice, con tre delle colonne rialzate insieme alla loro trabeazione (pertinenti al rifacimento traianeo), i resti della Basilica Argentaria (ancora traianea) e un tratto del portico occidentale con le colonne rialzate della ricostruzione dioclezianea e con le retrostanti taberne della fase cesariano-augustea, sormontate da un secondo piano di ambienti di epoca traianea affacciati sul clivo Argentario.\nIn seguito agli scavi condotti nell'area a partire dal 2000, l'area archeologica si \u00e8 estesa verso il lato di ingresso sud-orientale, unificando le due aree precedenti (che tuttavia continuano ad avere gestione distinta). \u00c8 stato rimesso in luce un tratto con pavimentazione in marmi colorati rifatta in epoca dioclezianea e un tratto del colonnato con fusti e capitelli in posizione di caduta.\nPiazza e portici.\nLa piazza vera e propria era costituita da un rettangolo sviluppato in senso longitudinale, circondato su tre lati da un doppio portico, rialzato su tre gradini.\nSul lato di ingresso sud-orientale il portico era in origine aperto sull\"Argiletum\", ma in seguito all'erezione del Foro di Nerva, il colonnato verso la strada venne inglobato nel muro di recinzione del nuovo complesso. Una struttura muraria in laterizio sull'angolo sud \u00e8 stata interpretata come il muro di delimitazione col Foro di Augusto.\nSul lato sud-occidentale il portico \u00e8 stato in parte rialzato dopo gli scavi degli anni trenta nella sua fase dioclezianea, con fusti in granito e capitelli di reimpiego rialzati su piedistalli, ma in origine doveva presentare ritmi diversi nel colonnato di facciata e in quello interno, come sembrano dimostrare le tracce delle basi pi\u00f9 antiche rinvenute negli scavi recenti. In origine il portico terminava contro il terreno in pendio in corrispondenza della facciata del tempio e la testata era decorata da una nicchia absidata schermata da un ordine colonnato, di cui resta in situ una base di pilastro, mentre altri elementi architettonici sono esposti nel Museo dei Fori Imperiali. Dopo l'eliminazione della sella montuosa alla quale il complesso si appoggiava e la costruzione della Basilica Argentaria, tale nicchia decorativa venne nascosta dalla nuova struttura.\nAl centro della piazza, come ricorda Stazio, si trovava la statua equestre di Cesare, su un cavallo con le zampe anteriori a forma \"di piedi umani\", caratteristica propria anche del celebre Bucefalo, il cavallo di Alessandro Magno, al quale in questo modo il dittatore veniva assimilato. Non \u00e8 chiaro se si tratti della statua di Cesare loricata (cio\u00e8 con corazza) citata da altre fonti o se sia un'altra effigie.\nNella piazza vennero collocate numerose statue, di cui restano per lo pi\u00f9 solo i basamenti con iscrizioni. Una statua di un personaggio in abiti militari, acefala, l'unica conservata, \u00e8 esposta nel Museo dei Fori Imperiali. Tra le basi iscritte una riporta una dedica a Vibia Sabina, moglie di Adriano, del 138 da parte degli abitanti della citt\u00e0 africana di Sabratha. Un'altra venne dedicata all'imperatore Arcadio da Virio Nicomaco Flaviano nel 408.\nSi trovava qui anche la statua colossale di Tiberio, dedicatagli da quattordici citt\u00e0 dell'Asia Minore in ringraziamento degli aiuti provvisti dopo i terremoti del 17 e del 23 d.C. La base era decorata dalle personificazioni delle citt\u00e0, della quale esiste una copia in scala minore rinvenuta a Pozzuoli e oggi conservata nel Museo archeologico nazionale di Napoli.\nTaberne dei portici e ambienti del piano superiore.\nSul lato sud-occidentale dietro i portici si aprivano una serie di botteghe, tra le strutture meglio conservate del complesso, risalenti alla pi\u00f9 antica fase cesariano-agustea. Questi ambienti avevano profondit\u00e0 variabile, in dipendenza della presenza della roccia naturale del Campidoglio. La muratura era in blocchi di tufo e di travertino per i punti staticamente pi\u00f9 sollecitati, e la copertura doveva essere in origine in legno. La facciata, sul fondo del portico, si presentava come una serie di aperture su tre livelli, separate da piattabande in blocchi e coronate da un arco a tutto sesto.\nNella trasformazione di epoca traianea le taberne vennero coperte da volte a botte in cementizio e vi fu sovrapposto un secondo piano di ambienti in opera laterizia, che avevano accesso direttamente dal Clivo Argentario. Per motivi statici alcune delle aperture superiori in facciata vennero tamponate. Tra gli ambienti vennero inserite scale che permettevano l'accesso alla piazza direttamente dalla strada al livello soprastante.\nTra gli ambienti traianei del secondo piano spicca una vasta sala semicircolare dotata di impianto di riscaldamento (il pavimento era sopraelevato per mezzo di pilastrini in mattoni sopra un'intercapedine che permetteva il passaggio dell'aria calda) e di un canale lungo la parete curvilinea, che permette di riconoscervi una latrina pubblica.\nIn quest'area sono inoltre presenti le tracce di alcuni edifici di epoca repubblicana, precedenti la costruzione del Foro, con muri in blocchi di tufo cappellaccio, allineati secondo i punti cardinali: si potrebbe trattare dei resti della basilica Porcia o di un altro edificio collegato al Comizio.\nBasilica Argentaria.\nIn seguito all'asportazione della sella posta tra Quirinale e Campidoglio per la costruzione del Foro di Traiano, venne realizzato nell'angolo sud-ovest, al lato del tempio, un doppio portico con pilastri in tufo, sopraelevato rispetto al portico, dal quale l'accesso era reso possibile per mezzo di due scalinate alla sua testata.\nL'edificio forma un angolo e gira anche sul retro del tempio e doveva proseguire nella zona non scavata alle spalle di esso e dell'esedra sud-occidentale della piazza del Foro di Traiano, svolgendo probabilmente una funzione analoga a quella dei Mercati di Traiano sul lato opposto verso il Quirinale.\nQuesto edificio \u00e8 stato identificato con la cosiddetta Basilica Argentaria, nota dalle fonti.\nTempio di Venere Genitrice.\nIl tempio di Venere Genitrice chiudeva scenograficamente la piazza sul lato breve a nord-ovest. I resti attualmente visibili comprendono buona parte del podio in cementizio risalente alla fase cesariana, ma con diverse trasformazioni relative alla ricostruzione traianea. Della ricca decorazione marmorea pertinente al rifacimento restano un breve tratto del colonnato del lato sud-occidentale, rialzato negli anni trenta e numerosi frammenti, in parte esposti nel Museo dei Fori Imperiali.\nIl tempio era ottastilo (con otto colonne sulla fronte) e periptero (con cella circondata da un colonnato anche sui lati) \"sine postico\" (privo del colonnato sul retro). Le colonne, sin dalla fase cesariana, erano piuttosto ravvicinate, rientrando nel tipo picnostilo definito da Vitruvio (con spazi tra le colonne, o \"intercolumni\", equivalenti ad un diametro e mezzo del fusto). L'accesso al tempio avveniva tramite scalinate poste sui fianchi e il podio, rivestito in marmo, era preceduto sulla fronte da due fontane.\nL'interno della cella presentava sul fondo un'abside, che ospitava la statua di culto, opera dello scultore neoattico Arcesilao (\"Arkesilas\"). Numerose altre statue ed opere d'arte erano state collocate all'interno."}
{"id": "112125", "revid": "124568432", "url": "https://it.wikipedia.org/wiki?curid=112125", "title": "Notaio", "text": "Il notaio o, nella antica dizione tuttora talvolta usata, notaro (dal latino \"notare\" ossia \"annotare\", \"prender nota\"), \u00e8 il soggetto al quale \u00e8 affidata la funzione di garantire la validit\u00e0 dei contratti, dei atti giuridici civili e dei negozi giuridici, attribuendo pubblica fede agli atti e sottoscrizioni apposte alla sua presenza.\nStoria.\nQuella del notaio \u00e8 un'istituzione originariamente italiana. La figura, con le funzioni a lui attribuite oggi, nasce nell'Italia Longobarda e nella Francia Merovingia. Esso riprende il nome del \"notarius\", una figura che risale al periodo della Repubblica romana ma che disponeva di funzioni completamente differenti: il \"notarius\" infatti indicava lo schiavo che aveva il compito di scrivere velocemente note, spesso mediante abbreviature.\nDurante il periodo della decadenza dell'Impero romano i \"notarii\" erano i segretari dell'Imperatore e dei governatori delle province. Sempre nel tardo impero, pi\u00f9 vicino alla figura del notaio odierno era il \"tabellio\", il quale effettivamente aveva le funzioni di redigere scritture private, pur senza essere investito di funzione pubblica. Si deve infine citare anche il \"libripens\", che invece era a tutti gli effetti un funzionario pubblico. Dopo l'VIII secolo e con Carlo Magno gli strumenti dei notai acquistano la stessa forza ed i medesimi effetti di una sentenza passata in giudicato. Anche durante il Medioevo, il notariato ha avuto il suo sviluppo incentrato a dare certezza nei rapporti giuridici. I notai, come i giudici, facevano parte delle Arti Maggiori nel Comune medievale (ad esempio l'Arte dei Giudici e dei Notai a Firenze). Fino al XVIII secolo, tuttavia, la parola \"notaio\" continu\u00f2 a designare figure diverse in un ambito sociale in cui a saper leggere e scrivere era comunque una minoranza della popolazione: l'assistente del sovrano o del Papa, il cancelliere di tribunale, il professionista che assiste i privati ricevendone le scritture o trascrivendone le volont\u00e0 in atti ufficiali che facessero fede della volont\u00e0 espressa. Quest'ultimo significato divenne poi quello definitivo.\nL'organizzazione del notariato moderno, nei paesi dove vige il cosiddetto notariato latino, risale sostanzialmente alla Rivoluzione francese (decreto del 29 settembre 1791). L'ordinamento francese fu ricalcato, nel Regno d'Italia, dalla legge del 25 ventoso anno XI (16 marzo 1803), che impront\u00f2 a s\u00e9 anche le successive leggi emanate nei vari Stati italiani dopo la Restaurazione; avvenuta l'unificazione, il notariato fu regolato in Italia dal R.D. 25 maggio 1879, n. 4900, poi sostituito dalla legge 16 febbraio 1913, n. 89, tuttora in vigore.\nCaratteri generali.\nDifferenze \"civil law\" e \"common law\".\nNella maggioranza degli ordinamenti il notaio \u00e8 un libero professionista esercente una funzione pubblica. In qualche ordinamento \u00e8, invece, un pubblico funzionario: \u00e8 il caso del \"land\" tedesco del Baden-W\u00fcrttemberg e, in passato, del Brasile (fino ad alcuni anni fa negli stati di Acre e Bahia il notaio era ancora un pubblico funzionario alle dipendenze dello Stato, attualmente rientra nella categoria di \"agente pubblico delegato\"). Tale figura \u00e8 indicata anche come \"notaio latino\", presente nella grande maggioranza dei paesi di \"civil law\", con la notevole eccezione dei paesi nordeuropei. Nei paesi di \"common law\" \u00e8 prevista la figura del \"notary public\" che, per\u00f2, ha compiti pi\u00f9 limitati. In questi paesi non esistono documenti dotati di pubblica fede, giacch\u00e9 tutti i documenti fanno fede fino a sentenza contraria, e alcune funzioni del notaio latino sono generalmente svolte dagli avvocati.\nGli atti.\nL\"'atto notarile\", ossia il documento redatto dal notaio con le prescritte formalit\u00e0, garantisce la legittimit\u00e0 del negozio giuridico che contiene ed ha il valore probatorio dell'atto pubblico.\nFigure corrispondenti.\nLa figura del notaio di tipo latino esiste in 76 paesi su 192, ossia quelli di diritto latino e assimilati. Le condizioni e le normative riguardanti il notariato variano da paese a paese. Nei paesi di Common Law e assimilati esiste invece la figura del Notary public.\nNel mondo.\nL'unione internazionale del notariato raggruppa la maggior parte dei paesi del mondo che adottano la figura del notaio di \"civil law\".\nDei 27 paesi che aderiscono all'Unione europea, la figura del notaio latino esiste in 22 paesi, e precisamente: Austria, Belgio, Bulgaria, Croazia, Estonia, Francia, Germania, Grecia, Italia, Lettonia, Lituania, Lussemburgo, Malta, Paesi Bassi, Polonia, Portogallo, Repubblica Ceca, Romania, Slovacchia, Slovenia, Spagna e Ungheria. La figura del notaio latino al contrario non esiste in 5 dei 27 paesi che aderiscono all'Unione europea, e precisamente: Cipro, Danimarca, Finlandia, Irlanda e Svezia.\nLa figura del notaio di tipo latino esiste inoltre in Albania, Andorra, Armenia, Citt\u00e0 del Vaticano, Moldavia, Monaco, Russia, San Marino e Turchia. A San Marino, per\u00f2, esiste l'unica professione di avvocato e notaio. In Svizzera, il notaio latino \u00e8 presente in quasi tutti i cantoni pi\u00f9 occidentali (ad es. Berna, Ginevra, Ticino, Uri), altri cantoni adottano sistemi misti (ad es. Glarona, San Gallo, Lucerna) mentre nei cantoni di Zurigo e Sciaffusa \u00e8 presente la figura del notaio statale puro.\nLa figura del notaio latino \u00e8 presente in 33 paesi europei su 50. La figura del notaio di tipo latino esiste in 3 paesi asiatici su 52: Cina, Giappone e Indonesia.\nStati Uniti d'America e Canada.\nNegli Stati Uniti d'America e in Canada la figura del notaio di tipo latino non esiste. Tuttavia in alcuni singoli stati (come ad esempio Florida, Louisiana, Qu\u00e9bec o altri) questa figura \u00e8 prevista o \u00e8 stata introdotta.\nAmerica latina.\nLa figura del notaio di tipo latino esiste in Argentina, Bolivia, Brasile, Cile, Colombia, Costa Rica, Cuba, Repubblica Dominicana, El Salvador, Ecuador, Guatemala, Haiti, Honduras, Messico, Nicaragua, Panama, Paraguay, Per\u00f9, Porto Rico, Uruguay e Venezuela, tutti paesi il cui sistema giuridico \u00e8 derivato da quello di Spagna e Portogallo.\nItalia.\nIn data gennaio 2017, il numero totale dei notai presenti in Italia ammonta a 4.819."}
{"id": "112126", "revid": "116245266", "url": "https://it.wikipedia.org/wiki?curid=112126", "title": "Carcinoma early dello stomaco", "text": "L'early gastric cancer (EGC), \u00e8 un carcinoma gastrico invasivo limitato alla mucosa o alla mucosa ed alla sottomucosa (T indipendentemente dallo stato dei linfonodi . \nEtimologia.\nIl nome di tale forma tumorale, coniato in Giappone, significherebbe \"precoce\", dando cos\u00ec un concetto temporale, che non sarebbe corretto, come non \u00e8 corretto neppure il concetto di interessamento dei linfonodi, che riguardano una parte delle forme che variano dal 4% al 14% secondo i vari studi. Il concetto non \u00e8 legato neanche alla dimensione del tumore o alla sua durata: vi sono dei tumori che interessano tutto lo stomaco, dal cardias al piloro, pur senza approfondirsi, oppure diagnosticati dopo un mese dalla loro formazione o anche dopo anni (viceversa esistono tumori dello stomaco diagnosticati precocissimamente ma che hanno gi\u00e0 invaso tutta la parete: questi non rientrano nella casistica dell'EGC. Il concetto di \"precoce\" \u00e8 essenzialmente limitato alla velocit\u00e0 con cui viene diagnosticato.\nAltri termini utilizzabili per definire l'early gastric cancer sono: carcinoma di superficie, carcinoma intramucoso, superficial cancer, microinvasing cancer e altri.\nTipologia.\nDal punto di vista macroscopico pu\u00f2 essere:\nDal punto di vista istologico l\"'early gastric cancer\" pu\u00f2 essere di tipo intestinale o di tipo diffuso: riconosce gli stessi tipi istologici del carcinoma gastrico.\nLa prognosi \u00e8 molto buona, anche se ci sono delle metastasi linfonodali, poich\u00e9 il trattamento del carcinoma \"early\" \u00e8 la gastrectomia totale radicale: ci\u00f2 significa che si rimuove tutto lo stomaco (in questo caso si rabbocca l'esofago con il tessuto gastrico rimanente) nonch\u00e9 tutti i linfonodi ed il tessuto circostante; quindi, se anche ci fossero delle metastasi in qualche linfonodo, verrebbero portate via: \u00e8 per questo motivo che le metastasi non hanno peso molto rilevante. Eppure, metastasi linfonodali possono essere presenti nel 5% dei tumori intramucosi, e quindi proprio superficiali, e addirittura nel 10-20% di quelli che si estendono alla sottomucosa: questo avviene perch\u00e9 lo stomaco \u00e8 ricchissimo di vasi linfatici.\nA 5 anni, la sopravvivenza dopo l'intervento chirurgico \u00e8 dell'80-95%, ottimo risultato, tanto pi\u00f9 considerando che gli interessati sono persone relativamente anziane. Senza l'intervento chirurgico, il tumore diventa infiltrante e rientra nel discorso generale dei tumori dello stomaco."}
{"id": "112127", "revid": "4541", "url": "https://it.wikipedia.org/wiki?curid=112127", "title": "Early gastric cancer", "text": ""}
{"id": "112129", "revid": "4541", "url": "https://it.wikipedia.org/wiki?curid=112129", "title": "Carcinoma gastrico di superficie", "text": ""}
{"id": "112130", "revid": "256896", "url": "https://it.wikipedia.org/wiki?curid=112130", "title": "Mostra Internazionale del Cinema di Venezia", "text": ""}
{"id": "112132", "revid": "104458", "url": "https://it.wikipedia.org/wiki?curid=112132", "title": "Bellwald", "text": "Bellwald (toponimo tedesco) \u00e8 un comune svizzero di 395 abitanti del Canton Vallese, nel distretto di Goms.\nStoria.\nIl nome Bellwald sembra indicasse inizialmente la montagna vicina \"Bellwalt\" (1273) e \"Belwalt\" (1293). Il nome assunse poi il significato di \"villaggio sotto la montagna\". Bellwald fu per la prima volta citato nel 1374 come \"Zblattun\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nStazione sciistica sviluppatasi a partire dagli anni 1950, Bellwald \u00e8 attrezzata con sei impianti di risalita.\nInfrastrutture e trasporti.\nBellwald \u00e8 servito dalla stazione di F\u00fcrgangen, sulla ferrovia del Furka-Oberalp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "112143", "revid": "1545256", "url": "https://it.wikipedia.org/wiki?curid=112143", "title": "Charles Marie de La Condamine", "text": "Oper\u00f2 inoltre nel campo della geodesia.\nBiografia.\nDopo aver finito gli studi liceali inizi\u00f2 la carriere militare, lasciandola nel 1719 per rivolgere tutta la sua attenzione alla scienza e alla geografia. Dopo una spedizione scientifica (1731) nel Medio Oriente, venne incaricato, nel 1735, con Louis Godin e Pierre Bouguer, dall'Accademia francese delle scienze di effettuare una spedizione nell'attuale territorio dell'Ecuador con lo scopo di misurare la lunghezza di un meridiano in prossimit\u00e0 dell'Equatore.\nLa spedizione incontr\u00f2 comunque molte difficolt\u00e0 e La Condamine dovette separarsi dai compagni di viaggio, scegliendo come suo itinerario la partenza da Quito e la discesa del fiume Rio delle Amazzoni, portando a termine la prima vera esplorazione dell'Amazzonia.\nDa questo viaggio port\u00f2 in patria le prime descrizioni e i primi esempi di caucci\u00f9, chinino e curaro, elementi conosciuti con la frequentazione degli Indios.\nNel 1744 torner\u00e0 a Parigi, pubblicando le memorie di viaggio (tradotto poi in inglese nel 1747), disegnando anche una mappa dell'Amazzonia e fornendo le prime descrizioni del canale \"Casiquiare\".\nTra i suoi altri studi si pu\u00f2 annoverare anche la misurazione precisa del piede romano effettuata con l'osservazione degli antichi edifici di Roma.\nParte della sua vita fu anche dedicata alla perorazione della vaccinazione preventiva."}
{"id": "112146", "revid": "124007219", "url": "https://it.wikipedia.org/wiki?curid=112146", "title": "Giovanni Francesco Gemelli Careri", "text": "Biografia.\nOriginario di Radicena nel Ducato di Terranova (l'odierna Taurianova), comp\u00ec gli studi a Napoli presso un collegio di Gesuiti e ottenne il dottorato in Giurisprudenza.\nCompletati gli studi decise di rimanere a Napoli dove entr\u00f2 nella Giudicatura del regno che per\u00f2, a causa di persecuzioni dovute al lavoro, fu costretto ad abbandonare nel 1685 per un anno nel corso del quale decise di fare un viaggio in Europa (Francia, Spagna, Germania, e Ungheria dove trov\u00f2 il modo di procurarsi una ferita, combattendo contro i turchi, che assediavano Buda).\nTornato a Napoli nel 1687, scrisse sotto forma di lettere e con la collaborazione di Matteo Egizio, archeologo napoletano, una \"\"Relazione delle Campagne d'Ungheria\" (1689) e \"Viaggi in Europa\" (1693).\nA Napoli rientr\u00f2 nella Giudicatura del Regno dove per\u00f2 gli furono precluse cariche prestigiose malgrado Gemelli Careri fosse di origine aristocratica. Le ambizioni continuamente frustrate lo portarono ad una rottura con la carriera giuridica e il 14 giugno 1693 si imbarc\u00f2 per un viaggio intorno al mondo. Part\u00ec da Napoli, fermandosi in Calabria per salutare il fratello e poi da Palmi, passando per Messina e Malta, raggiungendo l'Egitto, visitando i luoghi Santi, Costantinopoli, l'Armenia, la Persia, addentrandosi in India e in Cina; di l\u00ec pass\u00f2 alle Filippine e poi attraverso il Pacifico, si rec\u00f2 in Messico; infine navigando sull'Atlantico, giunse in Spagna, donde attraverso la Francia rientr\u00f2 in Italia. Sbarc\u00f2 a Napoli il 4 dicembre 1698 dopo cinque anni e mezzo dalla partenza. Pur essendo ricco non aveva potuto disporre di grandi mezzi, e perci\u00f2 aveva compiuto il grande viaggio da solo, commerciando, come lui stesso racconta nei suoi scritti, lungo il viaggio.\nNel 1699 pubblic\u00f2 a Napoli il resoconto dei suoi viaggi in sei volumi dal titolo \"Giro del Mondo\"."}
{"id": "112148", "revid": "110157", "url": "https://it.wikipedia.org/wiki?curid=112148", "title": "Blitzingen", "text": "Blitzingen (toponimo tedesco) \u00e8 una frazione di 74 abitanti del comune svizzero di Goms, nel Canton Vallese (distretto di Goms).\nStoria.\nGi\u00e0 comune autonomo istituito nel 1848 e che comprendeva anche le frazioni di Ammere, Bodme, Gadme e Wiler, nel 2017 \u00e8 stato accorpato agli altri comuni soppressi di Grafschaft, M\u00fcnster-Geschinen, Niederwald e Reckingen-Gluringen per formare il nuovo comune di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112149", "revid": "1305772", "url": "https://it.wikipedia.org/wiki?curid=112149", "title": "La Condamine", "text": ""}
{"id": "112151", "revid": "287204", "url": "https://it.wikipedia.org/wiki?curid=112151", "title": "Niederwald (Goms)", "text": "Niederwald (toponimo tedesco) \u00e8 una frazione di 45 abitanti del comune svizzero di Goms, nel Canton Vallese (distretto di Goms).\nStoria.\n\u00c8 il paese natale di C\u00e9sar Ritz, imprenditore e fondatore di molti alberghi, fra i quali l'Hotel Ritz di Parigi e l'Hotel Ritz di Londra.\nGi\u00e0 comune autonomo che comprendeva anche la frazione di Rottenbrigge, nel 2017 \u00e8 stato accorpato agli altri comuni soppressi di Blitzingen, Grafschaft, M\u00fcnster-Geschinen e Reckingen-Gluringen per formare il nuovo comune di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112154", "revid": "1534511", "url": "https://it.wikipedia.org/wiki?curid=112154", "title": "Tavola dei gruppi di Lie", "text": "Questo articolo presenta una tavola di alcuni dei pi\u00f9 comuni gruppi di Lie, ciascuno con la sua algebra di Lie associata.\nSono fornite le propriet\u00e0 topologiche del gruppo (dimensione, connessione, compattezza, natura del gruppo fondamentale e il fatto che sia semplicemente connesso o meno) insieme alle loro propriet\u00e0 algebriche (se si tratti di gruppo abeliano, di gruppo semplice, di gruppo semisemplice).\nPer ulteriori esempi di gruppi di Lie e per altri argomenti collegati si veda anche l'elenco degli articoli sui gruppi di Lie.\nGruppi di Lie complessi e loro algebre.\nSono date le dimensioni sopra C. Si noti che ogni gruppo o algebra di Lie di dimensioni \"n\" sui complessi pu\u00f2 essere considerato come un gruppo o algebra di Lie sui reali di dimensione 2\"n\"."}
{"id": "112155", "revid": "110157", "url": "https://it.wikipedia.org/wiki?curid=112155", "title": "Betten", "text": "Betten (toponimo tedesco) \u00e8 una frazione di 423 abitanti del comune svizzero di Bettmeralp, nel Canton Vallese (distretto di Raron Orientale).\nStoria.\nGi\u00e0 comune autonomo che si estendeva per 26,4\u00a0km\u00b2 e che comprendeva anche le frazioni di Bettmeralp ed Egga, nel 2014 \u00e8 stato accorpato all'altro comune soppresso di Martisberg per formare il nuovo comune di Bettmeralp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLa localit\u00e0 \u00e8 una stazione sciistica sviluppatasi a partire dagli anni 1930.\nInfrastrutture e trasporti.\nBetten \u00e8 servito dall'omonima stazione, sulla ferrovia del Furka-Oberalp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112156", "revid": "2166030", "url": "https://it.wikipedia.org/wiki?curid=112156", "title": "Giovanni d'Inghilterra", "text": "Inizialmente non venne previsto che Giovanni, il pi\u00f9 giovane dei cinque figli del re Enrico II d'Inghilterra e della duchessa Eleonora d'Aquitania, potesse ereditare terre significative. Tuttavia, a seguito del fallimento della rivolta capeggiata dai suoi fratelli maggiori, Giovanni divenne il figlio prediletto del padre Enrico, che lo nomin\u00f2 Signore dell'Irlanda nel 1177 e gli confer\u00ec terre in Inghilterra e nel continente. I fratelli maggiori di Giovanni - Guglielmo, Enrico e Goffredo - morirono giovani e, quando Riccardo divenne re, nel 1189, Giovanni fu un suo potenziale erede al trono. Gi\u00e0 durante l'assenza di Riccardo, impegnato nella terza crociata, egli tent\u00f2 infruttuosamente di ribellarsi contro i reggenti per conquistare il potere. Dovette aspettare tuttavia la morte di Riccardo, avvenuta nel 1199, per essere proclamato re d'Inghilterra giungendo anche a un accordo con Filippo II di Francia, che gli riconobbe il possesso delle terre angioine continentali grazie al trattato di pace di Le Goulet, stipulato nel 1200.\nQuando scoppi\u00f2 nuovamente la guerra con la Francia, Giovanni ottenne subito alcune vittorie, ma la mancanza di risorse militari e del supporto dei nobili normanni, bretoni e angioini determin\u00f2 la perdita, avvenuta nel 1204, delle sue terre nella Francia settentrionale. Giovanni trascorse, quindi, gran parte del decennio successivo nel tentativo di riconquistare questi possedimenti, aumentando gli introiti delle tasse, riformando le forze armate e ricostruendo le alleanze continentali. Le riforme giudiziarie promosse da Giovanni ebbero un impatto duraturo sul diritto inglese, oltre a fornire un'ulteriore fonte di entrate. Una diatriba con Papa Innocenzo III gli cost\u00f2 una scomunica nel 1209 che, tuttavia, venne ritirata quando si risolse la disputa quattro anni pi\u00f9 tardi. Nel 1214, la sconfitta nella battaglia di Bouvines mise fine ai tentativi di Giovanni di sopraffare il re francese Filippo. Quando fece ritorno in Inghilterra, dovette anche affrontare una ribellione di molti dei suoi baroni, contrariati dalle sue politiche fiscali e dal trattamento che aveva riservato a molti di essi. Sebbene Giovanni e i baroni avessero accettato il trattato di pace sancito con la \"Magna Carta\" del 1215, nessuna delle due parti rispett\u00f2 davvero le sue condizioni. Poco dopo scoppi\u00f2 una guerra civile che vide contrapposte la fazione reale a quella dei baroni ribelli, i quali poterono contare sull'aiuto di Luigi di Francia. Alla fine del 1216 Giovanni mor\u00ec di dissenteria mentre stava conducendo una campagna militare nell'Inghilterra orientale. I sostenitori di suo figlio, Enrico III, continuarono la guerra fino a ottenere, l'anno successivo, la vittoria sui baroni e sul re di Francia, ristabilendo lo \"status quo\".\nI cronisti coevi furono prevalentemente critici sull'operato di Giovanni come re e, da allora, il suo regno \u00e8 stato oggetto di un significativo dibattito, in particolare a partire dal XVI secolo. Alcuni storici hanno espresso un giudizio positivo su Giovanni considerandolo \"un amministratore duro, un uomo capace, un comandante capace\", tuttavia altri concordano sul fatto che egli ebbe anche molti aspetti negativi, come \"tratti di personalit\u00e0 spiacevoli e persino pericolosi\", quali la meschinit\u00e0, la perfidia e la crudelt\u00e0. Queste riprovevoli qualit\u00e0 hanno fornito un vasto materiale per gli scrittori di fantasia dell'epoca vittoriana, e Giovanni resta ancora oggi un personaggio ricorrente nella cultura popolare occidentale, soprattutto nel ruolo di cattivo nei racconti e nei film che hanno come soggetto la leggenda di Robin Hood.\nBiografia.\nL'infanzia e l'eredit\u00e0 angioina.\nGiovanni fu il figlio ultimogenito di Enrico II d'Inghilterra e Eleonora d'Aquitania, del casato dei Plantageneti. Il padre Enrico aveva ereditato importanti e significativi territori lungo il litorale atlantico, l'Angi\u00f2, la Normandia e l'Inghilterra, che in seguito ampli\u00f2 conquistando la Bretagna. Enrico spos\u00f2 la potente Eleonora che regnava sul Ducato d'Aquitania e vantava anche alcune, seppur deboli, pretese su Tolosa e sull'Alvernia nella Francia meridionale, oltre a essere la ex moglie del re Luigi VII di Francia. Il risultato di queste acquisizioni fu l'impero angioino, chiamato cos\u00ec in base al titolo paterno di Enrico, ovvero conte di Angi\u00f2. Tale impero era, tuttavia, intrinsecamente fragile: sebbene tutte le terre avessero giurato fedelt\u00e0 a Enrico, ognuna di esse aveva la propria storia, tradizioni e struttura di governo. Alcuni dei legami tradizionali tra alcune parti di esso, come la Normandia e l'Inghilterra, si dissolsero lentamente nel tempo. A quell'epoca non fu ben chiaro cosa sarebbe successo all'impero una volta che Enrico fosse morto; l'abitudine della primogenitura, secondo cui il figlio maggiore avrebbe ereditato tutte le terre del padre, stava diventando sempre pi\u00f9 diffusa in tutta Europa, tuttavia era una pratica meno popolare tra i re normanni d'Inghilterra. Cos\u00ec molti ritennero che Enrico avrebbe diviso i suoi possedimenti, assegnandone a ciascun figlio una parte sostanziale e sperando che poi essi avrebbero continuato a essere alleati dopo la sua morte. A complicare le cose, gran parte dell'impero angioino era nelle mani di Enrico a sua volta vassallo del Re di Francia, quest'ultimo appartenente alla rivale casata dei capetingi e durante il suo regno, Enrico, si alle\u00f2 spesso con l'imperatore del Sacro Romano Impero contro la Francia, rendendo ancora pi\u00f9 fragile la relazione feudale.\nPoco dopo la sua nascita, Giovanni venne affidato alla cura di una balia, una pratica frequente per le famiglie nobiliari medievali. In seguito, la madre Eleonora, part\u00ec per Poitiers, la capitale dell'Aquitania, portando Giovanni e sua sorella Giovanna a nord all'abbazia di Fontevrault. Si pu\u00f2 ritenere che ci\u00f2 sia stato fatto per avviare il figlio minore, in questo momento potenzialmente privo di eredit\u00e0, verso una futura carriera ecclesiastica. Eleonora pass\u00f2 gli anni successivi a cospirare contro il marito Enrico e nessuno dei due genitori si occup\u00f2 dell'infanzia di Giovanni. Probabilmente, come i suoi fratelli, a Giovanni venne assegnato, mentre soggiornava a Fontevrault, un \"magister\", un insegnante responsabile della sua prima educazione; in seguito venne affidato agli insegnamenti di Rainulfo di Glanville, uno dei pi\u00f9 importanti amministratori del regno con la carica di Gran giustiziere. Giovanni trascorse anche un po' di tempo come membro della famiglia del fratello maggiore Enrico il Giovane, dove probabilmente ricevette una formazione sulla caccia e sulla disciplina militare.\nGiovanni era alto 1,68 metri, relativamente basso, con un \"corpo potente, un torace a botte\" e capelli rossi scuri. Appassionato di musica e di letteratura, insolitamente per il periodo, fece realizzare una biblioteca. Dedito al gioco d'azzardo, in particolare al backgammon, era anche un cacciatore provetto. In seguito Giovanni sarebbe diventato un ottimo \"conoscitore di gioielli\", riuscendo a costituire una grande collezione e divenne famoso per i suoi abiti opulenti e, secondo i cronisti francesi, per la sua predilezione per il vino cattivo. Una volta cresciuto, Giovanni divenne talvolta noto come \"geniale, spiritoso, generoso e ospitale\", in altri momenti venne descritto come geloso, eccessivamente sensibile e soggetto a crisi di rabbia.\nL'adolescenza.\nNel 1173 suo padre, Enrico II, in un incontro a Montferrand con i principi della Francia meridionale, riusc\u00ec a combinare il matrimonio di Giovanni, di sei anni pi\u00f9 giovane, con Alice (o Agnese), figlia del conte di Savoia, Umberto III, che avrebbe garantito a Giovanni il controllo dei passi alpini e il diritto di successione in Savoia. Come contropartita Enrico II aveva proposto di assegnare ai futuri sposi tre castelli: Chinon, Loudun e Mirebeau, che per\u00f2 erano gi\u00e0 stati assegnati al fratello di Giovanni, Goffredo. Il secondogenito di Enrico II, Enrico il Giovane, co-reggente col padre, rifiut\u00f2 l'assenso. Ci\u00f2 condusse alla ribellione di Enrico il Giovane e dei fratelli, Riccardo (Riccardo Cuor di Leone) e Goffredo, nota come Rivolta del 1173-1174.\nA seguito di questa ribellione, la madre di Giovanni, Eleonora d'Aquitania, catturata nel 1173 dalle truppe realiste mentre cercava di raggiungere i tre figli ribelli a Parigi, pass\u00f2 l'anno di guerra prigioniera a Rouen, poi fu rinchiusa per circa quindici anni nel castello di Winchester e poi in quello di Sarum.\nL'Irlanda, dopo che suo padre, Enrico II, nel 1171 aveva stipulato accordi ma non l'aveva conquistata, era stata governata da avventurieri inglesi a cui erano stati contrapposti capi locali. Nel 1185, Enrico II decise di conquistarla, affidando una grande spedizione a Giovanni, che assunse il titolo di Signore d'Irlanda nel 1177. Ma la spedizione fu un fallimento e Giovanni dovette rientrare in Inghilterra.\nNel 1188, Enrico II progett\u00f2 di dare l'Aquitania al suo figlio prediletto, Giovanni, ma Riccardo, che gi\u00e0 governava l'Aquitania per conto del padre, si oppose e si alle\u00f2 al re di Francia, Filippo II Augusto. L'anno dopo, 1189, data l'alleanza di Riccardo e Filippo II, Enrico II pens\u00f2 di nominare Giovanni erede al trono; allora Riccardo e Filippo II organizzarono una spedizione contro Enrico II. Il 4 luglio 1189 i soldati di Riccardo e di Filippo II sconfissero l'esercito di Enrico II a Ballans. Enrico II accett\u00f2 come erede Riccardo. Due giorni dopo Enrico II, che gi\u00e0 era malato, moriva a Chinon e Riccardo I gli succedeva come re d'Inghilterra, duca di Normandia e conte del Maine e d'Angi\u00f2. Uno dei suoi primi atti fu donare a Giovanni la contea di Mortain, in Normandia, e vaste tenute inglesi: i baronati di Gloucester (attraverso il matrimonio con Isabella di Gloucester) e di Lancaster, e le contee di Cornovaglia, Derby, Devon, Dorset, Nottingham e Somerset. In cambio Giovanni promise di allontanarsi dall'Inghilterra per tre anni. Riccardo pensava cos\u00ec di comprare la lealt\u00e0 del fratello durante l'assenza per la Crociata.\nL'assenza di Riccardo Cuor di Leone.\nRiccardo confer\u00ec l'incarico di cancelliere a Guglielmo di Longchamp e affid\u00f2 l'autorit\u00e0 politica sull'Inghilterra (la carica di Giustiziere) al vescovo Ugo Puiset e a William Mandeville, e part\u00ec per la Terra santa per la Terza crociata.\nDopo poco Mandeville mor\u00ec, Longchamp divenne Giustiziere e Giovanni torn\u00f2 in Inghilterra grazie all'intercessione di Eleonora d'Aquitania, ponendosi a capo del movimento aristocratico. In breve entr\u00f2 in conflitto con il cancelliere Guglielmo di Longchamp. All'inizio del 1192 ci\u00f2 port\u00f2 alla destituzione del cancelliere, che nel frattempo aveva lasciato l'Inghilterra.\nDopo la cattura di Riccardo per opera del duca d'Austria, Leopoldo V, nella primavera del 1193, Giovanni cerc\u00f2 di farsi eleggere re, diffondendo la notizia della morte di Riccardo. Ma quando Hubert Walter, arcivescovo di Salisbury, port\u00f2 la notizia che Riccardo era vivo, la posizione di Giovanni si fece delicata; diversi funzionari si recavano in Germania per ricevere ordini da Riccardo e i baroni normanni tagliarono le relazioni con Giovanni. Una volta scoperti i suoi piani per resistere sul trono d'Inghilterra, Giovanni si rifugi\u00f2 presso la corte di Francia fin da prima del rilascio di Riccardo. Al suo arrivo in Inghilterra, Riccardo trov\u00f2 il regno gestito da Hubert Walter, che fu nominato cancelliere e Gran Giustiziere.\nGi\u00e0 dalla Normandia, dove si trovava alla fine del 1194, Riccardo disered\u00f2 Giovanni confiscandogli tutti i beni, che passarono alla corona, e conferm\u00f2 suo erede il nipote, figlio di suo fratello Goffredo, Arturo I duca di Bretagna. Ma alla morte di Riccardo, il 6 aprile 1199, Arturo ottenne solo l'Angi\u00f2, mentre Giovanni gli subentr\u00f2 come re d'Inghilterra, duca di Normandia, d'Aquitania e di Guascogna e conte del Maine.\nIl regno di Giovanni.\nSubito dopo l'incoronazione, il giorno di Pentecoste del 1199, Giovanni conferm\u00f2 come cancelliere Hubert Walter e come gran Giustiziere Geoffrey FitzPeter, I conte di Essex, subentrato a Walter l'anno prima, i quali, lavorando di buon accordo, segnarono i primi sei anni di regno di Giovanni. Una delle prime mosse fu l'abbandono (finanziario) del nipote, Ottone, che Riccardo aveva aiutato a far eleggere Re dei Romani; Giovanni si rifiut\u00f2 inoltre di consegnare a Ottone i gioielli lasciatigli in eredit\u00e0 da Riccardo, appellandosi al trattato di Le Goulet.\nLotta col nipote Arturo e difesa dell'Aquitania.\nAlla morte di Riccardo, mentre Inghilterra e Normandia si erano pronunciate per Giovanni, l'Aquitania si era raccolta attorno alla regina madre, quasi ottantenne, Eleonora d'Aquitania, il Maine, l'Angi\u00f2 e la Turenna si pronunciarono per il duca di Bretagna, Arturo. Il re di Francia Filippo II, che col trattato di Le Goulet aveva ottenuto da Giovanni il Vexin e la citt\u00e0 di Gisors, si fece garante di Arturo, preso sotto la sua protezione, per la Bretagna e l'Angi\u00f2 e assegn\u00f2 tutti gli altri feudi a Giovanni, che si riconobbe vassallo del re di Francia per tutti i feudi francesi. Nel corso del 1202, Giovanni fu dichiarato \"vassallo ribelle\" dalla corte di Parigi e Filippo si mosse per togliergli i feudi; Giovanni si lament\u00f2 del fatto che il suo signore cercasse di spogliarlo della sua eredit\u00e0.\nNel contempo anche Arturo, che Filippo II aveva investito di tutti i feudi francesi tranne la Normandia, si era mosso e aveva assediato la nonna, Eleonora, nel castello di Mirebeau, quando fu sorpreso dallo zio Giovanni, catturato e imprigionato, prima a Falaise e poi a Rouen, dove probabilmente fu fatto uccidere, il 3 aprile 1203. I bretoni insorsero, e a loro si unirono i baroni del Maine, dell'Angi\u00f2 e della Turenna; Filippo II intervenne e, in poco pi\u00f9 di un anno, le tre contee erano nelle sue mani, cosicch\u00e9 l'Aquitania e la Normandia ora erano separate.\nDopo l'omicidio di Arturo, anche in Normandia si ebbero defezioni, per cui, tra il 1203 e il 1204, Giovanni perse anche la Normandia per opera di Filippo II. Dopo aver predisposto la difesa dell'Inghilterra da un eventuale attacco di Filippo II, Giovanni sbarc\u00f2 a La Rochelle il 7 giugno 1206 dirigendosi in Guascogna, dove alcuni rivoltosi, con l'appoggio dei vescovi, si erano rinchiusi nel castello di Montauban; presa Montauban, Giovanni si diresse verso il Poitou, dove stipul\u00f2 una tregua con Filippo II.\nRapporti con gli ebrei.\nMentre gli ebrei erano stati perseguitati nei primi anni di regno di Riccardo, e il lord cancelliere Hubert Walter aveva stabilito il controllo del governo sui loro affari, Giovanni concedette loro nel 1201 ampi privilegi, in cambio di un considerevole sussidio (4\u00a0000 marchi) al suo perenne stato di bisogno: gli ebrei sarebbero stati protetti, per quanto possibile, dalle rivolte popolari, come gi\u00e0 avvenuto, avrebbero vissuto in quartieri loro riservati protetti dai castellani reali e avrebbero avuto il diritto di essere giudicati dai loro pari. Ci\u00f2 permise agli ebrei di estendere le loro attivit\u00e0, diventando i finanziatori dei baroni in difficolt\u00e0.\nMa nel 1210, conoscendo bene i loro affari, Giovanni pretese una tassa di 66 000 marchi e inizi\u00f2 ad angariarli. I privilegi acquisiti avevano isolato gli ebrei che, oltre a essere alla merc\u00e9 del re Giovanni, nei periodi di crisi, come durante la guerra baronale, venivano attaccati in quanto amici del re.\nScontro con il papa.\nHubert Walter, che oltre che lord cancelliere era anche arcivescovo di Canterbury, mor\u00ec il 13 luglio e furono eletti due nuovi arcivescovi: il vicepriore di Canterbury, Reginaldo, appoggiato dai vescovi e John de Gray, voluto da Giovanni. Papa Innocenzo III intervenne, annullando l'elezione di Gray. Allora Giovanni propose, promettendo di conformarsi all'elezione di un inglese, che, da parte di una commissione di sedici elettori accreditati, venisse fatta una nuova elezione, alla presenza del papa; Innocenzo III convinse i monaci a eleggere un eminente studioso, Stephen Langton. Giovanni non accett\u00f2 e il papa colp\u00ec il regno con l'interdetto, nel 1207, tenendolo per\u00f2 segreto, nella speranza di un accordo, che non venne; allora Innocenzo, in giugno, consacr\u00f2 Langton, ma Giovanni rifiut\u00f2 di incontrarlo. Nel gennaio 1208 Giovanni inizi\u00f2 le trattative col vescovo di Londra, depositario dell'interdetto, ma in marzo, fallite le trattative, l'interdetto fu reso pubblico e i vescovi fedeli al papa lasciarono il paese.\nGiovanni rispose confiscando tutti i beni della Chiesa inglese e affidandoli all'amministrazione degli sceriffi, mentre, con le chiese sprangate, i cimiteri abbandonati e le campane silenziose, tutti gli ecclesiastici, a parte qualche battesimo e l'assistenza ai moribondi, nelle case private, non solo non avevano nulla da fare, ma erano considerati fuori legge e potevano subire oltraggi. Nel 1209, Giovanni venne colpito anche da scomunica, per cui venne abbandonato da tutti i vescovi (meno i vescovi di Winchester, Pietro de Roches, e di Norwich, John de Gray) che ancora parteggiavano per lui. Comunque il legato pontificio, Pandolfo Verraccio, riusc\u00ec a portare avanti una trattativa che fu coronata da successo, nel 1213, dopo che un'alleanza tra Filippo II Augusto e Innocenzo III avrebbe permesso al re francese un'invasione dell'Inghilterra. Tra la sottomissione al papa e una guerra, con i suoi sudditi scoraggiati, Giovanni scelse la sottomissione e si riconobbe vassallo del Papa. Dovette pubblicamente umiliarsi al cospetto del messo pontificio, per vedersi restituite le sue spogliate prerogative dei diritti sovrani inglesi sotto forma di concessione papale.\nRapporti col regno di Scozia.\nI rapporti col re di Scozia, Guglielmo I il Leone furono buoni sin dall'inizio, quando, nel 1200, a Lincoln, Guglielmo I il Leone rese omaggio a Giovanni, cos\u00ec, nel 1209, dopo la scomunica, con un certo numero di concessioni, Giovanni scongiur\u00f2 un'invasione da parte degli scozzesi; dopo che Guglielmo aveva reclamato le tre contee settentrionali dell'Inghilterra e Giovanni stava radunando l'esercito si arriv\u00f2 a un accordo: Giovanni abbandon\u00f2 la fortificazioni di Tweedmouth, sul confine, in cambio di 13 000 marchi, a rate (puntualmente pagate), ricevette ostaggi in Inghilterra, tra cui le due sorelle di Guglielmo, che Giovanni avrebbe convenientemente maritate e infine il figlio di Guglielmo, Alessandro, rese omaggio a Giovanni per i castelli e le fortificazioni di cui sopra. Guglielmo rinnov\u00f2 il trattato, nel 1212, continuando a lasciare gli ostaggi nelle mani di Giovanni e in quello stesso anno, invi\u00f2 un esercito che agli ordini di Giovanni avrebbe dovuto attaccare Llyvelyn, re di Snowdonia, nel Galles. Ma la guerra fu evitata perch\u00e9 Llyvelyn, non fidandosi della lealt\u00e0 degli altri principi gallesi, prefer\u00ec trovare un accordo con Giovanni.\nScontro col re di Francia.\nNel 1213, dopo aver stretto un'alleanza con l'imperatore Ottone IV, Giovanni decise di riconquistare i possedimenti inglesi in terra francese e per fare ci\u00f2, era riuscito a conquistarsi la simpatia di nobili e cavalieri del nord della Francia e dei Paesi Bassi, tra cui il conte delle Fiandre e il conte di Boulogne, oltre che diversi cavalieri del Poitou e infine il suo parente, il conte di Tolosa, Raimondo VI. Mentre il re di Francia stava preparando una grande flotta per l'invasione dell'Inghilterra, nell'estate dello stesso anno, la flotta inglese sorprese e distrusse parte della flotta francese nel porto fiammingo di Damme.\nL'anno successivo, mentre Giovanni dal porto di La Rochelle, avanzava lungo la Loira, i suoi alleati (l'imperatore e tutte le contee del nord est) attaccarono dalle Fiandre, ma subirono una pesante sconfitta dall'esercito di Filippo e da quello del giovane Federico II, suo alleato, nella battaglia di Bouvines del luglio 1214. Giovanni, disperato e deluso, in ottobre, dovette fare ritorno in Inghilterra.\nScontro coi baroni inglesi.\nAl suo ritorno i baroni, approfittando del momento di debolezza, su consiglio dell'arcivescovo, Stephen Langton, che si ispir\u00f2 allo statuto delle libert\u00e0 emanato da Enrico I d'Inghilterra, nel 1100, si unirono affinch\u00e9 firmasse un documento che sanciva e ampliava i loro diritti e riduceva il potere del regnante d'Inghilterra, riportandolo nei confini della monarchia feudale, sovrano legato ai vassalli da obblighi e responsabilit\u00e0, quindi limitato nella sua sola volont\u00e0 per il rispetto degli accordi. Cos\u00ec fu costretto dalla rivolta dei baroni a porre il sigillo sul documento, la \"Magna Carta Libertatum\", il 15 giugno 1215.\nPapa Innocenzo III non grad\u00ec e annull\u00f2 con una bolla pontificia la \"Magna Carta\" in nome della difesa della sovranit\u00e0 della Chiesa, coincidente con quella del sovrano, il quale gli aveva prestato omaggio feudale per riceverne l'investitura su Inghilterra e Irlanda. Giovanni da questo documento papale che scomunicava gli avversari riacquist\u00f2 prestigio e, dopo aver chiesto e ottenuto dal papa lo scioglimento dal vincolo del giuramento alla \"Carta\" che dichiarava gli fosse stato estorto con le minacce, sostenuto da alcuni nobili, come Guglielmo il Maresciallo, entr\u00f2 in una vera e propria guerra civile contro i baroni nei suoi territori. Staccati cos\u00ec da Langton, i ribelli occuparono Londra e offrirono il trono al figlio di Filippo II Augusto, Luigi, che invase l'Inghilterra e venne proclamato re nel maggio 1216 e venne, poi, incoronato nella cattedrale di Saint Paul, ricevendo l'omaggio di molti nobili e anche quello di re Alessandro II di Scozia.\nLa morte.\nGiovanni riprese spietatamente la lotta, che stava volgendo a suo favore, anche per le titubanze del francese, quando lo colse improvvisamente la morte nel castello di Newark, nel Nottinghamshire, per un acuto attacco di dissenteria, il 19 ottobre del 1216, mentre la guerra con i baroni era in corso. Come aveva chiesto, Giovanni fu tumulato nella cattedrale di Worcester.\nA Giovanni successe il figlio minorenne Enrico, che divenne Enrico III sotto la tutela di Guglielmo il Maresciallo, il quale, dopo la vittoria nella battaglia di Lincoln contro i francesi, e il successivo trattato di Lambeth del 1217 siglato con Luigi (il futuro Luigi VIII), mise fine alla prima guerra baronale e segn\u00f2 la rinuncia definitiva di Luigi di Francia al trono inglese.\nRitratto.\nLe descrizioni che ci hanno lasciato i suoi contemporanei lo dipingono come un uomo di media statura, pingue, con il volto ovale con gli occhi a mandorla e le labbra tumide; da giovane aveva una folta capigliatura ricciuta ma invecchiando divenne calvo. Amava oziare, indossare abiti eleganti, gustare cibi prelibati, sorseggiare vini pregiati, circondarsi di musicisti, belle donne e compagni divertenti con cui intrattenersi, era un ospite amabile e un arguto conversatore. I filosofi antichi avrebbero definito il temperamento di Giovanni melanconico: alternava lunghi periodi di cupa apatia a brevi momenti di delirante esaltazione che talvolta lo spingevano a eccessi di crudelt\u00e0 sanguinaria.\nNonostante i suoi problemi psicologici, quando era lucido Giovanni era un uomo piuttosto astuto, perspicace ed eloquente; scettico e cinico, si dimostr\u00f2 tanto abile nel guadagnarsi la simpatia e la fiducia degli altri quanto nel tradirla. Giovanni era dotato anche di alcune capacit\u00e0 che gli hanno accattivato la simpatia di qualche storico moderno: s'interess\u00f2 da vicino, curandone i particolari, alle questioni giuridiche, agli affari di governo e, nonostante la perdita della Normandia, diede impulso al commercio. Sebbene Giovanni fosse dotato di buone competenze giuridiche e amministrative, si dimostr\u00f2 incapace di gestire i rapporti umani, tanto coi suoi sudditi quanto con gli altri potenti con pesanti ripercussioni sul regno.\nMatrimoni e discendenza.\nLa vita amorosa di Giovanni Senzaterra fu piuttosto animata e turbolenta: oltre alle due mogli (il primo matrimonio fu annullato) Giovanni ebbe numerose amanti.\nGiovanni ebbe inoltre numerosi figli illegittimi."}
{"id": "112157", "revid": "125777329", "url": "https://it.wikipedia.org/wiki?curid=112157", "title": "Geodesia", "text": "La geodesia (dal greco \u03b3\u1fc6, \"g\u00ea\", \"terra\" e \u03b4\u03b1\u03af\u03c9, \"da\u00edo\", \"divido\"; pron. \"geodes\u00eca\") \u00e8 una disciplina appartenente alle scienze della Terra che si occupa della misura e della rappresentazione della Terra, del suo campo gravitazionale e dei fenomeni geodinamici (spostamento dei poli, maree terrestri e movimenti della crosta).\nAmbiti di interesse.\nI suoi ambiti d'interesse possono essere suddivisi in due gruppi:\nSettori.\nLa Geodesia si differenzia in due parti ben definite: geodesia teorica e geodesia operativa o pratica.\nGeodesia teorica.\nSi occupa dello studio della forma della Terra e delle dimensioni della superficie terrestre di riferimento (geoide).\nGeodesia operativa.\nSi occupa della elaborazione di modelli per la descrizione e la misura di aree della Terra. Ne fanno parte le tecniche di rilevamento trigonometrico per le misure a terra."}
{"id": "112158", "revid": "2056951", "url": "https://it.wikipedia.org/wiki?curid=112158", "title": "Desmond Morris", "text": "Biografia.\nDopo aver studiato alla Dauntsey's School di West Lavington, in Wiltshire, e aver prestato il servizio militare, ha frequentato l'Universit\u00e0 di Birmingham, laureandosi brillantemente nel 1951 in Zoologia. Nel 1954, grazie alla sua tesi sul comportamento riproduttivo dello spinarello, curata dal Premio Nobel Nikolaas Tinbergen, ha conseguito il dottorato presso l'Universit\u00e0 di Oxford. In seguito inizi\u00f2 a lavorare per la Societ\u00e0 Zoologica di Londra come curatore dei mammiferi dello Zoo di Londra, ma nel 1966 lascia l'incarico dopo contrasti interni.\nSi pose inizialmente all'attenzione del pubblico negli anni sessanta come presentatore del programma televisivo \"Zoo Time\" della Independent Television (ITV).\nLa fama mondiale arriv\u00f2 per\u00f2 nel 1967 con la pubblicazione del saggio \"La scimmia nuda. Studio zoologico sull'animale uomo\". Ristampato numerose volte e tradotto in molte lingue, il libro continua ad essere un best seller.\nIn seguito Morris ha continuato i suoi studi successivi sul comportamento umano, scrivendo libri e partecipando a trasmissioni televisive, talvolta ricevendo critiche.\nArte.\nIn aggiunta ai suoi interessi scientifici, Morris \u00e8 anche un artista appartenente alla tradizione surrealista, contribuendo significativamente al movimento surrealista britannico. Le sue opere sono state esposte insieme a quelle di Joan Mir\u00f3. La sua prima mostra personale risale al 1948 e da allora ne ha avute regolarmente altre.\nNel 1957 cur\u00f2 una mostra di dipinti e disegni fatti da scimpanz\u00e9 all'Institute of Contemporary Arts di Londra; tra questi ve ne erano alcuni di un giovane scimpanz\u00e9 chiamato Congo. Pablo Picasso mostr\u00f2 apprezzamento per Morris e la scimmia, mordendo un reporter che gli aveva espresso un'opinione per cui l'opera della scimmia non era arte. Si racconta che Picasso abbia acquistato un dipinto di Congo.\nMorris ha inoltre disegnato le copertine delle prime edizioni dei libri di Richard Dawkins \"Il gene egoista\" e \"L'orologiaio cieco\".\nCinema.\nMorris ha supervisionato la creazione del linguaggio del corpo e gestuale per i personaggi del film \"La guerra del fuoco\" del 1981, ambientato nel Paleolitico."}
{"id": "112159", "revid": "125303040", "url": "https://it.wikipedia.org/wiki?curid=112159", "title": "Timi\u0219oara", "text": "Timi\u0219oara (: , in ungherese \"Temesv\u00e1r\" , in tedesco \"Temeswar\" o \"Temeschwar\" o \"Temeschburg\", in serbo \u0422\u0435\u043c\u0438\u0448\u0432\u0430\u0440, \"Temi\u0161var\", in turco \"Teme\u015fvar\") \u00e8 un municipio della Romania di abitanti, capoluogo del distretto di Timi\u0219, capitale storica del Banato.\nTutte le varianti del suo nome derivano dal fiume Timi\u0219, che attraversa la citt\u00e0 per sfociare cos\u00ec nel Danubio, vicino alla citt\u00e0 di Belgrado. Timi\u0219oara \u00e8 una citt\u00e0 multiculturale, con influenti minoranze, principalmente tedeschi, magiari e serbi, ma anche ebrei, greci e recentemente italiani. Importante centro industriale, fu la prima citt\u00e0 europea ad avere lampioni elettrici. \u00c8 stata scelta per essere capitale europea della cultura nel 2021, insieme alla greca Eleusi e alla serba Novi Sad; a seguito della pandemia di COVID-19 si \u00e8 deciso di modificare il calendario delle capitali europee della cultura, per cui Timi\u0219oara deterr\u00e0 il titolo nel 2023 insieme a Eleusi e Veszpr\u00e9m.\nOrigini del nome.\nIl nome attuale della citt\u00e0 \u00e8 la traduzione rumena dell'originario nome \"Temesv\u00e1r\", unione del nome del fiume omonimo Timi\u0219, \"Temes\" in ungherese, \"Timi\u0219\" in rumeno, e della parola ungherese \"v\u00e1r\" (castello, ovvero citt\u00e0 fortificata), abbreviazione di \"v\u00e1ros\", ovvero della sua traduzione rumena \"ora\u0219\".\nStoria.\nSull'attuale territorio della citt\u00e0 sono state trovate tracce di insediamenti umani che risalgono al neolitico; in seguito vi si sono insediati i Geto-Daci e successivamente i Romani.\nLa prima menzione scritta si ha in un documento storico dell'XI-XII secolo, nel quale la citt\u00e0 viene citata usando il nome di \"Tibiscum\" o \"Tibiskos\".\nNel 1175 \u00e8 menzionato il \"comitato di Temes\", ma le fonti non specificano quale sia il suo centro economico e amministrativo. La prima attestazione documentata del nome Timesvar \u00e8 incerta (1212 o 1266): in quel momento Timesvar faceva parte del comitato di Temes, una suddivisione amministrativa territoriale del Regno d'Ungheria. Il territorio, conosciuto pi\u00f9 tardi come Banato, con centro amministrativo nell\"Urbis Morisena\" (poi Cenad), era stato conquistato dai Magiari attorno all'anno 1030.\nCollocandosi in una posizione strategica, da dove poteva essere controllata una gran parte della pianura del Banato, sia la citt\u00e0 di Timi\u0219oara che il titolo di conte di Timi\u0219 divennero sempre pi\u00f9 importanti. Timi\u0219oara conobbe eccezionale sviluppo al tempo del re Carlo Roberto d'Angi\u00f2 che, dopo la sua visita del 1307, ordin\u00f2 la costruzione di un palazzo reale e vi trasfer\u00ec la capitale del regno.\nSegn\u00f2 un nuovo capitolo nella storia della citt\u00e0, nel 1440, la nomina a conte di Temes di J\u00e1nos Hunyadi, che sar\u00e0 conosciuto nell'intera regione per l'importante vittoria di Belgrado del 1456 sui Turchi Ottomani e sar\u00e0 considerato difensore della cristianit\u00e0. Il conte trasform\u00f2 la citt\u00e0 in un accampamento militare permanente, trasferendosi qui con la famiglia. La citt\u00e0 rimase quindi in possesso del figlio Mattia Corvino fino al 1490.\nEpisodio importante della storia di Temesv\u00e1r \u00e8 rappresentato dall'assedio della citt\u00e0 da parte dei contadini insorti guidati da Gy\u00f6rgy D\u00f3zsa. Gli insorti, romeni e ungheresi, dopo alcune vittorie riportate sulle armate nobiliari, furono sconfitti nei pressi di Timi\u0219oara dal conte Ioan Zapolya. D\u00f3zsa ispiratore e guida dei rivoltosi, venne catturato e torturato su una sedia di ferro, quindi arso vivo nei pressi del castello, attuale Museo del Banato (\"Muzeul Banatului\").\nNel 1552 un'armata ottomana di uomini sotto il comando del pasci\u00e0 Sokollu Mehmed attacc\u00f2 e conquist\u00f2 la citt\u00e0, trasformandola in capitale dell'Eyalet ottomano, guidato da un \"Wali\" o \"beylerbey\". Per quasi 200 anni Timi\u0219oara si trov\u00f2 sotto la dominazione ottomana, sotto il controllo diretto del sultano, godendo di uno statuto speciale come le citt\u00e0 di Belgrado e Buda. In questo periodo la citt\u00e0 conobbe diverse trasformazioni: le chiese furono trasformate in moschee, numerosi musulmani si trasferirono qui e la cittadella fu trasformata secondo le necessit\u00e0 strategiche ottomane. Nonostante tutto l'occupazione turca coincise con un periodo di relativa pace essendo la citt\u00e0 utilizzata dai turchi soprattutto come punto strategico di partenza per le campagne militari del nord-ovest.\nNel 1716, dopo ripetuti tentativi, Eugenio di Savoia conquist\u00f2 la citt\u00e0, aprendo la via alla dominazione austro-ungarica per pi\u00f9 di 200 anni.\nSolo nel 1920, dopo la sconfitta austro-ungherese nella prima guerra mondiale, il Banato si un\u00ec alla Romania e a Timi\u0219oara venne instaurata l'amministrazione romena, dopo un'effimera indipendenza come \"Repubblica del Banato\", di cui era la capitale.\nIl 16 dicembre 1989 scoppi\u00f2 a Timi\u0219oara la rivoluzione che avrebbe portato alla caduta di Nicolae Ceau\u0219escu e del regime comunista rumeno. Tutto ebbe inizio con la protesta dei parrocchiani contro il trasferimento forzato del pastore calvinista L\u00e1szl\u00f3 T\u0151k\u00e9s; ai fedeli che manifestavano davanti alla parrocchia si unirono i passanti e in breve tempo la protesta si estese, raccogliendo nel centro della citt\u00e0 decine di migliaia di persone. In seguito a scontri sanguinosi, ci furono 73 morti e 253 feriti il 20 dicembre 1989. Gli avvenimenti di Timi\u0219oara portarono una settimana pi\u00f9 tardi alla caduta del regime di Ceau\u0219escu. L'11 marzo 1990 gli stessi gruppi che avevano contribuito alla riuscita della rivoluzione presentarono anche il documento programmatico della Proclamazione di Timi\u0219oara, che fu di ispirazione anche per altri movimenti civici, politici e culturali.\nMonumenti e luoghi d'interesse.\nTimi\u0219oara detiene il pi\u00f9 ampio numero di edifici storici della Romania, costituito dagli insiemi architettonici urbani dei quartieri Cetate, Iosefin e Fabric. La variet\u00e0 architettonica, le influenze del barocco viennese e il gran numero di parchi hanno valso a Timi\u0219oara il soprannome di \"Piccola Vienna\" e di \"Citt\u00e0 dei parchi\". Alcune delle pi\u00f9 importanti attrazioni turistiche sono:\nSociet\u00e0.\nEtnie e minoranze straniere.\nAbitanti:\nI tedeschi costituivano, fino alla seconda guerra mondiale, il gruppo etnico pi\u00f9 numeroso, ma nel corso del XX secolo la comunit\u00e0 si \u00e8 drasticamente ridotta passando dal 54,6% della popolazione cittadina del 1880 all'1,3% del 2011.\nLa comunit\u00e0 ucraina sta attualmente crescendo, in parte anche grazie alle agevolazioni di insegnamento in lingua ucraina.\nNegli anni recenti, gli investimenti di compagnie italiane hanno stimolato la creazione e la crescita di una comunit\u00e0 italiana (stimati tra le e le persone in tutto il distretto), nonch\u00e9 alla nascita di un Centro Culturale Italiano.\nReligione.\nTimi\u0219oara \u00e8 una citt\u00e0 con una delle pi\u00f9 diversificate strutture confessionali della Romania. Questo si deve in gran parte alla tradizione multietnica e multiconfessionale della citt\u00e0; tuttavia la tendenza a partire dal XX secolo \u00e8 stata nettamente a favore della religione ortodossa. A oggi circa l'80% degli abitanti si dichiara ortodosso mentre il 10% cattolico di rito romano. Seguono la religione pentecostale con fedeli (2,6%), riformata, con fedeli (approssimativamente 2%), battista con e greco-cattolica con fedeli. Sono presenti anche diverse altre comunit\u00e0 pi\u00f9 piccole, come quella ebraica, con una storia di 450 anni, adesso solo di circa 300 membri, la maggior parte anziani. 359 residenti si dichiarano atei.\nEconomia.\nTimi\u0219oara si afferm\u00f2 come importante centro economico nel XVIII secolo, con l'insediarsi dell'amministrazione asburgica. La colonizzazione con popolazioni tedesche, la diversificazione etnica e religiosa, la ricostruzione della cittadella ma anche il sistema legislativo favorevole alla propriet\u00e0 privata, determinarono il formarsi di un fitto tessuto di artigiani e commercianti. Questo tessuto di artigiani ha costituito per ben pi\u00f9 di 200 anni il segreto dello sviluppo economico della citt\u00e0. Quando la Rivoluzione industriale inizi\u00f2 a manifestare i propri effetti, Timi\u0219oara presentava tutti i requisiti per la sua affermazione. Un po' per volta furono introdotte tutte le pi\u00f9 moderne innovazioni del tempo. Le piccole botteghe artigiane lasciarono il posto a piccole e medie industrie. Altro grande vantaggio fu la realizzazione del Canale Bega. Questo permise un notevole sviluppo del commercio, permettendo il trasporto di merci via acqua; collegato al Danubio, permise il commercio tanto verso l'Europa, quanto verso il resto del mondo attraverso i porti sul Mar Nero. Nel 1857 a Timi\u0219oara arriv\u00f2 la ferrovia, completando cos\u00ec tutte le premesse necessarie ad uno sviluppo economico industriale moderno. Questo modello economico, sviluppatosi in modo organico per quasi 250 anni, ebbe fine nel 1948 con la nazionalizzazione, con la soppressione della propriet\u00e0 privata e l'instaurazione di un'economia di stato pianificata. Timi\u0219oara fu successivamente industrializzata in modo massiccio, seguendo tuttavia criteri ben diversi dallo sviluppo degli anni precedenti. Furono creati colossi industriali in diversi settori produttivi, in particolare nel settore dell'industria chimica e meccanica, la cui manodopera era assicurata attraverso la massiccia immigrazione in citt\u00e0 della popolazione rurale della zona e del resto del paese.\nDopo la caduta del regime comunista, nonostante il declino di alcuni settori economici tradizionali, sostituiti da attivit\u00e0 industriali pi\u00f9 moderne, il settore industriale di Timi\u0219oara continua ad assicurare pi\u00f9 del 3% della produzione industriale nazionale.\nCaratteristico delle economie di mercato avanzate, il terziario ricopre una percentuale sempre maggiore dell'economia della citt\u00e0.\nNegli ultimi anni l'economia di Timi\u0219oara ha conosciuto una crescita economica significativa, dovuta agli investimenti stranieri, in modo particolare nel settore dell'high tech. In un articolo del 2005 la rivista francese \"L'Expansion\" ha definito Timi\u0219oara \"vetrina economica della Romania\", riferendosi al gran numero di investimenti stranieri, considerati come una \"seconda rivoluzione\" che la citt\u00e0 sta vivendo.\nI capitali stranieri investiti a Timi\u0219oara provengono principalmente da Germania, Italia - il suo distretto \u00e8 detto \"l'ottava provincia veneta\" per l'alto numero di imprese regionali che qui hanno delocalizzato la produzione - e Stati Uniti.\nFra le maggiori industrie presenti si possono citare il produttore di pneumatici Continental, la compagnia statunitense Solectron (telefonia, elettronica), Dr\u00e4xlmaier (componenti auto per BMW e Audi), Linde AG (gas industriali), Procter &amp; Gamble (detergenti), Nestl\u00e9, Siemens e molte altre.\nInfrastrutture e trasporti.\nSul piano delle infrastrutture Timi\u0219oara \u00e8 un importante nodo della pi\u00f9 fitta rete ferroviaria della Romania, fatto che le assicura molti collegamenti con le diverse localit\u00e0 del Paese.\nLa principale stazione viaggiatori \u00e8 Timi\u0219oara Nord, costruita nel 1857. Altre stazioni importanti per il traffico locale sono Timi\u0219oara Est, Timi\u0219oara Ovest e Timi\u0219oara Sud. Da Timi\u0219oara esistono collegamenti internazionali diretti verso Belgrado, Budapest e Vienna. La citt\u00e0 \u00e8 inoltre collegata all'Italia mediante il treno Euronight Venezia, che parte da Venezia e giunge a Budapest, del quale alcune vetture proseguono da Timi\u0219oara per Mosca.\nIl trasporto automobilistico ha conosciuto una vera e propria esplosione dopo il 1990, sicch\u00e9 nel 2003, il livello di motorizzazione registrato a Timi\u0219oara era il pi\u00f9 alto di Romania, con una media di 361 autovetture ogni abitanti, contro solo 315 immatricolate nella capitale. Per questo motivo il traffico \u00e8 diventato uno dei principali problemi con cui si confronta la citt\u00e0, essendo le infrastrutture esistenti insufficienti a sopportare un traffico sempre pi\u00f9 elevato.\nGrande importanza ha il trasporto aereo: Timi\u0219oara dispone dell'Aeroporto di Timi\u0219oara-Traian Vuia, il secondo per dimensioni in Romania.\nLa RATT (\"Regia Autonoma de Transport Timi\u0219oara\"), azienda che svolge il servizio di trasporto pubblico in citt\u00e0, gestisce 15 autolinee, 11 tranvie e 9 filovie.\nAmministrazione.\nDal 2012 \u00e8 sindaco Nicolae Robu, esponente del Partito Nazionale Liberale.\nGemellaggi.\nTimi\u0219oara \u00e8 gemellata con le seguenti citt\u00e0:\nSport.\nCalcio.\nHanno rappresentato la citt\u00e0 sono il Chinezul Timi\u0219oara che \u00e8 stata la prima squadra a riuscire a vincere sei campionati di fila negli anni '20, e il Ripensia Timi\u0219oara che ha vinto quattro titoli nazionali e che oggi milita nella Liga II.\n\u00c8 stata sede del Fotbal Club Timi\u0219oara, societ\u00e0 di calcio che ha militato nella massima serie rumena vincendo anche due Coppe di Romania. Dopo la sua dissoluzione, nel 2012 cominci\u00f2 la diatriba tra due societ\u00e0 che si riconoscono come eredi sportive della squadra universitaria: il ACS Poli Timisoara, fondata nel 2012 e a cui appartiene di diritto il titolo sportivo della societ\u00e0 disciolta, e il ASU Politehnica Timisoara, societ\u00e0 creata dai tifosi che non considerano l'ACS Timisoara moralmente continuatrice della tradizione sportiva.\nRugby.\nLa citt\u00e0 \u00e8 rappresentata dal RCM Timi\u0219oara, partecipa al massimo campionato rumeno di rugby che ha vinto in pi\u00f9 occasioni, inoltre \u00e8 stata la prima squadra non di Bucarest a vincerlo. Dal 2014 fa parte del Saracens Global Network all'interno del progetto di promozione mondiale del rugby dei Saracens.\nTennis.\nDal 2004 fino al 2013 si \u00e8 giocato annualmente il Timi\u0219oara Challenger, il torneo faceva parte del ATP Challenger Series.\nPallacanestro.\nLe due squadre della citt\u00e0 sono BC Timisoara, che vanta la vittoria di due edizioni della Coppa di Romania, e Timba Timi\u0219oara.\nInfrastrutture sportive.\nSorge a Timisoara il secondo stadio pi\u00f9 grande della Romania, lo Stadio Dan P\u0103ltini\u0219anu ( spettatori), superato solo dall'Arena Na\u021bional\u0103 (), utilizzato per le partite di calcio pi\u00f9 importanti e per le partite internazionali di rugby.\nIl Palazzetto dello sport Sala Constantin Jude, conosciuta in passato come la Sala Olimpia, \u00e8 una sala multifunzionale utilizzata per squadre maschili e femminili di basket, pallavolo, pallamano e futsal. La capienza \u00e8 di posti. Nel 2015 ha ospitato la prima fase del Campionato europeo femminile di pallacanestro."}
{"id": "112161", "revid": "10005", "url": "https://it.wikipedia.org/wiki?curid=112161", "title": "Abominevole uomo delle nevi", "text": ""}
{"id": "112163", "revid": "1488558", "url": "https://it.wikipedia.org/wiki?curid=112163", "title": "L'interpretazione dei sogni", "text": "L'interpretazione dei sogni, edito in tedesco nel 1899, con il titolo \"Die Traumdeutung\", \u00e8 una delle opere di Sigmund Freud che sta alla base degli ulteriori sviluppi del pensiero del fondatore della psicoanalisi.\nL'opera segna il passaggio del metodo psicoanalitico, dalla semplice tecnica della libera associazione di idee al nuovo metodo che privilegi l'attivit\u00e0 onirica per accedere ai contenuti inconsci della psiche.\nAll'uscita di quest'opera il sogno era relegato ai margini degli interessi psicologici e gli veniva negata addirittura una validit\u00e0 psichica; ci\u00f2 aiuta a comprendere quanto il volume freudiano fosse rivoluzionario, accolto parimenti con interesse e con sprezzanti critiche dal panorama culturale e scientifico dell'epoca.\nTemi.\nContenuto manifesto.\nSi definisce \"contenuto manifesto\" quella parte del sogno che viene raccontata al risveglio da parte del sognatore; in sostanza, la storia e gli elementi del sogno per come vengono espressamente ricordati dal sognatore. Gli elementi che compongono tale \"storia\" sono simbolici, e devono essere interpretati analiticamente per poter arrivare al significato \"profondo\" del sogno stesso.\nFreud ha individuato, elencato ed analizzato tutta una serie di regole secondo cui i sogni si formano, oscurando i contenuti inconsci e permettendo loro, cos\u00ec camuffati, di arrivare alla coscienza. Utilizzando quelle stesse regole \u00e8 possibile decriptare il sogno partendo dal contenuto manifesto (cio\u00e8 dal racconto del sognatore).\nContenuto latente.\nIl \"contenuto latente\" di un sogno viene distinto dagli elementi simbolici \"mascherati\" che vengono indicati con il termine \"contenuto manifesto\". Attraverso l'interpretazione analitica dei simboli contenuti nel sogno si riesce ad arrivare alla ricostruzione dei contenuti inconsci che, altrimenti, non potrebbero apparire alla coscienza.\nLe leggi che regolano i sogni.\nSigmund Freud fu il primo a formulare una \"teoria dei sogni\" che potesse aiutare nell'interpretazione di questi ultimi. Per Freud vi erano una serie di leggi che regolavano la formazione del contenuto manifesto di un sogno. Capendo come si formavano i sogni era possibile, usando le stesse leggi, decriptarne il contenuto latente.\nTali leggi sono:\nTutto il complesso \"lavoro onirico\", cio\u00e8 il lavoro della censura durante il sonno, \u00e8 volto a mascherare i reali contenuti dell'inconscio. Il sogno si presenta dunque come l'espressione travestita deformata di un desiderio rimosso. Inoltre il sogno \u00e8 sempre collegato a un fatto emotivo della primissima infanzia sprofondato nell'inconscio.\nLa lunga storia della decifrazione dei sogni.\nL'incipit della \"Traumdeutung\" \u00e8 dedicato a documentare come il desiderio di riuscire a cogliere il significato misterioso dei sogni non \u00e8 una novit\u00e0 di cui la psicoanalisi ha il merito, ma che questa esigenza \u00e8 connaturata alla specie allorch\u00e9 raggiunge un certo grado di civilizzazione. Infatti l'attitudine a mettere in chiaro il senso oscuro dei sogni affonda nella pi\u00f9 lontana antichit\u00e0 (a partire dall'attivit\u00e0 degli interpreti di sogni dei Templi di Esculapio nella Grecia arcaica, e degli oniromanti in tutto il vicino Oriente antico, come riportato anche dalla Bibbia - cfr. l'episodio di Giuseppe e del \"Sogno del Faraone\"; e a partire dall'opera del II secolo d.C. di Artemidoro di Daldi \"Interpretazione dei Sogni\").\nFreud rileva come molte delle teorie fossero incomplete, lacunose, non suffragate da prove e facilmente controvertibili, e che nessuna di esse riuscisse a spiegare il meccanismo intimo che nel sonno porta alla formazione del sogno, arrivando anche a sostenere che le pi\u00f9 antiche teorie, tra cui quelle che hanno eco nella cultura popolare o nei poeti, fossero pi\u00f9 simili al vero di quelle presentate da filosofi e scienziati.\nTeoria del sogno.\nIl motore dei sogni secondo Freud sono i desideri inconsci, e questo \u00e8 il pilastro su cui si basa la sua teoria.\nTali desideri, appunto inconsci e non accessibili all'Io, operano ancora all'interno della psiche umana; durante il sonno rafforzano i loro effetti per via della minore attivit\u00e0 della coscienza, e hanno dunque l'occasione di emergere sotto forma di immagine onirica.\nFreud distingue il \"contenuto manifesto\", ovvero la situazione o la scena che appaiono direttamente in sogno, e il \"contenuto latente\", ovvero ci\u00f2 a cui il sogno \"nascostamente\" allude. Freud spiega la differenza con il fatto che il sogno rappresenta la soddisfazione di un desiderio spesso inaccettabile all'Io del soggetto; di conseguenza il contenuto latente viene trasformato in modo da non risultare riconoscibile, ed eludere in questo modo la censura applicata dal Super-Io del soggetto sognante.\nFreud inoltre ipotizza che il sogno tragga origine spesso da residui psichici diurni, cio\u00e8 da materiale ed impressioni indifferenti o non completamente elaborati, ma che tali residui non sarebbero in grado di portare alla formazione del sogno se non si rafforzassero con un desiderio inconscio, per lo pi\u00f9 infantile, in grado di amplificarlo e portarlo all'attenzione della coscienza.\nSecondo lui il sogno \u00e8 una \"realizzazione velata di desideri inibiti\", cio\u00e8 espressione di desideri che la coscienza disapprova e che non vuole siano rivelati. La coscienza esercita infatti una censura psichica impedendo a quei contenuti di emergere.\nUno degli elementi storicamente fondanti e correlati della psicoanalisi fu proprio lo sviluppo della tecnica della libera associazione, attraverso la quale Freud cercava di raccogliere informazioni sul significato latente dei sogni raccontati dai propri pazienti.\nSe il pensiero cosciente opera per concetti, il sogno secondo Freud procede per immagini, ed \u00e8 caratterizzato dall'assenza di ordine, coerenza sia logica che oggettiva, senso comune, senso etico e senso estetico. Meglio dell'autosservazione \"diurna\", il sogno \u00e8 il migliore mezzo per conoscere se stessi, ma non per verificare il proprio orientamento omosessuale.\nL'immaginario erotico non permette di accertare la preferenza sessuale nemmeno allo psicoterapeuta, incrementa l'ansia e perde valore se \u00e8 usato come luogo simbolico di esame, analisi e verifica del proprio orientamento.\nCritica alla teoria freudiana dei sogni.\nCon l'avvento di tecnologie di scansione cerebrale non invasive, sconosciute ai tempi di Freud, \u00e8 stata indagata con metodo scientifico la teoria freudiana che non ha trovato conferme, se non per il fatto, allora innovativo, di avere riconosciuto che il sogno \u00e8 un meccanismo esclusivamente interno al nostro cervello.\nLo psichiatra statunitense Allan Hobson respinge l'idea che i sogni esprimano necessariamente significati profondi o nascosti. Secondo i suoi studi, i sogni sono creati quando gli impulsi neuronali generati casualmente dal tronco encefalico raggiungono la corteccia cerebrale durante il sonno REM. La corteccia tenta di dare un senso agli input casuali che sta ricevendo, e questa genera i sogni."}
{"id": "112165", "revid": "466539", "url": "https://it.wikipedia.org/wiki?curid=112165", "title": "Twiggy Lawson", "text": "Biografia.\nNata a Neasden, sobborgo di Londra, viene scoperta, all'et\u00e0 di 16 anni, da Justin de Villeneuve, che la nota da un parrucchiere dove lavora come shampista; ne diviene il fidanzato e, ben presto, il manager, intuendo in lei \"il volto nuovo\" che la \"Swinging London\" degli anni '60 attendeva, la lancia con il soprannome di \"Twiggy\" (\"stecchino\"), in esplicito riferimento alla sua magrezza adolescenziale. Divenuta maggiorenne, rompe con de Villeneuve e amplia i suoi orizzonti, apparendo come attrice e cantante, soprattutto nel film \"Il boy friend\" (1971), diretto da Ken Russell. Da allora recita in diversi ruoli, sia sul palco che davanti alla cinepresa.\nNel corso degli anni '60 e '70 ottiene le copertine delle riviste pi\u00f9 prestigiose, quali \"Vogue\", \"Elle\", \"Tatler\" , \"Seventeen\", \"Interview\" e tante altre. Twiggy raggiunge una celebrit\u00e0 inimmaginabile allorch\u00e9 Mary Quant decide di affidare alla sua immagine il lancio della minigonna. Nel 1983 Twiggy debutta a Broadway, diretta e affiancata da Tommy Tune, nel musical \"My One and Only\", basato sulle musiche di Gershwin; ottiene una nomination ai Tony Award. Compare sulla copertina dell'album \"Pin Ups\" (1973) di David Bowie, assieme allo stesso cantante.\nNel film \"The Blues Brothers\" (1980) interpreta una ragazza cui Elwood d\u00e0 un appuntamento in un'area di servizio; ma lo attender\u00e0 invano in quanto quest'ultimo sar\u00e0 in fuga, col fratello Jake, per Chicago. Twiggy partecipa a una puntata del \"Muppet Show,\" tra i versi di approvazione dei personaggi animati. \u00c8 stata dalla 5\u00aa alla 9\u00aa stagione un giudice del concorso \"America's Next Top Model\", condotto da Tyra Banks.\nVita privata.\nNel 1977 spos\u00f2 l'attore Michael Witney. La coppia ha avuto una figlia, Carly, nata nel 1978. Witney mor\u00ec improvvisamente, per un attacco cardiaco, nel 1983. Nel 1988 Twiggy spos\u00f2 l'attore Leigh Lawson a Sag Harbor, Long Island. Lawson ha adottato la figlia di Twiggy, che ha preso il suo cognome.\nOmaggi.\nIl suo nome \u00e8 stato utilizzato come pseudonimo da Twiggy Ramirez, bassista della \"band\" statunitense Marilyn Manson, in cui quasi tutti i componenti associano il nome di una \"top model\" al cognome di un \"serial killer\"."}
{"id": "112170", "revid": "79227", "url": "https://it.wikipedia.org/wiki?curid=112170", "title": "Swinging London", "text": "Swinging London \u00e8 un termine che viene genericamente applicato a un insieme di tendenze e dinamiche che si svilupparono in Gran Bretagna (e a Londra in particolare) tra la met\u00e0 e la fine degli anni '60. Esse puntavano nella direzione di una rivoluzione culturale connessa con ottimismo ed edonismo, e portarono a nuove creazioni nel campo della musica, della moda, della fotografia, del cinema, della pop art.\nTra i suoi elementi chiave figurano i Beatles (come artefici principali della \"British invasion\" della musica), la minigonna di Mary Quant, modelle come Twiggy e Jean Shrimpton, la subcultura Mod, l'attivismo politico del movimento anti-nucleare e la liberazione sessuale. Alcuni dei suoi luoghi iconici furono King's Road, Kensington e Carnaby Street.\nContesto.\nNegli anni '60 Londra sub\u00ec una \"metamorfosi da una oscura e sudicia capitale postbellica a un lucente epicentro di stile\". Le cause del fenomeno stanno probabilmente nel miracolo economico del secondo dopoguerra e nel gran numero di giovani in citt\u00e0, dovuto al baby boom degli anni '50 e ad altre cause quali il progressivo disgregarsi dell'impero britannico, che port\u00f2 numerosi giovani delle colonie a riversarsi nella capitale. Ulteriori contributi vennero da altre circostanze, quali l'abolizione del servizio militare nel 1960, in seguito alla quale i giovani godevano di maggior libert\u00e0 e meno responsabilit\u00e0 della generazione precedente, e la possibilit\u00e0 di accesso all'universit\u00e0, nel Regno Unito, anche a ceti non particolarmente facoltosi. La \"Swinging London\" fu comunque un fenomeno che influenz\u00f2 soprattutto la popolazione giovanile proveniente dalla classe media.\nOrigini del nome.\nIl termine \"swinging\" deriva dall'inglese \"to swing\" (\"oscillare\" o \"dondolare\") e significa dunque \"oscillante\" o \"dondolante\". Veniva usato fin dai primi anni '60 per indicare qualcosa che oscilla seguendo le mode del momento. Gi\u00e0 nel 1965, in effetti, Diana Vreeland di \"Vogue\" aveva affermato che Londra era \"the most swinging city in the world at the moment\". Fu per\u00f2 probabilmente la copertina della rivista \"Time\" del 15 aprile 1966, che definiva Londra \"The Swinging City\", a consacrare l'espressione. In un articolo di Piri Halasz (\"Great Britain: You Can Walk Across It on the Grass\"), la rivista dichiarava Londra il centro globale di creativit\u00e0, edonismo ed entusiasmo giovanile: \"London has burst into bloom. It swings; it is the scene\".\nMusica.\nLa musica della \"Swinging London\" includeva artisti quali Beatles, Rolling Stones, Kinks, Who, Small Faces, Animals, Dusty Springfield, Lulu, Cilla Black, Sandie Shaw e altri artisti della cosiddetta \"British Invasion\". Anche il rock psichedelico di gruppi quali Pink Floyd, Cream, Procol Harum, Soft Machine, The Jimi Hendrix Experience e Traffic aument\u00f2 significativamente la propria popolarit\u00e0. Questa musica veniva suonata nel Regno Unito in TV in programmi come \"Top of the Pops\" e \"Ready Steady Go!\", oltre che su stazioni radio come Radio Luxembourg, Radio Caroline, Radio Londra e dal 1967 anche BBC Radio One.\nNel 1967 fu pubblicato il documentario di Peter Whitehead \"Tonite Let's All Make Love in London\", considerato rappresentativo della cultura \"swinging\", che mostra parecchia musica, con la partecipazione tra gli altri dei Pink Floyd, e interviste a celebrit\u00e0.\nCinema.\nLa \"Swinging London\" influenz\u00f2 anche il cinema britannico, che, secondo il \"British Film Institute\", \"vide un sviluppo in sperimentazione formale, libert\u00e0 di espressione, colore, commedia\". Durante questo periodo, \"creativi di tutti i tipi gravitavano attorno alla capitale, da artisti e scrittori a editori di riviste, fotografi, pubblicitari operatori e produttori\".\nIl fenomeno fu evidenziato in molte pellicole del tempo, tra cui \"Darling\" (1965), \"Le ragazze del piacere\" (1965), \"Non tutti ce l'hanno\" (1965), \"Blow-up\" di Michelangelo Antonioni (1966), \"Alfie\" (1966), \"Morgan matto da legare\" (1966), \"Georgy, svegliati\" (1966), \"La truffa che piaceva a Scotland Yard\" (1966), \"I ribelli di Carnaby Street\" (1967), \"James Bond 007 - Casino Royale\" (1967), \"Ci divertiamo da matti\" (1967), \"La scuola della violenza\" (1967), \"Il mio amico il diavolo\" (1967), \"Poor Cow\" (1967), \"Joanna\" (1968), \"L'incredibile affare Kopcenko\" (1968), \"Le incredibili avventure del signor Grand col complesso del miliardo e il pallino della truffa\" (1969), \"Il cervello\" (1969), \"Se \u00e8 marted\u00ec deve essere il Belgio\" (1969), \"La ragazza del bagno pubblico\" (1970) e \"Sadismo\" (1970).\nModa.\nPersonaggio chiave del periodo fu la stilista Mary Quant, inventrice della minigonna, che contribu\u00ec molto a rinnovare il \"look\" femminile britannico. Un'icona di questo periodo fu infatti Jean Shrimpton, ai tempi una delle pi\u00f9 fotografate e pagate top model al mondo, che acquis\u00ec fama internazionale per la sua capacit\u00e0 di incarnare proprio quel tipo di \"look\", con minigonna e lunghi capelli lisci. Tali caratteristiche influenzarono poi la moda statunitense a partire dal 1964, in seguito alla cosiddetta \"British Invasion\" della musica britannica negli Stati Uniti, diventando quindi popolari anche oltreoceano.&lt;ref name=\"Hibbert/HistoryOfRock\"&gt;&lt;/ref&gt; Altre conosciute modelle del periodo associate alla \"Swinging London\" furono Twiggy, Veruschka, Peggy Moffitt e Penelope Tree."}
{"id": "112174", "revid": "287204", "url": "https://it.wikipedia.org/wiki?curid=112174", "title": "Esami imperiali", "text": "Gli esami imperiali (), nella Cina dinastica, costituivano il sistema con cui venivano selezionati, tra la popolazione dell'Impero cinese, i funzionari dell'apparato burocratico statale. \nStoria.\nDurante la dinastia Han (206 a.C. - 221 d.C.) si ebbe la prima forma di sistema degli esami con l'Universit\u00e0 Imperiale (Wudi nel 124 a.C.), prima forma di esami scritti.\nDalla sua istituzione nel 605 sotto la dinastia Sui a partire dal 595 si svolsero i primi esami scritti - tenuti dal Ministero del Personale - per l'attribuzione del titolo di \"xiuzai\" (\"ingegno fiorente\"); negli anni successivi furono organizzati altri tipi di esami per l'attribuzione dei titoli di \"mingjing\" (\"esperto nei Classici\") e di \"jinshi\" (\"studioso introdotto\"). L'esame pi\u00f9 importante era quello per il titolo di \"xiucai\", che richiedeva conoscenza pi\u00f9 ampie e pi\u00f9 generali; la padronanza di determinate opere classiche e l'abilit\u00e0 nella composizione letteraria erano rispettivamente i requisiti necessari per potere conseguire i titoli di \"mingjing\" e di \"jinshi\".\nGli esami per la selezione dei funzionari si inquadravano nell'ambito della politica centralizzatrice perseguita dai Sui. Se il loro obiettivo era in parte quello di favorire l'ingresso nell'apparato burocratico di persone dotate e capaci, provenienti da ogni regione dell'Impero, sarebbe errato ritenere che essi potessero incidere in modo rilevante sulla base sociale da cui provenivano i funzionari. Nel periodo Tang (618 - 907) si and\u00f2 sviluppando e consolidando un sistema di reclutamento attraverso gli esami, gi\u00e0 attuato con la dinastia precedente. \u00c8 stato rilevato che fu soprattutto l'imperatrice \"Wu Zetian\" a promuovere la riorganizzazione di tale sistema e a favorire la formazione di un nuovo corpo di funzionari con una coscienza comune fondata sul medesimo tipo di educazione e sulla consapevolezza del valore superiore della cultura come strumento di elevazione sociale. Grazie al prestigio di cui godevano, i funzionari provvisti di titoli accademici, bench\u00e9 costituissero una minoranza all'interno dell'apparato burocratico, finirono col monopolizzare le cariche pi\u00f9 elevate che in passato erano state appannaggio dell'alta borghesia. Lo sviluppo del sistema di reclutamento attraverso gli esami costitu\u00ec uno strumento di cui si serv\u00ec l'imperatrice Wu per sviluppare la sua politica centralizzatrice, lei impose come testo obbligatorio nel 693 un proprio componimento (Norme per i funzionari, Chengui) in cui la relazione tra il sovrano e il ministro veniva posta al di sopra di quello tra padre e figlio.\nGli esami regolari \"keju\" si tenevano di norma una volta l'anno e potevano essere di venti tipi diversi. I principali tuttavia erano cinque e i pi\u00f9 importanti dei quali permettevano di conseguire i titoli di (\"esperto nei Classici\") (\"mingjing\") e di (\"studioso introdotto\") (\"jinshi\"); per superare tali esami, era necessario dimostrare una vasta erudizione sui Classici confuciani e una notevole abilit\u00e0 letteraria. Verso la fine della dinastia, il titolo di jinshi divenne il pi\u00f9 ambito e il pi\u00f9 prestigioso. Gli altri esami pi\u00f9 o meno comuni erano quelli che accertavano l'abilit\u00e0 calligrafica o le conoscenze matematiche e giuridiche, e in generale non consentivano l'accesso a cariche elevate. I candidati agli esami potevano essere aristocratici o figli di funzionari, oppure potevano essere presentati dai Prefetti, i quali avevano il compito di verificarne preliminarmente la preparazione.\nIl numero dei candidati era di volta in volta fissato dal governo sulla base di un principio di distribuzione territoriale. Accanto agli esami regolari, si tenevano anche delle prove \"irregolari\" (\"zhiju\"), riservate di norma a un numero molto limitato di candidati, proposti da alti dignitari o dai Prefetti. Il superamento degli esami o la conclusione degli studi in una delle scuole della capitale conferivano lo status di funzionario, ma non comportavano automaticamente l'assegnazione di una carica effettiva. Il sistema degli esami dur\u00f2 1 300 anni fino alla sua abolizione nel 1905 sotto i Qing, alla fine dell'et\u00e0 imperiale. \nPer assicurare l'obiettivit\u00e0 della valutazione, i candidati erano identificati con numero invece che con il nome, e i testi prodotti durante l'esame venivano riscritti da una terza persona prima di essere valutati, per mascherare la grafia dell'esaminato. Il sistema ha promosso per secoli una certa mobilit\u00e0 delle classi sociali. Creava anche un divario tra gli intellettuali educati nel confucianesimo classico e le persone di ordinaria estrazione sociale. Comunque, durante alcune dinastie, il sistema degli esami imperiali fu abolito, semplicemente mettendo in vendita i posti dei funzionari, cosa che increment\u00f2 la corruzione e abbass\u00f2 il livello di moralit\u00e0 dell'apparato statale.\nAd esempio, il sistema degli esami fu abbandonato per un certo periodo di tempo durante la dinastia Yuan e durante il regno celeste di Taiping. L'abolizione definitiva avvenne dopo la caduta della dinastia Qing, anche se continuano a esistere procedure e istituti simili, come l'esame Yuan nella Repubblica cinese (Taiwan).\nFunzione sociale.\nVerso la fine della Cina imperiale, lo stato delle \u00e9lite di livello locale era ratificato da un contratto con il governo centrale, che manteneva un monopolio sui titoli pi\u00f9 prestigiosi della societ\u00e0. Il sistema di esami e i metodi di arruolamento per la burocrazia centrale erano dei meccanismi importanti attraverso i quali il governo centrale manteneva la fedelt\u00e0 delle \u00e9lite a livello locale. La fedelt\u00e0, a sua volta, assicurava l'integrazione dello stato cinese e ostacolava le tendenze verso autonomie regionali o la rottura del sistema centralizzato. Il sistema di esami distribuiva i suoi premi secondo quote provinciali e prefetturali, un sistema che implicava un arruolamento dei funzionari imperiali dall'intero paese, in numeri grosso modo proporzionali alla popolazione di ciascuna provincia. \u00c9lite di tutta la Cina, anche nelle regioni periferiche svantaggiate, avevano l'opportunit\u00e0 di superare gli esami e raggiungere i benefici risultanti dall'ufficio detenuto.\nIl sistema di esami serviva inoltre a mantenere l'unit\u00e0 culturale e il consenso sui valori di base. L'uniformit\u00e0 dei contenuti degli esami significava che la classe dirigente attraverso tutta la Cina veniva formata agli stessi valori. Anche se titoli e posti erano appannaggio solo di una piccola percentuale (circa il 5%) di coloro che li sostenevano, lo studio, l'auto-indottrinamento e la speranza di un'eventuale vittoria a un successivo esame serviva a sostenere gli interessi di coloro che li prendevano. Chi non riusciva a passare non perdeva ricchezza o levatura sociale a livello locale; come credenti dediti all'ortodossia confuciana, essi, pur senza i benefici degli incarichi di stato, servivano come insegnanti, patroni delle arti, e gestori di progetti locali come opere di irrigazione, scuole o istituti caritatevoli.\nVerso la fine della Cina tradizionale, per questo, l'educazione veniva valutata in parte perch\u00e9 poteva venir eventualmente ripagata nel sistema di esami. Risultato complessivo di questo sistema di esami (e degli studi a essi associati) era l'uniformit\u00e0 culturale - identificazione degli istruiti con valori e obiettivi nazionali piuttosto che regionali. Questa consapevole identit\u00e0 nazionale \u00e8 alla base del nazionalismo, cos\u00ec importante nella politica della Cina nel XX secolo.\nTipologie.\nI tipi di attestato erano i seguenti (durante i Qing):"}
{"id": "112175", "revid": "2090591", "url": "https://it.wikipedia.org/wiki?curid=112175", "title": "Battuta (spettacolo)", "text": "La battuta \u00e8 una frase di un copione o improvvisata pronunciata da uno dei personaggi di un film, di un'opera teatrale, di un cartone animato, di uno sceneggiato televisivo o radiofonico, e in qualsiasi opera che preveda la recitazione per un pubblico. La battuta pu\u00f2 essere una frase brevissima o una parte anche molto estesa; quando una battuta \u00e8 sufficientemente lunga essa viene detta anche monologo, un insieme di battute di personaggi diversi vanno a formare un dialogo.\nIl personaggio \u00e8 interpretato da un attore (o da un doppiatore), che ha il compito di recitare la battuta, interpretandola seguendo le indicazioni di un regista. La battuta pu\u00f2 quindi essere intesa come la frase scritta che dovr\u00e0 essere pronunciata, oppure come la frase che \u00e8 stata gi\u00e0 pronunciata dall'attore e udita dallo spettatore. Nel fumetto la battuta rimane scritta su carta, racchiusa nelle caratteristiche \"nuvolette\".\nPu\u00f2 essere di vario genere (comica, drammatica, sarcastica, etc.), pu\u00f2 avere un senso compiuto o meno (pu\u00f2 cio\u00e8 rimanere \"aperta\", come se terminasse con dei puntini di sospensione), ha una lunghezza variabile (dal monosillabo a decine di parole), pu\u00f2 essere interpretata con varie intonazioni ed intensit\u00e0 della voce: dal sussurro al grido, dalla domanda al secco \"No!\", dalla rassicurazione affettuosa al severo rimprovero, dalla dichiarazione d'amore all'insulto pi\u00f9 offensivo, etc.\nIn sceneggiature o copioni.\nAll'interno di una sceneggiatura o di un copione, una battuta \u00e8 ci\u00f2 che un personaggio dice senza che altri personaggi si inseriscano. il codice standard con cui viene scritta impone che all'inizio della stessa ci sia il nome del personaggio che parla. Non vengono quindi utilizzate le locuzioni tipiche dei romanzi come \"egli disse\".\nLa battuta nella storia.\nSolo recentemente agli attori che recitano viene consegnato il copione con tutte le battute. Ai tempi del teatro elisabettiano, ogni attore riceveva esclusivamente il suo foglio con solo le battute del personaggio e i finali degli attacchi degli altri personaggi. \nCi\u00f2 avveniva per tre ragioni: \nAi tempi del teatro elisabettiano non esisteva l'idea della costruzione del personaggio e quindi l'attore non necessitava di conoscere l'evoluzione personale degli altri personaggi."}
{"id": "112176", "revid": "287204", "url": "https://it.wikipedia.org/wiki?curid=112176", "title": "Gael", "text": ""}
{"id": "112177", "revid": "110157", "url": "https://it.wikipedia.org/wiki?curid=112177", "title": "Ga\u00ebl", "text": "Ga\u00ebl (Gwazel in lingua bretone) \u00e8 un comune francese di 1.601 abitanti situato nel dipartimento dell'Ille-et-Vilaine nella regione della Bretagna.\nOrigine del nome.\nNome proveniente dalla cultura Gaelica, di origine celtica. Esiste anche al femminile, scritto Gaelle."}
{"id": "112181", "revid": "767487", "url": "https://it.wikipedia.org/wiki?curid=112181", "title": "Sade Adu", "text": "Il suo nome \u00e8 pronunciato (\"shah-day\"). Insieme a Paul S. Denman, Andrew Hale, e Stuart Matthewman, ha acquisito fama mondiale come cantante della band inglese Sade.\nBiografia.\nSade \u00e8 nata da padre nigeriano e madre britannica. Poco dopo la sua nascita, la famiglia si \u00e8 trasferita in Inghilterra, risiedendo prima a Clacton-on-Sea quindi, dal 1984, a Camden Town presso Londra.\nLa sua carriera musicale \u00e8 cominciata come cantante di due gruppi funk britannici, \"Arriva\" e \"Pride\", prima di dar vita al gruppo che porta il suo nome, presentato per la prima volta nel 1984 durante lo show \"The Tube\" di Channel 4.\nA seguito di una breve esperienza come stilista di abbigliamento maschile e come modella part-time, Adu ha iniziato a cantare come supporto vocale nella band Pride. La crescente attenzione da parte di etichette discografiche l'ha condotta, insieme ad altri membri della band, a formare una nuova band con il suo nome, Sade. A seguito di un contratto discografico con la Epic Records, la band ha pubblicato il proprio album di debutto \"Diamond Life\" (1984), il quale ha venduto oltre sei milioni di copie, diventando uno degli album di debutto pi\u00f9 venduti degli anni '80, e l'album di debutto pi\u00f9 venduto in assoluto da una vocalist donna britannica.\nDopo l'uscita dell'album di debutto, la band ha pubblicato una serie consecutiva di album best seller. Il loro secondo album \"Promise\" \u00e8 stato pubblicato nel 1985 e ha raggiunto la posizione numero uno nella UK Albums Chart, nella US Billboard 200 ed \u00e8 riuscito a vendere quattro milioni di copie solo negli Stati Uniti. Successivamente, Sade ha debuttato anche al cinema nel film britannico \"Absolute Beginners\" (1986), prima della pubblicazione di due altri album della band, \"Stronger Than Pride\" (1988) e \"Love Deluxe\" (1992). Dopo l'uscita del quinto album, \"Lovers Rock\" (2000), la band \u00e8 rimasta inattiva per 10 anni, durante i quali Sade ha cresciuto la figlia. Dopo la pausa la band \u00e8 tornata con il suo sesto album, \"Soldier of Love\" (2010), che \u00e8 diventato un successo commerciale e mondiale vincendo un Grammy Award.\nSecondo la Recording Industry Association of America (RIAA) le vendite certificate ammontano a 23,5 milioni di unit\u00e0 vendute negli Stati Uniti e pi\u00f9 di 50 milioni di unit\u00e0 in tutto il mondo. La band \u00e8 stata classificata al numero 50 sulla lista di VH1 dei \"100 pi\u00f9 grandi artisti di tutti i tempi\". Nel 2002 Adu \u00e8 stata insignita del titolo di Ufficiale dell'Ordine dell'Impero Britannico per i servizi resi alla musica, e ha dichiarato che il suo premio \u00e8 stato \"un grande gesto per me e tutte le donne nere in Inghilterra\". Nel 2010 The Sunday Times l'ha designata miglior solista d'Inghilterra di tutti i tempi. Nel 2012 Sade si \u00e8 piazzata al numero 30 della classifica delle \"100 donne pi\u00f9 grandi della musica\" di VH1.\nSade \u00e8 apparsa in film quali \"Absolute Beginners\" (1986) e nella telenovela brasiliana \"Um Anjo Caiu do C\u00e9u\"."}
{"id": "112182", "revid": "767487", "url": "https://it.wikipedia.org/wiki?curid=112182", "title": "Sade (gruppo musicale)", "text": "I Sade () sono un gruppo musicale jazz-pop britannico, che prende il nome dalla propria leader Sade Adu. La loro musica fonde elementi di R&amp;B, soul music, jazz e soft rock.\nL'album di debutto, \"Diamond Life\", fu pubblicato nel 1984 e raggiunse la seconda posizione nella Official Albums Chart britannica, con oltre 1,2 milioni di copie vendute nel solo Regno Unito. L'album si aggiudic\u00f2 anche il BRIT Award per il miglior album britannico del 1985. L'album fu un successo internazionale, raggiungendo la prima posizione in diversi Paesi e la top ten negli Stati Uniti, dove vendette oltre 4 milioni di copie. A fine 1985 i Sade pubblicarono il loro secondo album, \"Promise\", che arriv\u00f2 al numero 1 sia nel Regno Unito che negli Stati Uniti. L'album fu certificato nel Regno Unito con il doppio disco di platino dalla BPI e negli USA con il quadruplo disco di platino dalla RIAA. Nel 1986 la band vinse il Grammy Award al miglior artista esordiente. Nel 2002 Sade ha vinto un Grammy con l'album \"Lovers Rock\" nella categoria \"Best Pop Vocal Album; for solo artists, duos or groups\" .\nIl sesto album registrato in studio, \"Soldier of Love\", fu pubblicato l'8 febbraio 2010 a raggiunse il n. 4 in Inghilterra ed il n. 1 negli Stati Uniti. Nel 2011 la band ha vinto il quarto Grammy Award per la \"miglior performance R&amp;B\".\nSecondo la RIAA Sade ha venduto 23,5 milioni di copie negli USA ed oltre 50 milioni di copie in tutto il mondo. L'emittente televisiva VH1 li ha messi al 50\u00ba posto nell'elenco dei cento migliori artisti di tutti i tempi.\nStoria.\nAnni Ottanta.\nIl gruppo fu fondato a Londra nel 1982 da alcuni membri di una band latin soul, i \"Pride\": Sade Adu, Stuart Matthewman e Paul Spencer Denman, insieme a Paul Anthony Cook, crearono un progetto parallelo e cominciarono a scrivere materiale proprio. Il gruppo fu chiamato \"Sade\" dal nome della loro cantante, Sade Adu, ed esord\u00ec nel dicembre 1982 al Ronnie Scott's Club di Londra, come gruppo spalla dei \"Pride\". Nel maggio 1983 il gruppo fece la prima performance live negli Stati Uniti al \"Danceteria Club\" di New York City. Andrew Hale entr\u00f2 nella band nel 1983, mentre nel 1984 ne usc\u00ec Paul Cook. Gli Sade ricevettero molte pi\u00f9 attenzioni dai media e dalle etichette discografiche di quanto non facessero i Pride ed alla fine se ne distaccarono totalmente. Il 18 ottobre 1983 i Sade firmarono un contratto con la Portrait Records (che nel 1986 fu poi assorbita dall'etichetta sorella, la Epic Records).\nNel febbraio 1984 i Sade fecero uscire il loro primo singolo, \"Your Love Is King\", che entr\u00f2 nella top ten. Un secondo singolo, \"When Am I Going to Make a Living\", fece invece fatica ad entrare tra le prime 40: ma l'album di esordio del gruppo, \"Diamond Life\", pubblicato nel luglio 1984, raggiunse la seconda posizione nella Brit Chart, restando per oltre sei mesi nella top ten britannica, ricevendo alla fine il quadruplo disco di platino dalla BPI. \"Diamond Life\" vinse anche il BRIT Award per il miglior album britannico del 1985. La band affront\u00f2 il suo primo grande tour inglese, con l'aggiunta di Dave Early alla batteria, Martin Ditcham alle percussioni, Terry Bailey alla tromba e Gordon Matthewman al trombone. Dall'album fu tratto un terzo singolo, \"Smooth Operator\", accompagnato da un video diretto da Julian Temple. Il singolo fu il loro primo successo americano nella primavera del 1985, spingendo l'album nella top ten americana. Sempre nel 1985 il gruppo ricevette due nomination agli MTV Video Music Awards, nelle categorie \"Miglior Video Femminile\" e \"Miglior artista emergente\". Il 13 luglio 1985 i Sade si esibirono allo Stadio di Wembley di Londra in occasione del Live Aid. Sade Adu divenne la prima artista di origine africane ad essersi mai esibita davanti ad un pubblico di 75.000 persone, oltre ad un'audience televisiva stimata attorno a 1,4 miliardi di persone in 170 paesi.\nA fine 1985 i Sade pubblicarono il loro secondo album, \"Promise\", che raggiunse il numero uno sia nel Regno Unito che negli Stati Uniti. Ricevette il doppio disco di platino dalla BPI nel Regno Unito ed il quadruplo disco di platino dalla RIAA negli USA. Nel 1986 Adu ricevette una nomination agli American Music Awards come \"Miglior artista soul/R&amp;B femminile\", mentre la band vinse un Grammy Award al miglior artista esordiente. Il 28 giugno 1986, dopo il tour, il gruppo si esib\u00ec all'Artists United Against Apartheid al Freedom Festival di Clapham Common, a Londra. Nel 1987 la band ricevette la nomination per un Grammy Award per la \"miglior performance vocale R&amp;B di un duo o di un gruppo\" per l'album \"Promise\".\nIl terzo album, \"Stronger Than Pride\", fu pubblicato nel maggio 1988: raggiunse la terza posizione nel Regno Unito e fu certificato con un disco di platino dalla BPI. L'album fu preceduto dal singolo \"Paradise\", che entr\u00f2 nella Top 30 britannica e nella Top 20 americana. La band affront\u00f2 nuovamente un tour mondiale con l'aggiunta di Blair Cunningham alla batteria, Martin Ditcham alle percussioni, Leroy Osbourne alla voce, Gordon Hunte alla chitarra, James McMillan alla tromba e Jake Jacas al trombone e voce. Nel 1989 Sade Adu ricevette una nomination agli American Music Award come \"Miglior artista soul/R&amp;B femminile\".\nAnni Novanta.\nIl quarto album, \"Love Deluxe\", usc\u00ec nel novembre 1992. L'album raggiunse la terza posizione negli Stati Uniti ricevendo il quadruplo disco di platino, e raggiunse la decima posizione nel Regno Unito ricevendo il disco d'oro dalla BPI.\nNel 1993 la band registr\u00f2 una cover di Percy Mayfield, \"Please Send Me Someone to Love\", per il film Philadelphia, prima di lanciare il tour mondiale \"Love Deluxe\". Alla gruppo si aggiunsero Leroy Osbourne alla voce, Gordon Hunte alla chitarra, Trevor Murrell alla batteria, Karl Vanden Bossche alle percussioni e Rick Braun alla tromba.\nNel 1994 \"No Ordinary Love\" vinse il Grammy per la miglior performance R&amp;B: il brano faceva parte anche della colonna sonora di \"Proposta indecente\" (1993). In novembre il gruppo pubblic\u00f2 la prima raccolta di successi, \"The Best of Sade\". L'album entr\u00f2 nella Top Ten sia nel Regno Unito che negli USA e fu certificato rispettivamente con il disco di platino ed il quadruplo disco di platino. Nel 1996 Hale, Denman e Matthewman avviarono un proprio progetto collaterale, gli Sweetback e pubblicarono l'omonimo album.\nAnni Duemila.\nNell'ottobre 2000 Sade Adu interruppe una lunga pausa per esibirsi ai prestigiosi MOBO Awards, la sua prima performance live in molti anni. Il mese successivo il gruppo pubblic\u00f2 il suo quinto album studio, \"Lovers Rock\", primo album in otto anni di silenzio. L'album raggiunse la posizione 18 nel Regno Unito (il loro unico album studio a non entrare nella Top Ten) ma fu comunque certificato disco d'oro dalla BPI. L'album and\u00f2 molto meglio negli USA, dove raggiunse la posizione numero 3. Vinse anche il Grammy Award per il \"miglior album pop vocale\" nel 2002. La band and\u00f2 in tour per gli Stati Uniti per tutto il 2001: dal tour nacque un album live, \"Lovers Live\", pubblicato nel Regno Unito e negli Stati Uniti d'America nel febbraio 2002. Nel 2005 la band contribu\u00ec con il brano \"Mum\" al DVD \"Voices for Darfur\".\nGli anni dieci.\nIl sesto album studio, \"Soldier of Love\", fu pubblicato l'8 febbraio 2010, e fu il primo album di inediti in 10 anni. Dopo l'uscita del singolo \"Soldier of Love\" l'8 dicembre 2009, il brano debutta alla posizione n. 11 della \"Urban Hot AC chart\", il miglior debutto del decennio ed il terzo assoluto nella storia della Urban Hot AC chart. \"Soldier of Love\" debutt\u00f2 invece al numero 5 della \"Smooth Jazz airplay chart\", e divenne poi il primo brano vocale in assoluto a raggiungere la prima posizione di questa classifica.\nL'album raggiunse la posizione n. 4 in UK. Negli Stati Uniti d'America vendette 502.000 copie nella sua prima settimana ed arriv\u00f2 al vertice della classifica Billboard 200. L'album rimase al n. 1 negli USA per tre settimane. Nell'aprile 2010 il gruppo fece poi uscire un secondo singolo tratto dall'album, \"Babyfather\", cui in maggio segu\u00ec un video. Il 13 aprile 2010 la band esegu\u00ec \"Babyfather\" e \"The Sweetest Taboo\" nello show televisivo americano \"Dancing With The Stars\". Nel settembre 2010 la band annunci\u00f2 le prime date di un tour mondiale, Sade Live, che sarebbe cominciato nell'aprile 2011.\nNel 2011 i Sade ricevettero il loro quarto Grammy Award (miglior performance R&amp;B) per il brano \"Soldier of Love\", e pubblicarono un secondo album di greatest hits, \"The Ultimate Collection\" che entr\u00f2 nella Top Ten britannica. Un nuovo video per il brano \"Love Is Found\" usc\u00ec nel luglio 2011."}
{"id": "112190", "revid": "1543377", "url": "https://it.wikipedia.org/wiki?curid=112190", "title": "Kamose", "text": "Fu forse figlio di Seqenenra Ta'o e fratello di Ahmose I, il primo faraone della XVIII dinastia. Il suo regno coincide con gli ultimissimi momenti del Secondo periodo intermedio e si ritiene tradizionalmente che abbia regnato per tre anni (la pi\u00f9 alta del suo regno a noi giunta), anche se vari studiosi tendono ultimamente ad attribuirgli una durata di cinque anni.\nA dispetto dei non molti anni passati alla guida dell'Egitto, il suo regno \u00e8 importante per le fondamentali iniziative militari che egli intraprese contro gli Hyksos, che erano giunti a governare la maggior parte del Paese. Suo padre aveva avviato l'impresa e, forse, perso la sua vita in battaglia contro gli invasori Hyksos. Si ritiene che sua madre Ahhotep I, nelle vesti di reggente, abbia portato avanti la campagna dopo la morte di Kamose e che Ahmose, suo fratello, abbia completato la riconquista e riunificato finalmente l'Egitto.\nBiografia.\nKamose \u00e8 ricordato come uno dei principali artefici della riscossa egizia dal dominio hyksos. I fatti inerenti al suo regno ci sono narrati da due stele, di cui una frammentaria, rinvenute a Karnak e dalla cosiddetta \"Tavoletta Carnarvon\".\nI testi ci permettono di ricostruire abbastanza bene le varie campagne di questo sovrano.\nDa quanto risulta dalla Tavoletta Carnarvon i dignitari di corte non erano concordi con il sovrano sull'opportunit\u00e0 di denunciare i trattati stipulati con i sovrani del nord ed alle sue esternazioni bellicose: \nRispondevano ricordando i vantaggi dello \"status quo\": \nMa queste argomentazioni non sembrarono smuovere il sovrano dalle sue intenzioni: \nDurante il suo primo anno di regno l'azione fu rivolta verso nord, contro Neferusy, nei pressi di Ermopoli. Qui l'avversario di Kamose fu un governante egizio, vassallo degli hyksos, di nome Teti, figlio di Pepi, forse lo stesso Teti messo al bando da Antef V.\nNel secondo anno di guerra Kamose riserv\u00f2 la sua attenzione al sud scontrandosi contro un principe di Kush, alleato di Apophis. Questa spedizione \u00e8 confermata dal ritrovamento di due stele commemoranti l'accaduto rinvenute presso Buhen.\nSecondo i testi pervenutici nel 3\u00ba anno di guerra Kamose giunse nel Delta del Nilo mettendo sotto assedio, pur senza conquistarla, Avaris, la capitale hyksos.\nLa mancata conquista della capitale avversaria e la circostanza che il successore di Kamose abbia dovuto riprendere la guerra porta a ritenere che pi\u00f9 che di vera conquista si sia trattato di una scorreria.\nDi fatto con l'occupazione del Delta Kamose riunific\u00f2 l'intero Egitto.\nNell'arco del suo regno Kamose assunse tre \"nomi horo\" diversi, probabilmente per sottilenare i diversi avvenimenti. Ci\u00f2 ha fatto credere che vi fossero stati tre sovrani con lo stesso \"nomen\", Kamose.\nTale teoria \u00e8 ormai decaduta per svariati motivi tra cui quello che nella relazione degli ispettori inviati da Ramesse IX ad ispezionare le tombe reali della necropoli di Dra Abu el-Naga, relazione riportata nel Papiro Abbott, viene citata una sola tomba a nome Kamose, rilevata intatta.\nGli storici ritengono, anche basandosi sulla relativa povert\u00e0 del seppellimento di Kamose, che il suo regno non sia durato molto a lungo (la data pi\u00f9 alta conosciuta \u00e8 il terzo anno di regno).\nCon questo sovrano iniziano i nomi teofori che comprendono un glifo N11 rappresentante le corna del toro lunare. Tale immagine si ritiene essere di origine semita.\nStranamente il nome di Kamose non compare nella lista della Sala degli antenati di Karnak, pur comparendo in altre liste reali di et\u00e0 ramesside.\nAnche il Canone Reale non riporta alcun nome associabile a questo sovrano ma il deplorevole stato di conservazione dell'ultima parte del papiro non permette di trarre alcuna conclusione definitiva.\nMummia.\nLa mummia di Kamose \u00e8 menzionata nel \"Papiro Abbott\", il quale registra le investigazioni effettuate in seguito a razzie di tombe, durante il regno di Ramesse IX (circa quattro secoli dopo l'inumazione di Kamose). Mentre le tomba venne definita in buono stato,\nla mummia fu chiaramente traslata in seguito, siccome venne rinvenuta nella necropoli di Dra Abu el-Naga nel 1857 a quanto pare deliberatamente celata sotto un ammasso di macerie; alcuni ipotizzano vi sia stata grossolanamente celata da ladri che speravano di depredarla in un secondo momento (ma che chiaramente non ne ebbero modo). Il sarcofago di tipo \"rishi\", dipinto e stuccato, fu rinvenuto da Auguste Mariette ed Heinrich Karl Brugsch, i quali notarono subito il pessimo stato della salma. Col corpo erano stati sepolti un pugnale d'oro e argento, amuleti fra cui uno a forma di scarabeo, uno specchio di bronzo e un pettorale a forma di cartiglio recante il nome del suo successore, il fratello Ahmose I.\nLa bara \u00e8 rimasta in Egitto, il prezioso pugnale \u00e8 a Bruxelles, il pettorale e lo specchio si trovano al Museo del Louvre. Il nome del faraone, inscritto sul sarcofago, fu decifrato solamente cinquant'anni dopo il ritrovamento e la mummia, lasciata con l'ammasso di detriti sotto al quale era stata scoperta, and\u00f2 perduta. \nTitolatura.\nLe altre due forme del nome horo sono\n\u1e2b\u055aj nst=f-(Khaj-hor-nesetef), Colui che appare sul suo trono\ne\nsdf3 t3wj (Sedjefa-tawy), Colui che nutre le Due Terre"}
{"id": "112191", "revid": "486946", "url": "https://it.wikipedia.org/wiki?curid=112191", "title": "Visnu", "text": ""}
{"id": "112193", "revid": "2225", "url": "https://it.wikipedia.org/wiki?curid=112193", "title": "Riccardo Cuordileone", "text": ""}
{"id": "112194", "revid": "2225", "url": "https://it.wikipedia.org/wiki?curid=112194", "title": "Riccardo Cuor di leone", "text": ""}
{"id": "112195", "revid": "2225", "url": "https://it.wikipedia.org/wiki?curid=112195", "title": "Giovanni Senzaterra", "text": ""}
{"id": "112197", "revid": "1982", "url": "https://it.wikipedia.org/wiki?curid=112197", "title": "SADE", "text": ""}
{"id": "112200", "revid": "86587", "url": "https://it.wikipedia.org/wiki?curid=112200", "title": "Sade", "text": ""}
{"id": "112213", "revid": "799790", "url": "https://it.wikipedia.org/wiki?curid=112213", "title": "Bhima", "text": "Bhima \u00e8 un eroico guerriero, a volte chiamato anche Bhimasena (in quanto potente come un intero \"sena\", cio\u00e8 un esercito), la cui storia \u00e8 narrata nel poema epico del Mah\u0101bh\u0101rata.\nFiglio di Kunti e del re Pandu, Bhima \u00e8 il secondo dei fratelli Pandava; effettivamente, per\u00f2, egli deve la propria paternit\u00e0 a V\u0101yu (dio del vento), in quanto Pandu, legittimo erede al trono di Bharata, non poteva generare figli a causa di una maledizione.\nEssendo figlio del Deva del vento, si distinse dai fratelli per la sua grande statura e la sua forza immensa. Onorabile, anche se avventato e irascibile, era conosciuto come l'uomo pi\u00f9 forte dei tre mondi (paradiso, terra e inferno), ed era rivale diretto di Duryodhana per il titolo di guerriero pi\u00f9 abile nell'uso della mazza. Amante della lotta e dei combattimenti sanguinari, difficilmente poteva essere ferito in battaglia. Era in grado di rovesciare elefanti con un pugno, e causare terremoti semplicemente colpendo la terra con i piedi.\nSpos\u00f2 Draupadi insieme ai suoi fratelli. Visse per un certo periodo nella foresta insieme alla rakshasi Hidimba, che spos\u00f2 dopo aver ucciso il suo fratello Hidimbi in un duello, e da cui ebbe un figlio, il potente Ghatotkacha.\nBhima \u00e8 famoso per aver ucciso tutti i 100 principi Kurava (oltre alla maggior parte del loro esercito) durante la guerra di Kurukshetra, adempiendo cos\u00ec ad un voto che aveva pronunciato quando, 13 anni prima, i malvagi cugini avevano ingannato ed umiliato i Pandava e la loro moglie Draupadi."}
{"id": "112214", "revid": "44366755", "url": "https://it.wikipedia.org/wiki?curid=112214", "title": "Olio su tela", "text": ""}
{"id": "112218", "revid": "838137", "url": "https://it.wikipedia.org/wiki?curid=112218", "title": "Codice Gray", "text": "Il codice di Gray, \u00e8 un codice binario a lunghezza fissa. Fu progettato e brevettato nel 1953 dal ricercatore Frank Gray dei laboratori Bell.\nSi possono usare codici di Gray di tutte le lunghezze: il codice di lunghezza \"s\" \u00e8 costituito da tutte le formula_1 sequenze di \"s\" bit e consente di rappresentare tutti gli interi da 0 a formula_2.\nEsso differisce dalla notazione posizionale binaria degli interi in quanto prevede che si passi da un intero al successivo modificando un solo bit; questa caratteristica (detta a cambio 1) semplifica e rende meno soggette ad errori le operazioni di dispositivi elettronici che devono scorrere informazioni organizzate in sequenze. Evidentemente la codifica di Gray risulta poco sensata per interi da sottoporre ad operazioni come somme o prodotti.\nDiversi dispositivi elettronici di acquisizione di posizione, tra cui gli encoder (lineari o rotativi, come - per esempio - i regolatori di volume digitali negli impianti Hi-Fi), codificano il valore digitale della posizione chiudendo o aprendo una serie di contatti elettrici o barriere ottiche. \nQuesti dispositivi devono produrre, in base alla misura della posizione rilevata, un particolare numero in base 2. \nAd esempio, ruotando la manopola di un encoder a 3 bit, si potrebbe ottenere in output il valore '001'.\nGrazie alla corretta interpretazione di questo numero, si pu\u00f2 conoscere la misura della posizione del dispositivo.\nMotivazione.\nMolti dispositivi elettronici indicano la propria posizione chiudendo e aprendo degli interruttori.\nSe queste posizioni venissero rappresentate come quelle di una codifica binaria ordinata in modo naturale, le posizioni 3 e 4 sarebbero consecutive, ma avrebbero tutti i bit di valore diverso:\nQuesta situazione \u00e8 difficile da rappresentare con degli interruttori fisici reali: \u00e8 molto improbabile che tutti gli interruttori cambino il proprio stato (aperto/chiuso) esattamente nello stesso istante. Durante il passaggio tra i due stati mostrati nella precedente tabella, tutti e tre gli interruttori dovranno cambiare stato, probabilmente producendo dei valori che oscillano per il breve periodo del cambiamento.\nAnche se idealmente, si fosse in assenza di queste oscillazioni degli interruttori, il cambiamento di stato potrebbe comunque apparire come una sequenza di stati intermedi tra 001 e 100:\n011, 001, 101, 100\nQuesta inusuale sequenza \u00e8 dovuta al fatto che la commutazione degli interruttori non avviene contemporaneamente, ma solo un interruttore alla volta. In casi come questi, un osservatore esterno non pu\u00f2 sapere se la posizione 001 (o qualsiasi altra posizione misurata) \u00e8 una \"vera\" posizione, oppure uno stato intermedio tra due posizioni, quindi il sistema potrebbe memorizzare un valore intermedio \"falso\".\nQuesto problema, relativo all'ambiguit\u00e0 della posizione, \u00e8 causato dal fatto di aver utilizzato una numerazione binaria ordinata in modo naturale, e pu\u00f2 essere risolta usando un altro tipo di numerazione, che utilizza una codifica in cui si commuta un solo interruttore alla volta (un solo bit alla volta).\nVa notato che anche nel passaggio dall'ultima alla prima parola del codice cambia solamente un bit.\nIl codice Gray \u00e8 un codice \"riflesso\".\nCostruzione.\nUn codice Gray ad n-bit si costruisce attraverso un algoritmo ricorsivo. Si parte dal primo bit, quello meno significativo, si mette uno 0 sopra ed un 1 sotto.\nAl passo successivo, si mette una riga al di sotto dell'1, come se fosse uno specchio, e si ricopiano le cifre invertendo l'ordine, con la riga che funge da specchio, appunto. Si termina inserendo uno 0 davanti alla sequenza costruita se questa \u00e8 sopra la riga, altrimenti si aggiunge un 1. Ora siamo arrivati ad un codice con 2 bit.\nIterando i passi precedenti, si mette la riga, si specchia la sequenza e si aggiunge il bit pi\u00f9 significativo, si costruiscono codici ad n-bit.\nEsempi.\n Codice Gray\n a 2 bit\n 00\n 01\n 11\n 10\n Codice Gray\n a 3 bit\n 000\n 001\n 011\n 010\n 110\n 111\n 101\n 100\n Codice Gray\n a 4 bit\n 0000\n 0001\n 0011\n 0010\n 0110\n 0111\n 0101\n 0100\n 1100\n 1101\n 1111\n 1110\n 1010\n 1011\n 1001\n 1000\n Codice Gray\n a 5 bit\n 00000\n 00001\n 00011\n 00010\n 00110\n 00111\n 00101\n 00100\n 01100\n 01101\n 01111\n 01110\n 01010\n 01011\n 01001\n 01000\n 11000\n 11001\n 11011\n 11010\n 11110\n 11111\n 11101\n 11100\n 10100\n 10101\n 10111\n 10110\n 10010\n 10011\n 10001\n 10000\nConversione.\nDa binario a Gray.\nPer convertire un numero in base due in codice di Gray viene eseguito un semplice procedimento:\nIl primo bit (MSB) in codifica binaria rimane uguale e viene, quindi, riportato; si esegue poi lo XOR tra il numero in codifica binaria e lo stesso numero spostato di una cifra verso destra, come nel seguente esempio:\n bin: 110010 XOR\n 110010\n Gray: 101011\nLa prima cifra del codice Gray (Most Significant Bit) \u00e8 la stessa della codifica binaria, le altre sono il risultato dello XOR tra ogni cifra in codifica binaria e la cifra successiva.\nDa Gray a binario.\nIl procedimento di conversione da codice di Gray a codifica binaria normale \u00e8 molto simile a quello appena descritto ma con qualche piccola differenza.\nIl primo bit (MSB) rimane uguale e viene quindi riportato, poi si esegue lo XOR tra ciascun bit ottenuto (quello del codice binario) e il bit successivo (da sinistra verso destra) del codice gray, come in questo esempio:\n Gray: 101011 XOR\n 11001\n bin: 110010\nImplementazione in linguaggio Python.\n_xor = {(\"0\", \"0\"): \"0\",\n (\"0\", \"1\"): \"1\",\n (\"1\", \"0\"): \"1\",\ndef tograystr(binary):\n result = prec = binary[0]\n for el in binary[1:]:\n result += _xor[el, prec]\n prec = el\n return result\ndef tobinarystr(gray):\n result = prec = gray[0]\n for el in gray[1:]:\n prec = _xor[prec, el]\n result += prec\n return result\nEsempio d'uso dalla shell Python:\nImplementazione in linguaggio C.\n//n = numero di bit\n//*p = puntatore allocato dinamicamente secondo n\n//pos = posizione corrente del vettore\n//cnt = contatore (0 per parte \"diretta\", 1 per \"specchiata\")\nvoid grey(int n, int *p, int pos, int cnt)\n int i=0;\n if(n==0){\n for(i=0; i&lt;pos; i++)\n printf(\"%d\", p[i]);\n printf(\"\\n\");\n else{\n if(cnt==0){\n p[pos]=0;\n grey(n-1, p, pos+1, cnt);\n p[pos]=1;\n grey(n-1, p, pos+1, cnt+1);\n if(cnt==1){\n p[pos]=1;\n grey(n-1, p, pos+1, cnt-1);\n p[pos]=0;\n grey(n-1, p, pos+1, cnt);"}
{"id": "112219", "revid": "767487", "url": "https://it.wikipedia.org/wiki?curid=112219", "title": "Mishima - Una vita in quattro capitoli", "text": "Mishima - Una vita in quattro capitoli (\"Mishima: A Life in Four Chapters\") \u00e8 un film del 1985 diretto da Paul Schrader. \u00c8 stato presentato in concorso al 38\u00ba Festival di Cannes.\nTrama.\nIl film sintetizza i quattro momenti fondamentali della esistenza di Yukio Mishima:\n\"1. Bellezza\" -\nIspirato al romanzo \"Il padiglione d'oro\". Il protagonista assoluto \u00e8 il tempio dorato che affascina ed inibisce ad un tempo il suo novizio al punto di renderlo incapace dell'atto d'amore e di parlare correntemente. \u00c8 l'odio per il Bello che lo porter\u00e0 alla distruzione del celebrato gioiello emblema di perfezione per finalmente sentirsi libero e uguale agli altri.\n\"2. Arte\" -\nDa una delle storie che compongono il romanzo \"La casa di Ky\u014dko\". Osamu, il giovane attore narcisista, ossessionato dal proprio corpo che detesta, mentre giace a letto con una donna disserta sulla bellezza corporea ideale. Pur se riluttante, accetta di avere con lei una relazione sadomasochista che lo porter\u00e0 in breve a scoprire il proprio corpo irrimediabilmente deturpato. Non c'\u00e8 pi\u00f9 scelta, l'unica soluzione \u00e8 la morte.\n\"3. Azione\" -\nDal romanzo \"Cavalli in fuga\". Isao, un giovane cadetto, \u00e8 un fervente patriota il cui unico credo sta nella dedizione assoluta al suo imperatore. Con i compagni decide di purgare la Nazione del demone del capitalismo ma la sua cospirazione fallisce ed Isao \u00e8 pronto per il pi\u00f9 sublime atto di catarsi: il suicidio della tradizione samuraica (seppuku).\n\"4. Armonia tra Penna e Spada\" -\n\u00c8 il suicidio di Mishima, \u00e8 il culmine dei suoi romanzi rappresentati nelle prime tre parti. Cos\u00ec come la sua creativit\u00e0 letteraria appare tutta votata alla morte cos\u00ec quella morte che Mishima si dar\u00e0 appare come l'ultima delle sue opere, l'atto che soddisfa la sua ansia crudele di somigliare ad esse annullandovisi: l'estremo paradossale tentativo di unire Arte e Vita. \u00c8 il 25 novembre 1970."}
{"id": "112220", "revid": "767487", "url": "https://it.wikipedia.org/wiki?curid=112220", "title": "Gruppo primario", "text": "In teoria dei gruppi, dato un numero primo formula_1, si definisce un formula_1-gruppo come un gruppo i cui elementi hanno tutti un periodo che \u00e8 una potenza di formula_1. In altre parole, per ogni elemento formula_4 del gruppo esiste un intero non negativo formula_5 tale che formula_4 elevato alla potenza formula_7 coincide con l'unit\u00e0 del gruppo stesso. Un tale gruppo si dice anche formula_1-primario, o semplicemente primario.\nPer un gruppo finito \"G\" richiedere che sia un \"p\"-gruppo equivale a chiedere che l'ordine di \"G\", cio\u00e8 il numero dei suoi elementi, sia una potenza del numero primo \"p\".\nSappiamo che i gruppi primari finiti godono di molte propriet\u00e0. Uno dei primi risultati standard, ottenuto servendosi della equazione delle classi di coniugio afferma che il centro non pu\u00f2 ridursi alla sola unit\u00e0, cio\u00e8 al sottogruppo banale. Pi\u00f9 stringentemente si dimostra che ogni gruppo primario finito \u00e8 sia nilpotente che risolubile.\nDue gruppi primari dello stesso ordine non sono necessariamente isomorfi; ad esempio il gruppo ciclico \"C\"4 e il gruppo di Klein \"V\"4 sono entrambi 2-gruppi di ordine 4, ma non sono isomorfi. Molti gruppi primari non sono abeliani: il gruppo diedrale \"D\"4 \u00e8 un 2-gruppo non abeliano.\nOgni gruppo finito non banale contiene un sottogruppo che \u00e8 un gruppo primario. Questo \u00e8 assicurato dai teoremi di Sylow.\nIn senso asintotico, si ritiene comunemente che quasi tutti i gruppi finiti siano gruppi primari, anzi che quasi tutti i gruppi finiti siano 2-gruppi. Infatti se si denota con \"F(n)\" la funzione che ad ogni intero positivo \"n\" associa il rapporto tra il numero dei 2-gruppi non isomorfi di ordine al pi\u00f9 \"n\" con il numero di tutti i gruppi non isomorfi di ordine al pi\u00f9 \"n\", tale funzione sembra essere monotona crescente e tendente ad 1. A titolo esemplificativo dei 49 910 529 484 gruppi non isomorfi di ordine al pi\u00f9 2000, ben 49 487 365 422 sono 2-gruppi e dunque \"F(2000)&gt;0,9915\".\nDiamo ora un esempio di gruppo primario infinito. Denotato al solito con \"p\" un numero primo, chiamiamo \"G\" l'insieme dei numeri razionali della forma \"m\"/\"p\"\"n\" con \"m\" ed \"n\" numeri interi naturali tali che \"m\" &lt; \"p\"\"n\". \"G\" \u00e8 chiuso rispetto alla somma modulo 1, questa operazione \u00e8 commutativa e invertibile e il numero 0 \u00e8 il suo elemento neutro. \"G\" munito della somma modulo 1 costituisce un \"p\"-gruppo infinito e abeliano. Ogni gruppo isomorfo a \"G\" viene chiamato \"p\"\u221e-gruppo. I gruppi di queste classi di isomorfismo svolgono un ruolo importante nella classificazione dei gruppi abeliani infiniti.\nLa classe dei \"p\"\u221e-gruppi pu\u00f2 essere utilmente rappresentata dal sottogruppo moltiplicativo di C \\ {0} costituito da tutte le \"p\"\"n\"-esime radici dell'unit\u00e0 con \"n\" intero naturale arbitrario.\nUn altro possibile rappresentante dei \"p\"\u221e-gruppi \u00e8 il limite diretto dei gruppi Z / \"p\"\"n\"Z rispetto agli omomorfismi Z / \"p\"\"n\"Z \u2192 Z / \"p\"\"n\"+1Z che sono indotti dalla moltiplicazione per \"p\"."}
{"id": "112221", "revid": "767487", "url": "https://it.wikipedia.org/wiki?curid=112221", "title": "Pietro Costa", "text": "Nasce a Celle Ligure nel 1849, da Agostino (calzolaio) e Domenica.\nA Genova frequenta l'Accademia Ligustica di Belle Arti.\nIn seguito studio a Firenze e a Roma.\nSi spos\u00f2 con Antonietta Piaggio.\nA Genova collabor\u00f2 con l'architetto e pittore Maurizio Dufour. \nVinse nel 1879 i concorsi per il monumento a Vittorio Emanuele II a Torino, realizzato nel 1899, e per il monumento a Mazzini a Genova, inaugurato nel 1882.\nSue molte sculture funerarie nel Cimitero di Staglieno, la statua di Francesco Redi per il portico degli Uffizi e la statua di San Iacopo per la facciata di Santa Maria del Fiore (1887).\nMor\u00ec a Roma nel 1901, le sue spoglie si trovano nella tomba del cimitero di Celle Ligure (Savona).\nA Celle Ligure esiste il palazzo Costa Piaggio, successivamente di propriet\u00e0 di Rinalda Odero e del marito cav. Luigi Miraglies di Milano, nel palazzo abit\u00f2 anche Jean Gianu\u00e8."}
{"id": "112223", "revid": "110157", "url": "https://it.wikipedia.org/wiki?curid=112223", "title": "Ponte di Porta Napoli", "text": "Il ponte di Porta Napoli (o ponte di pietra) di Taranto \u00e8 la struttura in pietra che sovrasta il canale naturale a nord-ovest della citt\u00e0.\nLungo 115 metri e con tre sole arcate, \u00e8 dedicato a Sant'Egidio Maria da Taranto.\nStoria.\nL'odierno ponte fu costruito quando nel 1883 un'alluvione distrusse il ponte di 7 arcate voluto da Niceforo II Foca nel X secolo.\nRispetto al nuovo ponte, l'antico si estendeva secondo un asse diverso da quello attuale, e per meglio proteggere la citt\u00e0 dalle frequenti incursioni esterne, era stato fortificato nel 1404 con la costruzione sulla piazza Grande, ora piazza Fontana, della torre di Raimondello e della \"Cittadella\", un grosso mastio quadrato cinto di mura e fiancheggiato da due torrioni. \nNel 1865, Taranto fu dichiarata aperta e libera da servit\u00f9 militari da un regio decreto del re Vittorio Emanuele II di Savoia: si decise allora per la distruzione di tutte le mura e le fortificazioni esistenti, perseguendo un impeto liberatorio che fin\u00ec per coinvolgere la stessa \"Cittadella\", abbattuta in varie fasi dal 1884 al 1893 per motivi di odio verso il medioevo. \nNel 1930, lo storico Giuseppe Carlo Speziale si espresse in proposito mal giudicando quella decisione nella sua \"Storia militare di Taranto negli ultimi cinque secoli\": &lt;br&gt;\n\u00abEra sempre stata modesta la vita della vecchia torre ed in carattere colla sottostante piazza del mercato che, colla fontana e gli abbeveratoi, era luogo di traffico, di sagre e di fiere. Aveva fatto il suo dovere la Cittadella e aveva resistito bene all'assedio di Ladislao quand'era fresca fresca, giovane di tre anni e incrollabile a quella specie di cannonate come se ne sparavano allora; poi aveva avuto una sua vecchiaia davvero placida, senza disturbi, n\u00e9 scosse, n\u00e9 affanni. Il vecchio mastio era sempre stato n\u00e9 pi\u00f9 n\u00e9 meno che un corpo di guardia per la sorveglianza della Porta di Napoli e per la tutela dell'ordine l\u00e0 in piazza, con pochi, pochissimi soldati per chiudere al tramonto la porta, per sedare qualche alterco [...]; poi la gente, col poeta locale, andava a fantasticare: Nel silenzio delle sere,/ col fischiar delle bufere,/ quanti spettri ne' sudari,/ negli androni solitari/... La volevano drammatizzare per forza, e la demolirono senza ragione, per odio al medioevo. E fu sciocchezza e malvagit\u00e0 grande.\u00bb."}
{"id": "112225", "revid": "599013", "url": "https://it.wikipedia.org/wiki?curid=112225", "title": "Carnaby Street", "text": "Carnaby Street \u00e8 una via di Londra, nel quartiere di Soho, vicino a Oxford Street, ed appena ad est di Regent Street. Descritta da Charles Dickens come zona malfamata in \"Nicholas Nickleby\", divenne inizialmente popolare tra i seguaci dello stile Mod negli anni sessanta, dopo che nel 1958 John Stephen, un giovane stilista scozzese, apr\u00ec il primo negozio di abbigliamento, con l'intuizione di dare, per la prima volta nella storia della moda, la stessa importanza e lo stesso potenziale economico all'abbigliamento sia femminile che maschile.\nNel 1966 la rivista statunitense \"Time\" pubblic\u00f2 un primo servizio sulla \"Swinging London\" e cominciarono ad affluirvi centinaia di migliaia di turisti. Nello stesso anno, tre film si ispirarono allo stile di Carnaby Street rendendola ancora pi\u00f9 popolare: \"Alfie\", \"Modesty Blaise - La bellissima che uccide\" e \"Blow-Up\". All'epoca vi si trovavano molti negozi di musica indipendente, boutique di moda, e stilisti come Mary Quant.\nOggi Carnaby Street \u00e8 diventata meno alternativa, con negozi di grandi catene e ristoranti, e pochi negozietti indipendenti, ed \u00e8 popolare tra i giovani e i turisti per lo \"shopping\". Gli unici due pub, Firkin e The Shakespeare's Head, sono entrambi nell'estremit\u00e0 nord della strada, vicino a Great Marlborough Street.\nTra i vicini luoghi di interesse troviamo:\nStoria.\nDal Seicento all'Ottocento.\nCarnaby Street deve il proprio nome alla Karnaby House, ubicata alla sua estremit\u00e0 orientale ed eretta nel 1683: non ci \u00e8 dato sapere, tuttavia, la ragione per cui l'edificio si chiamava cos\u00ec.\nLa strada venne invece costruita nel 1685 o nel 1686. Vi sono stati numerosi interventi che hanno cambiato il suo volto: uno nel 1690 (quando fu completamente ricostruita) e uno due secoli dopo, grazie al quale venne presumibilmente edificato un mercato.\nXX secolo: la \"Swinging London\".\nLa prima \"boutique\" nella strada apparve nel 1958, quando apr\u00ec i battenti \"His Clothes\" di John Stephen, seguito poi da \"I Was Lord Kitchener's Valet\"\", \"Kleptomania\", \"Mates\", \"Ravel\", ed altri ancora.\nMa fu negli anni sessanta che la strada inizi\u00f2 a diventare popolare. Il noto quotidiano britannico \"The Times\", infatti, redasse un articolo il 15 aprile 1966 che parlava della \"Swinging London\". L'epicentro di questa dinamica culturale era considerata proprio Carnaby Street, che cominci\u00f2 ad essere frequentata da numerosi giovani e anche da nascenti band, come gli Small Faces, gli Who e i Rolling Stones, che ivi avevano stabilito la propria base di lavoro.\nL'atmosfera che si respirava nella Carnaby Street di allora \u00e8 ben descritta da questa citazione del Times:"}
{"id": "112230", "revid": "119482842", "url": "https://it.wikipedia.org/wiki?curid=112230", "title": "Soho", "text": ""}
{"id": "112233", "revid": "709565", "url": "https://it.wikipedia.org/wiki?curid=112233", "title": "Frizione", "text": ""}
{"id": "112236", "revid": "1855146", "url": "https://it.wikipedia.org/wiki?curid=112236", "title": "Curia Iulia", "text": "La Curia Iulia era l'antica sede del Senato romano, posta al culmine del lato breve del Foro. Si tratta di un grande edificio in mattoni posto all'angolo tra l'Argileto (la strada che la separa dalla basilica Emilia) e il Comizio.\nStoria.\nL'edificio deve il suo nome alle assemblee dei \"curiati\", cio\u00e8 dei cittadini riuniti in base alle curie, che si svolgevano nel Comizio; qui si affacciava la prima curia di Roma, la \"Curia Hostilia\", edificata secondo la leggenda da Tullo Ostilio, terzo re di Roma. Dopo essere stata danneggiata da un incendio nel 52 a.C. venne restaurata, ma poco dopo Giulio Cesare inizi\u00f2 i lavori di realizzazione del Foro di Cesare, che interessarono tutta quest'area del Foro: sia i \"Rostra\" che la Curia vennero ricostruiti in posizione pi\u00f9 scenografica, con impianto pi\u00f9 monumentale.\nL'edificio che prese il nome di \"Curia Iulia\", e che \u00e8 quello tutt'oggi visibile, fu terminato e inaugurato da Ottaviano il 28 agosto del 29 a.C. Restaurata sotto Domiziano nel 94, venne rifatta di nuovo da Diocleziano in seguito all'incendio del 283 durante il regno dell'imperatore Carino. Nella Curia si trovava anche l'altare della Vittoria.\nAl tempo del re Teodorico, nella Curia si tenevano ancora le adunanze del Senato, sopravvissuto alla caduta dell'Impero romano d'Occidente, ma ridotto allora a un'ombra: l'edificio in quel tempo non si chiamava pi\u00f9 col suo nome classico di Curia, bens\u00ec con quello di \"Atrium Libertatis\". Il nome \"Atrium Libertatis\" fu preso da un vicino edificio, probabilmente distrutto o adibito ad altri usi gi\u00e0 prima del VI secolo, e indipendente, dove anticamente si svolgeva la liberazione degli schiavi. Caduto il regno gotico di Teodorico la Curia rimase abbandonata.\nNel 630, durante il pontificato di papa Onorio I, l'edificio venne trasformato in chiesa, assumendo il nome di Sant'Adriano al Foro. La chiesa venne decorata con affreschi bizantini, ancora in parte visibili, e dotata di campanile; fu poi restaurata in stile barocco da Martino Longhi il Giovane nel 1653. Grazie a queste vicissitudini la Curia non venne abbattuta ed oggi \u00e8 uno degli edifici tardo-antichi meglio conservati in tutta Roma.\nDopo un lungo dibattito che dagli storici pass\u00f2 - ad inizio Novecento - fin dentro le aule parlamentari, la Curia tra il 1930 e il 1936 venne interessata dalla campagna di scavi del Foro e in quell'occasione si decise di riportare l'importante edificio al suo aspetto profano: la chiesa venne sconsacrata, privandola di tutte le aggiunte successive all'epoca dioclezianea.\nDescrizione.\nL'aspetto della Curia era stato precedentemente equivocato sulla base di un disegno di Antonio da Sangallo il Giovane, che l'aveva ritratta come un insieme di edifici composti, oltre che dall'edificio principale, da un \"Chalcidicum\", un \"Secretarium Senatus\" e un \"Atrium Minervae\".\nIl \"Chalcidicum\" in realt\u00e0 non doveva essere altro che il portico colonnato antistante la Curia, rappresentato anche su una moneta di epoca augustea; il \"Secretarium Senatus\", che venne erroneamente indicato come segreteria, era in realt\u00e0 un tribunale speciale per i senatori e venne istituito solo in epoca tardo-imperiale probabilmente adattando una delle \"tabernae\" del vicino Foro di Cesare; l\"'Atrium Minervae\" infine non sarebbe stato altro che un'errata designazione del Foro di Nerva.\nI recenti studi, avvalorati da saggi di scavo, hanno invece appurato la presenza dietro la Curia di alcuni ambienti, in genere identificati come l\"'Atrium Libertatis\".\nLa Curia era contigua al Foro di Cesare, tanto da sembrarne un'appendice (posizione senz'altro non casuale, con la quale il dittatore voleva probabilmente sottolineare il suo patronato sulle istituzioni romane). L'edificio che si pu\u00f2 ammirare ancora oggi \u00e8 a pianta rettangolare, con quattro pilastri esterni sui fianchi che fungono da contrafforti. Le due facciate sono coronate da timpani; su quella principale si aprono tre finestre ad arco e un unico portale profilato in travertino; ai lati del portale sono inoltre visibili alcuni loculi di sepolture di epoca medievale. Il portale d'ingresso in bronzo di epoca dioclezianea \u00e8 una copia dell'originale, che fu portato a San Giovanni in Laterano nel XVII secolo.\nInterno.\nIl grande vano interno rispetta le proporzioni consigliate da Vitruvio per le curie, secondo il quale l'altezza doveva essere circa la met\u00e0 della somma tra lunghezza e larghezza (le misure attuali sono 21 metri di altezza con una base di 18 x 27 metri). La notevole altezza \u00e8 da riconoscere come un probabile accorgimento per l'acustica. La copertura lignea \u00e8 ovviamente moderna e in antico era a travi piane. \nLa pavimentazione \u00e8 stata in parte ricostruita con marmi antichi secondo la disposizione di epoca dioclezianea, come pure la decorazione architettonica delle pareti, scandita da nicchie che ospitavano statue, inquadrate da colonnine su mensole. Le pitture bizantine invece, visibili soprattutto sulla controfacciata, risalgono alla trasformazione in chiesa del VII secolo. \nL'aula \u00e8 divisa in tre settori, con a destra e sinistra tre gradini larghi e bassi, dove erano collocati i circa trecento seggi per i senatori.\nSulla parete di fondo, tra due porte, si trova il basamento per la presidenza, dove \u00e8 collocata anche la base della statua della Vittoria. Questa statua sulla quale i senatori giuravano fedelt\u00e0 alla Repubblica era stata portata a Roma da Taranto da Ottaviano ed era un oggetto di particolare devozione simbolica per le istituzioni romane. Fu oggetto di un'aspra polemica tra cristiani e pagani sul finire del IV secolo. Venne rimossa per la prima volta nel 357 dall'imperatore Costanzo II, fervente ariano, ma fu ricollocata in Senato durante il regno di Giuliano. Nel 382 Graziano, accogliendo le richieste di Ambrogio di Milano, vescovo dell'allora capitale della Pars Occidentis, la fece nuovamente rimuovere dall'aula. Segu\u00ec nel 384, sotto il regno di Valentiniano II, la disputa tra Ambrogio di Milano e Quinto Aurelio Simmaco, senatore pagano e fiero oppositore del cristianesimo che, da praefectus urbi, si prodig\u00f2 per la reintegrazione dell'Ara in Senato. Alla morte di Valentiniano II l'altare fu nuovamente ricollocato nell'aula da Eugenio (392-394) per essere definitivamente rimosso nel 394 da Teodosio dopo la vittoria al Frigido su Eugenio.\nOggi all'interno della Curia sono esposti due grandi rilievi, trovati al centro del Foro e chiamati \"plutei o anaglifi di Traiano\". Si tratta forse di balaustre di una tribuna, probabilmente eretta al posto della statua equestre di Domiziano e appare meno probabile, seppure secondo convinzioni piuttosto persistenti, che facessero parte dei Rostri. Vi sono rappresentate scene del principato di Traiano: \nLe scene sono particolarmente interessanti perch\u00e9 si svolgono nel Foro, del quale danno una rara raffigurazione antica: vi si riconosce in entrambe la statua di Marsia accanto alla \"Ficus navia\", gi\u00e0 centro della piazza, e il lato meridionale della medesima. In quello di sinistra si vedono (da destra) i Rostri, il tempio di Vespasiano e Tito (con l'ordine corinzio), un arco, forse del \"Tabularium\", il Tempio di Saturno (ionico), il vuoto del \"Vicus Iugarius\" e le arcate della basilica Giulia. In quello di destra si vedono invece la continuazione della basilica Giulia, l'arco di Augusto, i Rostri del tempio del Divo Giulio; l'imperatore \u00e8 raffigurato davanti alla basilica Giulia seduto su un podio, forse lo stesso dal quale provengono i rilievi. Sul rovescio di entrambi sono raffigurati gli animali sacrificali delle solennit\u00e0 romane: maiale, pecora e toro."}
{"id": "112237", "revid": "120695223", "url": "https://it.wikipedia.org/wiki?curid=112237", "title": "Y\u014dichi Takahashi", "text": "Biografia.\n\u00c8 sempre stato un appassionato di sport, ma gli piace soprattutto il calcio. Fin da piccolo gli piaceva disegnare e finito il liceo decise di mostrare dei suoi disegni a una casa editrice. Inizi\u00f2 cos\u00ec la sua carriera come mangaka. Nel 1979 fu assunto come assistente dal mangaka Shinji Hiramatsu. Nel frattempo disegn\u00f2 alcune brevi storie a fumetti che vennero pubblicate su Sh\u014dnen Jump della Sh\u016beisha. Tra queste ricordiamo \"Yujo no eleven\", \"Bancho Keeper\" (che vinsero entrambi il premio mensile nuove proposte di Sh\u014dnen Jump) e soprattutto \"Captain Tsubasa\" che vinse il premio mensile opera scelta.\nIn seguito al successo del breve manga \"Captain Tsubasa\" (circa 30 pagine) l'autore decise di fare una serie intera sulle avventure calcistiche di Oliver Hutton (Tsubasa Ozora, il protagonista del manga) e cos\u00ec nel 1981 venne pubblicato il primo capitolo della serie che lo far\u00e0 diventare famoso: \"Holly e Benji\" (\"Captain Tsubasa\"). \"Captain Tsubasa\" ottenne un grandissimo successo, tanto che la serie \u00e8 ancora in corso di pubblicazione.\nIl 1983 l'eccezionale successo ottenuto dal manga spinse la Toei animation a commissionare alla Tsuchida Production la produzione dell'anime, che ebbe molto successo sia in Giappone sia all'estero, e diede un forte impulso allo sviluppo del calcio nel Sol Levante. In Italia l'anime fu trasmesso sulle reti Mediaset con il nome di \"Holly e Benji\".\nOltre a Captain Tsubasa ha disegnato altri manga sportivi:\nHa realizzato anche alcune storielle brevi:\nTutte queste storie brevi poi sono state inserite come riempitivo insieme allo speciale di Captain Tsubasa \"Boku wa Taro Misaki\", nel volume \"Boku wa Taro Misaki\" (\"Io sono Taro Misaki\").\nSuccessivamente Takahashi ha ideato altre serie sul calcio, nessuna delle quali ha tuttavia eguagliato il successo di \"Captain Tsubasa\":\nSi possono notare in tutte le sue serie i valori tradizionali della cultura giapponese come l'amicizia, cameratismo, lotta leale, devozione, rispetto.\nTakahashi ama anche il karate, lo skateboard, e la pesca; grazie alla sua fama ha potuto intervistare campioni come Franco Baresi, Ruud Gullit e Alessandro Del Piero per la rivista Sh\u014dnen Jump."}
{"id": "112238", "revid": "599", "url": "https://it.wikipedia.org/wiki?curid=112238", "title": "P gruppo", "text": ""}
{"id": "112239", "revid": "78273", "url": "https://it.wikipedia.org/wiki?curid=112239", "title": "Georgy Malenkov", "text": ""}
{"id": "112240", "revid": "686936", "url": "https://it.wikipedia.org/wiki?curid=112240", "title": "Baltimore Ravens", "text": "I Baltimore Ravens sono una squadra professionistica di football americano della National Football League con sede a Baltimora, nel Maryland. Competono nella North Division della American Football Conference. Giocano le loro gare interne all'M&amp;T Bank Stadium, nel centro di Baltimora, dal 1998. Il quartier generale \u00e8 all'Under Armour Performance Center di Owings Mills.\nI Ravens nacquero nel 1996, quando l'allora proprietario dei Cleveland Browns, Art Modell, annunci\u00f2 il suo piano di trasferire la franchigia a Baltimora. Come parte dell'accordo tra la lega e la citt\u00e0 di Cleveland, a Modell fu richiesto di abbandore il nome Browns, il record e la storia della squadra Cleveland per una sua possibile rifondazione. In cambio, gli fu concesso di portare i suoi giocatori a Baltimora, dove la squadra sarebbe stata legalmente riconosciuta come un \"expansion team\". Il nome fu ispirato dal poema di Edgar Allan Poe \"Il Corvo\", dal momento che Poe visse a Baltimore, mor\u00ec e vi fu sepolto nel 1849, e dal nome dei Baltimore Orioles della Major League Baseball.\nI Ravens hanno avuto un considerevole successo nella loro breve storia, raggiungendo i playoff nove volte a partire dal 2000, con due vittorie del Super Bowl (nel 2000 e 2012), due titoli AFC (2000 e 2012), sei titoli di division (2003, 2006, 2011, 2012, 2018 e 2019) e sono l'unica squadra ad avere partecipato a pi\u00f9 di un Super Bowl ad avere vinto in tutte le sue apparizioni alla finalissima. L'organizzazione dei Ravens \u00e8 guidata dal general manager Eric DeCosta dal 2019 ed ha avuto tre capi-allenatore: Ted Marchibroda, Brian Billick e John Harbaugh. Con una difesa da record nella stagione 2000, la squadra si \u00e8 guadagnata una reputazione di puntare grandemente sul suo reparto difensivo, guidata da giocatori come il middle linebacker Ray Lewis, che, fino al suo ritiro, era considerato il \"volto della franchigia\" avendovi giocato per tutta la carriera. La squadra \u00e8 posseduta da Steve Bisciotti e, al 2019, secondo la rivista \"Forbes\", il suo valore \u00e8 di circa 2,75 miliardi di dollari, diciottesimi tra le franchigie della NFL\nStoria.\nI Baltimore Ravens nacquero nel 1996 col trasferimento dei Cleveland Browns nel Maryland. La squadra pot\u00e9 contare sui giocatori e i dirigenti dei Browns ma la storia della precedente franchigia rimase a Cleveland. Si tratt\u00f2 quindi, di fatto, di una nuova franchigia. Nel Draft NFL 1996, i Ravens, con due scelte al primo giro, scelsero due futuri Hall of Famer, l'offensive tackle Jonathan Ogden come quarto assoluto ed il linebacker Ray Lewis come 26\u00b0. La loro prima annata, sotto la guida dell'allenatore Ted Marchibroda, termin\u00f2 con un record di 4-12. Dopo tre stagioni consecutive con record negativo, Marchibroda fu licenziato e sostituito con Brian Billick. Intanto il proprietario Art Modell, a causa di problemi finanziari, fu costretto a vendere la franchigia a Steve Bisciotti. Nel 2000, la squadra ottenne la sua prima qualificazione ai playoff, dove batt\u00e9 nell'ordine Tennessee Titans, Denver Broncos e Oakland Raiders. Nel Super Bowl XXXV, i Ravens, al loro quinto anno di vita, vinsero il loro primo titolo, con Ray Lewis che venne premiato come MVP.\nNel 2001 la squadra, con un record di 10-6, torn\u00f2 ai playoff, ma fu eliminata al secondo turno. Nel Draft NFL 2002, i Ravens scelsero la safety Ed Reed, che sarebbe stata una delle colonne della difesa nel successivo decennio, ma quella stagione non centr\u00f2 i playoff. Con un record di 10-6, nel 2003 la squadra vinse il suo primo titolo di division, ma fu subito eliminata nei playoff dai Titans. Dopo due annate in cui Baltimore non si qualific\u00f2 per la \"post-season\", nel 2006 termin\u00f2 col miglior record della sua storia, 13-3. Qualificata direttamente al secondo turno di playoff, fu eliminata dagli Indianapolis Colts. Il 2007 invece termin\u00f2 solo con un bilancio di 5-11, alla fine della quale, Billick si dimise da allenatore.\nNel 2008, John Harbaugh divenne il terzo allenatore della storia del club. Assieme a lui giunse con la scelta del primo giro il quarterback Joe Flacco, che port\u00f2 subito la squadra alla finale della AFC, persa contro i rivali Pittsburgh Steelers. L'anno successivo, Baltimore raggiunse ancora i playoff come wild card, battendo i New England Patriots nel primo turno, venendo poi eliminata dai Colts. Nel 2010, malgrado un record di 12-4, furono gli Steelers a vincere la division, cos\u00ec i Ravens doverono giocare il primo turno di playoff, dove ebbero la meglio sui Kansas City Chiefs. La domenica successiva furono eliminati proprio dagli Steelers.\nNel 2011, i Ravens tornarono a vincere la propria division, battendo gli Houston Texans dopo essersi qualificati direttamente al secondo turno di playoff con un record di 12-4. La squadra arriv\u00f2 a un passo dal Super Bowl, venendo eliminata dai Patriots nella finale della AFC dopo avere sbagliato il field goal del potenziale pareggio nei secondi finali. Nel 2012, la franchigia vinse per la prima volta due titoli di division consecutivi. Nel primo turno di playoff batt\u00e9 i Colts e nel secondo i favoriti Denver Broncos ai tempi supplementari. Di nuovo opposta ai Patriots nella finale della AFC, questa volta Baltimore vinse 28-13, qualificandosi per il Super Bowl XLVII a New Orleans, dove batt\u00e9 i San Francisco 49ers. Joe Flacco fu nominato miglior giocatore della gara, terminata con 287 yard passate, 3 passaggi da touchdown e nessun intercetto subito. Con la vittoria del secondo titolo si chiuse un'epoca per la franchigia col ritiro di Ray Lewis, l'ultimo giocatore rimasto dalla prima stagione della squadra, e col passaggio di Ed Reed ai Texans.\nNel 2013, i Ravens rinnovarono profondamente il proprio roster e con un record di 8-8, per la prima volta dal 2007 non raggiunsero i playoff. Vi tornarono l'anno seguente, venendo eliminati nel secondo turno di Patriots futuri campioni malgrado l'essere stati in vantaggio di 14 punti in due diversi momenti della gara.\nRisultati stagione per stagione.\n\"Questa \u00e8 la lista delle ultime 10 stagioni dei Ravens\"\nLoghi e uniformi.\nPer le partite in casa la maglia \u00e8 viola con ornamenti in oro metallico, il numero \u00e8 bianco ed i pantaloni bianchi con strip nere e viola. Per le partite fuori casa la maglia \u00e8 bianca con ornamenti in oro metallico il numero \u00e8 viola ed i pantaloni sono bianchi con strip nere e viola. C'\u00e8 anche una 3a uniforme per occasioni speciali, ha la maglia nera con ornamenti sempre in oro metallico, il numero \u00e8 bianco ed i pantaloni neri con strip bianche e viola; la prima volta che \u00e8 stata indossata \u00e8 stato nel novembre del 2004 contro i Cleveland Browns per una partita trasmessa su ESPN. In tutte le uniformi \u00e8 presente sulle spalle un altro logo dei Ravens, uno scudo con le iniziali della squadra alternate ai motivi oro-nero e fioronato bianco-rosso presenti nella bandiera del Maryland.\nIl casco \u00e8 nero con a lato una testa di corvo (Raven in inglese) in viola con il bordo in oro metallico, con la lettera \"B\" sovraimpressa in oro con il bordino bianco. Strisce viola salgono dalla maschera fino al centro del casco.\nGiocatori importanti.\nMembri della Pro Football Hall of Fame.\nFino alla classe 2019 sono sei i giocatori inseriti nella Pro Football Hall of Fame.\nNumeri ritirati.\nI Ravens ufficialmente non hanno ritirato alcun numero di maglia. Tuttavia, per una questione di rispetto nei confronti dell'ex quarterback dei Baltimore Colts Johnny Unitas solo un giocatore ha indossato il suo numero 19 (Scott Mitchell, 1999). Inoltre, a causa di O.J. Brigance, pochi giocatori hanno indossato il numero 57. Ad ogni modo, nessuno di questi due numeri \u00e8 ritirato.\nRecord di franchigia.\nCarriera\nStagionali"}
{"id": "112242", "revid": "767487", "url": "https://it.wikipedia.org/wiki?curid=112242", "title": "Basket Music", "text": "Basket Music (\"The Fish That Saved Pittsburgh\") \u00e8 un film del 1979 diretto da Gilbert Moses, semiseria storia ambientata nel mondo del basket.\nTrama.\nIl film racconta di una squadra di professionisti sull'orlo del fallimento. Seguendo i consigli di una chiromante, il team verr\u00e0 composto da giocatori tutti nati sotto il segno dei pesci.\nProduzione.\nTra gli attori vi sono Meadowlark Lemon (stella degli Harlem Globetrotters) e giocatori NBA. Si annoverano i celeberrimi Julius Erving e Kareem Abdul-Jabbar.. Nella squadra di professionisti figura anche Norm Nixon, che durante le riprese conobbe Debbie Allen, futura stella di Fame e Grey's Anatomy, e moglie.\nUn ruolo lo interpreta Branscombe Richmond, divenuto poi famoso con la serie Renegade.\nIl ruolo della chiromante \u00e8 ricoperto da Stockard Channing, fresca del successo di Grease.\nDistribuzione.\nNel 1981 film \u00e8 comunque uscito in home video in Italia nei formati VHS, Betamaxe Video2000 per l'etichetta pratese CVR e con il titolo \"Basket Music\"."}
{"id": "112243", "revid": "125702975", "url": "https://it.wikipedia.org/wiki?curid=112243", "title": "Lauren Graham", "text": "Lauren \u00e8 conosciuta soprattutto per aver interpretato il ruolo di Lorelai Gilmore, protagonista della serie televisiva \"Una mamma per amica\", e quello di Sarah Braverman nella serie televisiva corale \"Parenthood\".\nBiografia.\nPrimi anni.\nLauren Graham nasce a Honolulu, Hawaii da Donna Grant, una fashion buyer, e Lawrence Graham, ex-presidente dell'associazione delle industrie di cioccolato e dolciumi. Ha antenati irlandesi. All'et\u00e0 di cinque anni, i suoi genitori divorziano e lei si trasferisce insieme al padre nella Virginia del Nord, poco fuori da Washington DC. Donna Grant lascia la loro casa per inseguire la carriera di cantante e Lauren cresce cos\u00ec col padre. In seguito al secondo matrimonio del padre, Lauren ha acquisito una sorella, Maggie, e un fratello, Chris.\nLauren scopre la passione per la recitazione durante le scuole elementari e dimostra il suo talento alla Langley High School dove fa parte di una squadra di ginnastica. Ben presto Lauren entra in una compagnia teatrale e partecipa a piccole produzioni. Nel 1988 si laurea al Barnard College con una laurea in letteratura inglese. Dopo essersi trasferita in Texas nel 1992, ottiene una laurea specialistica in recitazione dalla Southern Methodist University.\nCarriera.\nDurante il liceo partecipa ad un video riguardo Planned Parenthood. Una volta terminati gli studi, Lauren si trasferisce a New York, dove diventa una cameriera di cocktail e un'aspirante attrice. Ottiene il suo primo lavoro retribuito partecipando ad una pubblicit\u00e0 nei panni di Striker, il cane mascotte del Campionato mondiale di calcio del 1994. Nel 1995 si trasferisce a Hollywood, California. Prende parte a diverse pubblicit\u00e0 per prodotti come \"Dimetapp\" e \"Lean Cuisine\" e presenta l'anteprima del fine settimana su The Movie Channel.\nOltre alle numerose apparizioni in programmi televisivi, Lauren partecipa a sit-com di poco successo, tra cui \"Townies\" (con Molly Ringwald e Jenna Elfman) e \"Lush Life\" (con Lori Petty e Karyn Parsons). Tra il 1996 e il 1997 Lauren appare regolarmente in diversi show del canale NBC. Interpreta una studentessa diplomata che attira l'attenzione di Dick in \"Third Rock from the Sun\", la fidanzata di Richard in \"Caroline in the City\" e la fidanzata di Jerry in \"Seinfeld\". Interpreta inoltre una produttrice di Hollywood in tre episodi di \"Law &amp; Order\" a fianco di Scott Cohen, che in seguito interpreter\u00e0 il ruolo di Max Medina nella serie televisiva \"Una mamma per amica\". Il grande salto sembra presentarsi con la partecipazione a \"Newsradio\" ma il pubblico non risponde positivamente alla sua entrata nel cast.\nIl vero successo arriva nel 2000 quando Lauren viene chiamata ad interpretare il ruolo della protagonista Lorelai Gilmore, una giovane e brillante madre legata da una forte amicizia alla figlia, concepita all'et\u00e0 di 16 anni, Rory (Alexis Bledel), in \"Una mamma per amica\". Per il ruolo di Lorelai, Lauren ottiene, nel 2001, una nomination come \"Migliore attrice in una serie televisiva (Commedia)\" ai Golden Globe. La serie si \u00e8 ufficialmente conclusa il 15 maggio 2007. Nella settima e ultima stagione della serie, Lauren \u00e8 stata anche produttrice. Lauren per\u00f2 \u00e8 tornata a interpretare Lorelai Gilmore nel revival di \"una mamma per amica\" di Netflix del 2016.\nLauren torna alle radici della sua carriera interpretando se stessa in due episodi della serie televisiva della NBC \"Studio 60 on the Sunset Strip\". Ha preso inoltre parte al gioco della rete Bravo \"Celebrity Poker Showdown\" insieme a Dave Foley di \"Newsradio\". Dopo aver vinto l'incontro preliminare, Lauren ha perso contro un'altra ex-star di \"Newsradio\" Maura Tierney. Il 26 giugno 2002 Lauren \u00e8 stata l'ultima celebrit\u00e0 intervistata da Rosie O'Donnell durante il suo programma. Lauren \u00e8 inoltre una delle celebrit\u00e0 che ha maggiormente partecipato a \"The Ellen Degeneres Show\" essendo apparsa otto volte.\nLauren ha inoltre preso parte a diversi film come \"Babbo bastardo\" (\"Bad Santa\", 2003), \"Missione tata\" (\"The Pacifier\", 2005) e \"Perch\u00e9 te lo dice mamma\" (\"Because I Said So\", 2007). Nel 2007 ha interpretato il ruolo di Joan Baxter, la moglie di Evan in \"Un'impresa da Dio\" (\"Evan Almighty\").\nLauren ha dichiarato di divertirsi ad apparire in brevi film e recitare al Williamstown Theatre Festival. Nel 2005 interpreta Amanda nel notevole cortometraggio \"Gnome\", diretto da Jenny Bicks, una delle produttrici di \"Sex and the City\". \"Gnome\" \u00e8 stato per breve tempo visibile su YouTube prima di essere rimosso per violazione di copyright. Il film \u00e8 stato successivamente reso disponibile su iTunes Store.\nAttualmente Lauren d\u00e0 la voce a diverse pubblicit\u00e0 per dei prodotti della Kellogg's e per la nuova Plum Card dell'American Express.\nNel 2009 interpreta Miss Adelaide nel revival di Broadway del musical \"Guys and Dolls.\" Nel 2010 l'attrice avrebbe dovuto cominciare a girare \"Scream 4\", nuovo capitolo della famosa serie di film, ma ha lasciato il progetto il 30 giugno 2010 a causa di conflitti sulla sceneggiatura e sulle date delle riprese. Dal 2010 al 2015 interpreta Sarah Braverman nel telefilm \"Parenthood\".\nNel 2016 torna ad interpretare Lorelai Gilmore per quattro nuovi episodi di \"una mamma per amica: di nuovo insieme\".\nScrittrice.\nNel 2013 \u00e8 apparso in libreria il suo romanzo \"Someday, Someday, Maybe: A Novel\", pubblicato dalla Random House, tradotto come \"Un giorno, forse\". Nel maggio 2013 il libro \u00e8 entrato nella lista dei best seller del \"New York Times\". Lauren Graham ha quindi firmato un contratto con la Warner Bros. Television e la compagnia di produzione di Ellen DeGeneres per trarne una serie televisiva.\nSuccessivamente ha scritto \"Talking as fast as I can\", pubblicato in italiano con il titolo \"Parlare a raffica\" dalla Sperling &amp; Kupfer. Il 3 aprile 2018 arriva il terzo libro di Lauren Graham, dal titolo \"In Conclusion, Don\u2019t Worry About It\".\nDoppiatrici italiane.\nNelle versioni in lingua italiana dei suoi lavori, Lauren Graham \u00e8 stata doppiata da:"}
{"id": "112244", "revid": "767487", "url": "https://it.wikipedia.org/wiki?curid=112244", "title": "Celtic Pride - Rapimento per sport", "text": "Celtic Pride - Rapimento per sport (\"Celtic Pride\") \u00e8 un film del 1996 diretto da Tom DeCerchio.\nIl fenomeno del fanatismo sportivo, a diversi livelli, \u00e8 molto diffuso anche nello sport del basket e con questa commedia - opera prima di DeCerchio - gli autori hanno voluto trattare in chiave umoristica i rischi che corrono gli stessi atleti per mano di squilibrati tifosi.\nTrama.\nLe finali di NBA vedono di fronte la squadra dei Boston Celtics e quella degli Utah Jazz, nelle cui file milita uno dei migliori giocatori del campionato, Lewis Scott.\nI Celtics partono bene, ma, vedendo che nelle ultime partite la situazione rischia di ribaltarsi a favore dei Jazz, due tifosi sfegatati - Mike e Jimmy - decidono di \"partecipare\" alla partita successiva con un intervento \"extra\" per evitare che la loro squadra non sia umiliata sul \"parquet\" in occasione di un incontro cos\u00ec importante, cercando di garantire la vittoria della loro squadra.\nCon scaltrezza e rapidit\u00e0 rapiscono il giocatore Lewis Scott impedendogli cos\u00ec di partecipare alla gara, ma per loro sfortuna l'atleta rapito riesce a sorprenderli - anche imprigionato - e prova a capovolgere nuovamente la situazione."}
{"id": "112253", "revid": "2040930", "url": "https://it.wikipedia.org/wiki?curid=112253", "title": "Actions per minute", "text": "Actions per minute o APM (azioni al minuto) \u00e8 il numero di azioni completate in un periodo di tempo corrispondente al minuto in un videogioco di strategia in tempo reale. \nLe APM sono calcolate e utilizzate negli esports come parametro per misurare la performance di un determinato giocatore durante una data partita. Difatti il numero di azioni, eseguite generalmente tramite l'utilizzo di combinazioni di tasti (\"hotkeys e macro\"), riflette la capacit\u00e0 del giocatore di ottenere un vantaggio tattico sull'avversario. Maggiore \u00e8 il numero di azioni che riesce a portare a termine, pi\u00f9 rapidamente svilupper\u00e0 il suo piano di gioco e strategia. Un giocatore con un APM nettamente superiore rispetto al proprio avversario ha un vantaggio tattico notevole in quanto pu\u00f2 mettere in atto la propria strategia pi\u00f9 rapidamente. L'APM pu\u00f2 essere influenzato da fattori esterni (stanchezza, stress, etc.) e variare durante la partita. L'APM \u00e8 utilizzato nell'ambito competitivo di giochi come \"StarCraft\" o \"\".\n, \"Empire Earth II\"."}
{"id": "112257", "revid": "775372", "url": "https://it.wikipedia.org/wiki?curid=112257", "title": "Imam", "text": "Il termine im\u00e0m (pronuncia \"im\u00e0m\", dall'arabo \u0625\u0645\u0627\u0645, im\u0101m, che fa riferimento a una radice lessicale che indica lo \"stare davanti\" e, quindi, \"essere guida\"; adattamento italiano: \"imano\"), pu\u00f2 indicare tanto una preclara guida morale o spirituale (ed \u00e8 questo l'uso che per lo pi\u00f9 se ne fa in ambiente politico) quanto un semplice devoto musulmano che sia particolarmente esperto nei movimenti rituali obbligatori della preghiera canonica \"\u1e63al\u0101t\". Costui si pone davanti agli oranti, dando modo ad essi di correggere eventuali errori nei movimenti che comporterebbero l'invalidit\u00e0 della \"sal\u0101t\".\nDa un punto di vista strettamente religioso il termine \"Im\u00e0m\" indica una \"Guida spirituale\" e per questo \u00e8 lecito usarla per i capi di movimenti politico-religiosi, come Khomeyni.\nDa un punto di vista istituzionale, l'Imam \u00e8 storicamente il capo della Comunit\u00e0 islamica (\"Umma\") ed \u00e8 per questo, nel Sunnismo, sinonimo di califfo, come chiaramente esplicitato nel lemma \u00abIm\u0101ma\u00bb da Wilferd Madelung su: \"The Encyclopaedia of Islam\".\nUn peso senz'altro maggiore \u00e8 dato dalla figura dell'Imam dalla Comunit\u00e0 islamica sciita - considerato Guida ideale per meriti umani e conoscenza religiosa essoterica ed esoterica - a causa dei suoi legami di sangue e spirituale con \u02bfAl\u012b ibn Ab\u012b \u1e6c\u0101lib, cugino e genero del profeta Maometto. La sua speciale eccellenza fra gli uomini deriva per\u00f2 dall'essere, in modo privilegiato, ineffabilmente assistito da parte di Dio.\nPer la maggioranza dello sciismo - detta imamita, duodecimana o, in arabo, \"Ithn\u0101\u02bfashariyya\" - il numero degli Im\u00e0m che legittimamente hanno guidato i fedeli musulmani (o sarebbero stati legittimamente destinati a farlo se poi, storicamente, non ne fossero stati impediti dai califfi omayyadi e abbasidi) \u00e8 di dodici, mentre per la minoranza ismailita (o settimana, in arabo \"Sab\u02bfiyya\") il numero si limita a sette.\nPer i duodecimani l'elenco \u00e8 il seguente:\nIn entrambi i casi l'ultimo Imam (Muhammad al-Mahd\u012b o Ism\u0101\u02bf\u012bl ibn Ja\u02bffar) non viene considerato morto ma semplicemente occultatosi agli occhi del mondo e destinato a manifestarsi alla fine dei tempi, in qualit\u00e0 di Mahd\u012b, per restaurare il puro Islam delle origini."}
{"id": "112258", "revid": "599013", "url": "https://it.wikipedia.org/wiki?curid=112258", "title": "Lavoro subordinato", "text": "Il lavoro subordinato, informalmente detto anche lavoro dipendente, indica un rapporto di lavoro nel quale il lavoratore cede il proprio \"lavoro\" (tempo ed energie) ad un \"datore di lavoro\" in modo continuativo, in cambio di una retribuzione monetaria, di garanzie di continuit\u00e0 e di una parziale copertura previdenziale.\nStoria.\nIn un primo momento, alla fine del XIX secolo, non avendo veri e propri riferimenti legislativi ma trovandosi di fronte a un contesto storico-sociale che richiedeva un intervento, i legislatori e la dottrina utilizzarono lo schema tradizionale della locazione.\nIn Italia, secondo il codice del commercio, il lavoro subordinato veniva visto come un \"prestare le proprie energie lavorative per un determinato lasso di tempo\" (\"locatio operarum\"), mentre la normale obbligazione di risultato veniva inserita nel contesto della \"locatio operis\".\nFondamentale la precisazione squisitamente teorico-dottrinale operata da Francesco Carnelutti. L'insigne giurista osserva che non sarebbe corretto parlare di locazione di energie umane perch\u00e9 soggette a consumo e deterioramento, incompatibili con l'obbligo di restituzione alla scadenza. Pertanto, egli indica come vero oggetto della locazione: il corpo del lavoratore distinguendolo dalla persona del lavoratore.\nCaratteristiche.\nNormalmente il lavoro subordinato \u00e8 regolato/disciplinato da un contratto di lavoro col datore di lavoro, che stabilisce mansioni, orario di lavoro, luoghi e remunerazione della prestazione. Il lavoratore dipendente pu\u00f2 esercitare la sua attivit\u00e0 di lavoro subordinato sia nel campo del lavoro privato (impresa) sia nel campo del lavoro pubblico (pubblica amministrazione, quali enti pubblici o enti parastatali).\nEsso \u00e8 attualmente la forma lavorativa pi\u00f9 diffusa nel mondo economico e la rispettiva figura di lavoro \u00e8 posta al centro del diritto del lavoro. A questa modalit\u00e0 lavorativa si affiancano le forme di lavoro autonomo, quella del lavoro parasubordinato e tante altre pi\u00f9 specifiche. Al concetto di lavoratore subordinato si contrappone quella di conduttore dell'attivit\u00e0 di impresa (imprenditore, amministratore delegato) o di datore di lavoro.\nDisciplina normativa italiana.\nNon esiste nessuna definizione formale di lavoro dipendente nell'ordinamento italiano. L'articolo 2094 del codice civile italiano, rubricato come \"Prestatore di lavoro subordinato\", si limita ad enunciare la definizione di prestatore di lavoro:\nIl dibattito sulla definizione.\nLa nozione giuridica di lavoro subordinato pi\u00f9 recente deriva dal presupposto dell'\"assoggettamento\" del prestatore di lavoro nei confronti del datore di lavoro, assoggettamento identificabile nella possibilit\u00e0 da parte del datore di lavoro di poter determinare modalit\u00e0 e tempi di esecuzione dell'oggetto dell'obbligazione sorta dal contratto stipulato dalle parti.\nInoltre, per l'identificazione di una fattispecie di lavoratore subordinato, la giurisprudenza ha individuato alcuni criteri indiziari (mentre quello fondamentale rimane solo l'assoggettamento): la continuit\u00e0 della prestazione, che presuppone la natura dell'oggetto come attivit\u00e0 e non risultato; il luogo di lavoro; l'obbligo di un determinato orario di lavoro pi\u00f9 o meno flessibile, ma comunque determinato; una retribuzione anch'essa fissa e determinata, con l'assenza di rischio per il lavoratore.\nIl vincolo della subordinazione si ha quando il prestatore mette a disposizione del datore le sue energie psicofisiche al fine della realizzazione di un bene o servizio nell'interesse del datore. Si avrebbe pertanto un fenomeno di alienazione delle energie psicofisiche del lavoratore al datore. La natura sociale di tale vincolo sarebbe da rintracciare nel fatto che il prestatore subordinato, anche a livelli dirigenziali, pu\u00f2 svolgere il proprio lavoro solo tramite i mezzi e le strutture di cui dispone il datore. Fa eccezione il rapporto di lavoro a domicilio, per il quale il vincolo di subordinazione assume una definizione \"tecnica\", ossia quella che definisce il vincolo di subordinazione come l'assoggettamento del prestatore di lavoro nei confronti delle direttive del datore di carattere organizzativo, sulle modalit\u00e0 di esecuzione della prestazione, i requisiti, le caratteristiche e le finalit\u00e0 del rapporto di lavoro.\nStatistiche.\nSecondo l'ISTAT negli anni tra il 1993 e il 2011, gli occupati in Italia oscillavano tra i 21 e 23 milioni, di cui 15-17 milioni di dipendenti, ossia una percentuale variabile fra 71 e 74%.\nFigure speciali e simili al lavoro subordinato.\nAccanto alla figura del lavoratore subordinato tradizionale, ci sono varie figure pi\u00f9 particolari disciplinate dal diritto del lavoro.\nFigure speciali di subordinazione.\nSono rapporti di lavoro regolati in parte dalla disciplina generale, e in parte da leggi speciali che regolano la peculiarit\u00e0 dell'attivit\u00e0 svolta dal datore, dal lavoratore o da entrambi. Figurano tra queste attivit\u00e0 il rapporto di lavoro nautico e aeronautico (disciplinato dal Codice della navigazione), il rapporto di lavoro sportivo (legge 23 marzo 1981 n. 91) e quello dei dirigenti.\nIl lavoratore parasubordinato.\nLe recenti modificazioni sociali ed economiche avviate dalla seconda met\u00e0 degli anni settanta hanno portato all'identificazione, oltre che di varie categorie di lavoratori, alla nascita di nuove figure contrattuali nell'ambito del lavoro: si parla infatti di rapporti di lavoro dove l'oggetto dell'obbligazione non \u00e8 \"un risultato\" ma un'attivit\u00e0, sebbene il lavoratore non sia subordinato al datore. Si parla, pertanto, di lavoratore parasubordinato o di lavoratore in regime di collaborazione coordinata e continuativa.\nLa fattispecie del lavoro parasubordinato pu\u00f2 coincidere, in fatto, con ipotesi di \"dipendenza economica\" che si verificano quando, a prescindere dal vincolo di subordinazione, il lavoratore percepisce la maggior parte del proprio reddito da lavoro da un unico committente. In Italia questa fattispecie non trova ad oggi una collocazione giuridica (cosa che avviene invece in Spagna dal 2009 - \"Estatuto del Trabajo Aut\u00f3nomo en materia de contrato del trabajador aut\u00f3nomo econ\u00f3micamente dependiente\") cio\u00e8 non trova ancora una sua specifica tutela.\nLavoratore a chiamata.\nIl lavoratore a chiamata \u00e8 un subordinato che eroga la propria prestazione in modalit\u00e0 discontinua o intermittente ovvero \"on call\".\nIdeologie politiche abolizioniste.\nVi sono alcune teorie economico-politiche che sostengono l'abolizione del lavoro subordinato. Secondo essi in futuro il lavoro subordinato salariato sar\u00e0 visto cos\u00ec come oggi viene visto lo schiavismo.\nAlcune di queste teorie sono la base del distributismo e il suo credito sociale. Essi sostengono una equa distribuzione dei mezzi di produzione tra chi li manovra per produrre, in modo che non possa pi\u00f9 esistere lo \"sfruttamento dell'uomo sull'uomo\".\nAnche l'anarchismo \u00e8 una filosofia contraria al lavoro subordinato."}
{"id": "112260", "revid": "124386049", "url": "https://it.wikipedia.org/wiki?curid=112260", "title": "Vladimir Antonovi\u010d Iva\u0161ko", "text": "Svolse funzione di sostituto Segretario generale del Partito Comunista dell'Unione Sovietica, nel periodo dal 24 al 29 agosto 1991. A causa del collasso dell'Unione Sovietica, la posizione non venne ufficializzata.\nTenne per breve tempo la carica di presidente della Verchovna Rada ucraina dal 4 giugno al 9 luglio 1990. Si ritir\u00f2 a vita privata nel 1992."}
{"id": "112262", "revid": "2166030", "url": "https://it.wikipedia.org/wiki?curid=112262", "title": "Tomaso Albinoni", "text": "Biografia.\nTomaso Albinoni nacque da una ricca famiglia veneziana di mercanti di carta originaria di Castione della Presolana. Albinoni amava definirsi \"Musico di violino, dilettante Veneto\".\nStudi\u00f2 violino e canto, e gi\u00e0 in et\u00e0 precoce divenne un bravo cantante e soprattutto un valente violinista. Probabilmente ebbe come maestro Giovanni Legrenzi. Diversamente da autori del suo tempo, Albinoni coltiv\u00f2 l'arte della composizione musicale soltanto per diletto e non per esigenze di affermazione professionale mantenendosi quasi sempre su atteggiamenti di forte indipendenza personale e si rifiutava costantemente di avere mecenati al suo seguito. Mecenati che nel suo tempo potevano avere pi\u00f9 referenti: la Chiesa nei molti ruoli che essa offriva, le corti della nobilt\u00e0 o le famiglie reali. Forse per sua scelta non s\u2019iscrisse mai alla corporazione veneziana degli strumentisti professionisti (l'Arte dei Sonatori) privandosi cos\u00ec di esibirsi in pubblico, cosa che non amava, e di ottenere dei guadagni; si orient\u00f2 quindi verso la composizione.\nVisse sempre a Venezia anche se viaggi\u00f2 molto; si ricordano almeno due suoi viaggi a Firenze nel 1703 e nel 1722. . Compose la sua prima opera \"Zenobia regina de Palmireni\" nel 1694 su libretto di Antonio Marchi, anno in cui usc\u00ec anche la sua prima raccolta di musica strumentale: le \"12 Sonate a tre, Op.1\". Da allora divise equalmente la sua attivit\u00e0 tra le composizioni per canto (melodrammi, serenate e cantate) e per strumenti (sonate e concerti). Fino al 1709, anno della morte del padre, pot\u00e9 dedicarsi alla musica senza la necessit\u00e0 economica. Poi anche grazie alla volont\u00e0 testamentaria paterna fu sollevato dal dover continuare l'attivit\u00e0 affaristica familiare in quanto figlio maggiore lasciando tale compito ai fratelli minori. Questo gli permise di dedicarsi alla musica a tempo pieno e di raggiungere una certa notoriet\u00e0 abbastanza rapidamente.\nSpos\u00f2 una cantante d'opera, Margherita Raimondi, nel 1705, e fu anche grazie a lei che cant\u00f2 a Monaco, nel 1722. Massimiliano Emanuele II, Elettore di Baviera, cui Albinoni dedic\u00f2 dodici concerti, lo invit\u00f2 a Monaco per dirigere l'opera durante le celebrazioni per le nozze del Principe Elettore Carlo Alberto di Baviera con Maria Amalia d'Asburgo, figlia dell'ultimo Imperatore Giuseppe I. In tale occasione compose l'opera \"I veri amici\" e la serenata \"Il trionfo d'amore\".\nOltre a musica concertistica barocca, per cui ha la notoriet\u00e0 odierna, famosi in particolare i suoi concerti per oboe, compose circa una cinquantina di opere liriche quasi tutte andate perdute e di cui rimangono poche arie. Solo del \"Radamisto\" del 1698 rimane la partitura completa. Non conosciamo le sue opere, ma che esse rivaleggiarono con quelle di Francesco Gasparini, compositore attivo a Venezia.\n Le sue opere inoltre furono sempre considerate all'altezza di altrettanto famosi compositori contemporanei come Corelli, Scarlatti e Vivaldi. Le sue dieci raccolte strumentali furono pubblicate con molto successo in Italia, ad Amsterdam e a Londra, riscuotendo un notevole successo in molte corti e famiglie nobili dell'Europa meridionale.\nFu particolarmente attratto dall'oboe, uno strumento relativamente poco usato in Italia fino ad allora, tanto che il suo \u00e8 stato il primo concerto per oboe scritto in Italia. Mentre i concerti per oboe solo furono per la prima volta composti in Germania da Telemann e Haendel. Albinoni dopo aver composto quattro concerti per oboe solo (N. 3, 6, 9, 12) compose quattro concerti con due oboi (N. 2, 5, 8, 11) (Op.7) che furono i primi ad essere pubblicati e che riscossero un tale successo che Albinoni ripet\u00e9 questa formula nel 1722 con l'Op.9.\nA parte alcuni lavori strumentali datati 1735, poco si sa della vita e delle opere di Albinoni dopo la met\u00e0 degli anni 1720.\nAlbinoni mor\u00ec nella sua citt\u00e0 natale nel 1751.\nMolti dei lavori di Albinoni andarono perduti durante la Seconda guerra mondiale per la distruzione da parte degli anglo-americani della Libreria di Stato di Dresda. Forse dopo il 1740 si ritir\u00f2 a Venezia e smise di comporre dedicandosi alla scuola di canto.\nL'opera per la quale \u00e8 pi\u00f9 noto - l\"'Adagio in Sol minore\" - \u00e8 stata in realt\u00e0 composta quasi interamente dal musicologo romano Remo Giazotto, che lo ha pubblicato nel 1958.\nTuttavia, Giazotto ha sempre affermato di aver effettuato una composizione nello stile del tempo basandosi solo sui bassi e su sei frammenti di melodia trovati a Dresda nel 1935 (non pi\u00f9 presenti nella Staatsbibliothek, probabilmente andati distrutti durante la seconda guerra mondiale). \nUna recente scoperta della musicologa Muska Mangano (1935-2021), ultima assistente di Giazotto, ha per\u00f2 confermato le affermazioni di Giazotto: tra le carte del musicologo, Mangano ha scoperto una trascrizione manoscritta della porzione di basso figurato, e sei battute frammentarie del primo violino, \u00abrecanti nell'angolo in alto a destra un timbro che indica inequivocabilmente la provenienza di Dresda dell'originale da cui proveniva\u00bb. \nCi\u00f2 fornisce supporto per il racconto di Giazotto, e conferma come egli abbia composto il suo Adagio a partire da un frammento di Albinoni. \nA seguito di questa scoperta, la paternit\u00e0 dell'Adagio \u00e8 stata restituita a Giazotto e il suo nome compare nelle nuove edizioni della partitura come l'effettivo autore del brano.\nComposizioni.\nMusica strumentale.\nAlbinoni ha composto 64 concerti pubblicati, 8 sinfonie e 97 fra sonate e balletti."}
{"id": "112264", "revid": "124733990", "url": "https://it.wikipedia.org/wiki?curid=112264", "title": "Liside", "text": "Biografia.\nFece parte della scuola dei pitagorici e scamp\u00f2 all'incendio provocato dai seguaci di Cilone di Crotone in cui perirono i migliori pitagorici del luogo. Cilone era per nascita, per fama e per ricchezza uno dei primi cittadini di Crotone, ma era anche aspro e violento\u02d0 essendo stato respinto dai pitagorici per questi motivi, aveva intrapreso contro di loro una guerra spietata, culminata con l'incendio della casa di Milone.\nIl delitto rimase impunito e i pitagorici smisero di occuparsi di affari pubblici, delusi dall'inerzia delle popolazioni che non punirono gli autori di tale misfatto. Insieme ad Archippo, Liside si rifugi\u00f2 allora a Tebe, dove fu precettore di Epaminonda e maestro di suo figlio Polimide.\nQuando mor\u00ec, i suoi compagni di Crotone, da cui era molto stimato, si recarono a Tebe per riavere il suo corpo.\nOpere.\nScrisse molte epistole: \"De istitutione\", \"De Civilitate\", \"De Natura\", che furono anche attribuite al suo maestro Pitagora.\nCi \u00e8 stata tramandata una lettera apocrifa nella quale Liside rimprovera all'amico Ipparco di aver insegnato pubblicamente la dottrina della scuola dei Pitagorici e, quindi, di aver consentito a persone spiritualmente impure di impadronirsi del sapere. Questo ci porta a conoscenza di come i Pitagorici non lasciassero nulla per iscritto, tramandando il sapere solo oralmente e solo a coloro i quali avessero purificato il proprio spirito attraverso un percorso di vita basato su saldi principi e regole etiche.\nLo stesso Pitagora avrebbe lasciato per testamento alla figlia Damo alcuni suoi scritti, chiedendole per\u00f2 che nessuno estraneo alla famiglia ne venisse in possesso."}
{"id": "112267", "revid": "1386670", "url": "https://it.wikipedia.org/wiki?curid=112267", "title": "Differenziale (meccanica)", "text": "Nelle automobili ed in altri veicoli, il differenziale \u00e8 un organo meccanico che distribuisce una coppia motrice tra le due ruote motrici di uno stesso asse.\nFunzione.\nIn alcuni veicoli come ad esempio la maggior parte dei veicoli tranviari, alcune macchine operatrici ed i kart, non esistono differenziali e le due ruote motrici sono collegate all'asse, esse dunque ruotano necessariamente sempre alla stessa velocit\u00e0.\nTale soluzione non presenta problemi nella marcia su percorsi rettilinei, ma nella percorrenza di una curva la ruota esterna si trova a dover seguire una traiettoria di lunghezza maggiore di quella della ruota interna: in assenza di differenziale una delle due ruote, essendo esse vincolate, deve slittare rispetto al piano di rotazione, provocando notevole usura del battistrada ed una minor capacit\u00e0 di affrontare curve strette.\nIn presenza del differenziale, invece, la ruota esterna gira pi\u00f9 velocemente di quella interna, senza alcuno slittamento.\nDescrizione.\nIl differenziale \u00e8 solitamente costituito da una gabbia portasatelliti cui sono vincolati due assi.\nSu entrambi gli assi sono installati due satelliti, in presa con due planetari (ingranaggi conici) solidali con i semialberi.\nIl differenziale serve, oltre che a trasformare il moto longitudinale dell'albero motore in moto trasversale delle ruote, ad impedire che le ruote motrici slittino in curva, adeguando la loro velocit\u00e0 alla lunghezza della traiettoria.\nInfatti il differenziale in rettilineo trasmette alle ruote uguale numero di giri, mentre in curva la ruota interna pu\u00f2 diminuire di giri e trasferirli a quella esterna.\nIl differenziale \u00e8 un rotismo interposto tra gli assi motori di un veicolo allo scopo di attribuire, a ciascuno di essi, la velocit\u00e0 che gli compete in funzione della propria traiettoria.\nDifferenziali centrali.\nNelle auto a trazione integrale permanente viene impiegato un differenziale centrale per distribuire la coppia tra le ruote anteriori e quelle posteriori. Generalmente non \u00e8 presente nelle auto dove la trazione integrale \u00e8 inseribile.\nDifferenziali bloccabili o a slittamento limitato e Differenziale autobloccante.\nIn caso di mancanza di aderenza, a veicolo fermo, utilizzando un normale differenziale, la ruota priva di aderenza slitterebbe sottraendo coppia alla ruota in presa, che cos\u00ec rimarrebbe ferma.\nPer questo, in veicoli ad uso fuoristradistico, vengono utilizzati differenziali bloccabili, che permettono di escludere l'azione del differenziale stesso distribuendo uniformemente la coppia sui due semialberi, o a slittamento limitato.\nNelle auto da competizione o comunque in veicoli particolarmente prestanti, vengono invece utilizzati dei differenziali autobloccanti (torsen, lamelle, giunto viscoso Ferguson), per evitare lo slittamento delle ruote su fondi scivolosi.\nPer ottenere questi effetti, oltre ai differenziali bloccabili o a slittamento limitato si pu\u00f2 adottare un differenziale a controllo elettronico, che permetta di frenare (tramite l'impianto frenante) la ruota che slitta e ottenere un comportamento paragonabile a quello dei differenziali a slittamento limitato.Altre soluzioni sono quelle di adoperare un freno lamellare a controllo elettronico e disposto dentro al differenziale, che permette di regolare lo slittamento del differenziale in modo molto elastico, ampio e versatile."}
{"id": "112270", "revid": "33689", "url": "https://it.wikipedia.org/wiki?curid=112270", "title": "Gaio Acilio", "text": "Biografia.\nGrazie alla sua posizione politica (anche se non di primo piano) e soprattutto alla sua conoscenza del greco, nel 155 a.C. introdusse al senato romano i filosofi Carneade, Diogene e Critolao, che erano venuti come ambasciatori di Atene, e funse da interprete.\nOpera.\nSeguendo l'esempio di Quinto Fabio Pittore, a cui si attribuisce il merito di aver dato inizio alla storiografia latina, Acilio scrisse una storia di Roma, in greco, forse di impostazione annalistica, che andava dai primi tempi fino al 184 a.C. (secondo Dionigi di Alicarnasso) e che apparve, secondo Livio, verso il 142 a.C. Il lavoro fu tradotto in latino da un Claudio, forse l'annalista del I secolo a.C. Claudio Quadrigario (ma il solo nome, essendo molto comune, non consente un'attribuzione certa).\nA giudicare dagli 8 frammenti conservati, sembra di potersi notare che, come l'opera di Fabio Pittore, anche la storia di Acilio dedicasse molto spazio al racconto delle origini; Acilio \u00e8 accostabile al suo predecessore anche dalle discussioni eziologiche per cerimonie e istituzioni cultuali, che egli vedeva come indice del fatto che Roma fosse una citt\u00e0 di origine greca."}
{"id": "112271", "revid": "765341", "url": "https://it.wikipedia.org/wiki?curid=112271", "title": "Guy Fawkes", "text": "Noto anche sotto gli pseudonimi di Guido Fawkes (talvolta scritto anche Faux) e John Johnson, era membro di una gang di cospiratori cattolici inglesi che tentarono di assassinare con un'esplosione il re Giacomo I d'Inghilterra e tutti i membri del parlamento inglese riuniti nella Camera dei Lord per l'apertura delle sessioni parlamentari dell'anno 1605, passato alla storia come la congiura delle polveri.\nIl 5 novembre 1605 il complotto fu scoperto e i trentasei barili di polvere da sparo furono disinnescati. Da allora ogni 5 novembre i bambini del Regno Unito vanno in giro per il paese con dei fantocci, recitando una filastrocca che ringrazia Dio per aver salvato il re dall'attentato, e a chiedere soldi ai genitori per comprare i fuochi per il fal\u00f2, in cui vengono bruciati i fantocci nella simbolica ripetizione dell'esecuzione dei congiuranti. La celebrazione \u00e8 nota con il nome di Guy Fawkes Night, ovvero la notte di Guy Fawkes.\nBiografia.\nGiovinezza.\nGuy Fawkes nacque nel 1570 a Stonande, nello Yorkshire; era il secondo dei quattro figli di Edward Fawkes, un avvocato al tribunale di York, e della moglie Edith. I genitori del giovane Guy erano fedeli praticanti della chiesa anglicana, cos\u00ec come i suoi nonni materni; la nonna, nata Ellen Harrington, era la figlia di un ricco mercante, gi\u00e0 sindaco di York nel 1536. La data di nascita di Fawkes \u00e8 sconosciuta, ma sappiamo che venne battezzato alla chiesa di St. Michael le Belfrey il 16 aprile 1570; siccome era consuetudine battezzare il neonato non pi\u00f9 di tre giorni dopo la sua nascita, \u00e8 presumibile che sia nato intorno al 13 aprile. Nel 1568 Edith aveva dato alla luce un'altra figlia, Anne, morta per\u00f2 quando non aveva neanche otto settimane; ebbe comunque altri due figli dopo Guy, Anne (n. 1572), e Elizabeth (n. 1575). Entrambi si sono poi sposati, rispettivamente nel 1599 e nel 1594.\nNel 1579 Guy - all'et\u00e0 di soli otto anni - divenne orfano di padre; Edith si sarebbe sposata in seconde nozze con il cattolico Dionis Baynbrigge (o Denis Bainbridge) di Scotton, Harrogate. Fawkes si sarebbe convertito al cattolicesimo per via delle tendenze \"ricusanti\" (si definivano cos\u00ec le persone che si rifiutavano di seguire le pratiche religiose anglicane) della famiglia di Baynbrigge e degli insegnamenti impartitogli alla scuola di St. Peter, a York (il cui preside, John Pulleyn, faceva parte di una nota famiglia dello Yorkshire, i Pulleyns di Blubberhouses, che faceva pratica di ricusazione). Terminati gli studi scolastici, Fawkes prest\u00f2 servizio per Anthony Browne prima e per Anthony-Maria Browne poi. In questo periodo, inoltre, probabilmente convol\u00f2 a nozze con una sconosciuta fanciulla, con la quale si presume abbia generato anche un figlio; non vi sono tuttavia fonti documentarie certe che accertino ci\u00f2 con sicurezza.\nNell'ottobre 1591 Fawkes dissip\u00f2 il patrimonio terriero ereditato dal padre, vendendo la tenuta di Clifton. Viaggi\u00f2 poi per il continente per combattere la guerra degli ottant'anni al fianco dell'Impero spagnolo contro il Regno di Francia e le Province Unite. Sotto la direzione di Sir William Stanley, Fawkes prese parte con la qualifica di \"alf\u00e9rez\" (funzionario di grado inferiore) all'assedio di Calais nel 1596, e nel 1603 - divenuto capitano - viaggi\u00f2 in Spagna per raccogliere consensi per una ribellione cattolica in Inghilterra: fu in quell'occasione che adott\u00f2 la versione italiana del proprio nome, \"Guido\", e che descrisse re Giacomo I come \u00abun eretico\u00bb che voleva \u00abscacciare la setta papale fuori dall'Inghilterra\u00bb. Malgrado fosse stato ricevuto a corte da Filippo III, Fawkes non riusc\u00ec a convincere la corte spagnola a perorare la sua causa nell'isola britannica.\nCongiura delle polveri.\nNel 1604 Fawkes entr\u00f2 a far parte di un piccolo gruppo di cattolici inglesi, capeggiato da Robert Catesby, che intendeva assassinare il re protestante Giacomo I, colpevole di aver tradito le aspettative del popolo cattolico dopo esser succeduto a Elisabetta I, e sostituirlo con la sua figlia, la terza secondo l'ordine di successione, la principessa Elizabeth, prendendo quindi la strada alla monarchia assoluta, ma questa volta cattolica e sul modello di Francia, Austria o Spagna.\nIl primo incontro tra i cinque cospiratori principali della congiura ebbe luogo domenica 20 maggio 1604 in una locanda all'insegna delle anatre (Duck and Drake Inn), nell'elegante quartiere londinese dello Strand. Catesby, in un incontro precedente, aveva gi\u00e0 esplicitato le proprie intenzioni di uccidere il Re e il suo governo facendo esplodere \u00abla Camera del Parlamento con la polvere da sparo\u00bb; Wintour, che all'inizio disapprov\u00f2 categoricamente il piano, venne poi convinto da Catesby a viaggiare nel continente per cercare aderenti e simpatizzanti alla causa. Per intercessione di un tal Hugh Owen, esule in Spagna, Wintour conobbe ben presto Fawkes, e gli sugger\u00ec di \u00abfare qualcosa in Inghilterra nel caso la pace con la Spagna non ci avesse aiutato\u00bb (\"doe some whatt in Ingland if the pece with Spaine healped us nott\"); questa collaborazione, tuttavia, non riusc\u00ec al fine voluto, tanto che Catesby non fu affatto sorpreso dal loro fallimento, siccome gi\u00e0 prima sospettava che non sarebbero stati supportati da nessuno (\"the deeds would nott answere\").\nNel giugno 1604 uno dei cospiratori, Thomas Percy, venne autorizzato per via di una promozione ad accedere in una casa confinante col palazzo del Parlamento appartenente a John Whynniard, custode del Guardaroba Regio; Fawkes venne ingaggiato come portinaio dell'abitazione, e fu a partire da quel momento che adott\u00f2 lo pseudonimo John Johnson. Secondo alcune fonti coeve alla congiura, i cospiratori avrebbero scavato una galleria tra la casa di Whynniard e il Parlamento; pare, tuttavia, che questa sia una montatura propagandistica del governo, siccome non vi \u00e8 evidenza dell'effettiva esistenza dell'anzidetto tunnel. Se questa storia fosse vera, tuttavia, i cospiratori sarebbero stati assorbiti nello scavo di questa galleria per tutto il dicembre 1604.\nFinalmente i congiurati riuscirono ad affittare una piccola cantina (sempre appartenente a Whynniard) ubicata al di sotto dell'aula del Parlamento; trattandosi di un luogo sudicio e inutilizzato, era un nascondiglio perfetto per la polvere da sparo. Secondo lo stesso Fawkes, i barili esplosivi ivi immagazzinati erano 36, di cui 16 acquistati il 20 luglio; la deflagrazione avrebbe dovuto avere luogo il 26 luglio, tuttavia la seconda sessione del primo parlamento di Giacomo I venne rinviata dall'estate all'autunno per via dell'onnipresente minaccia costituita dalle epidemie. Dopo aver lasciato l'Inghilterra, alla ricerca di ulteriori simpatizzanti alla congiura, Fawkes vi ritorn\u00f2 nell'agosto 1605; in una serie di incontri tenuti ad ottobre, inoltre, si decise che sarebbe toccato proprio a lui dare fuoco alla miccia per far saltare in aria il Parlamento.\nIl piano, tuttavia, fatic\u00f2 a restare segreto, finch\u00e9 Lord Monteagle venne informato da una lettera anonima dell'imminente pericolo: \u00abretyre youre self into yowre contee whence yow maye expect the event in safti for ... they shall receyve a terrible blowe this parleament\u00bb. Ben presto la cosa si seppe: i parlamentari inaugurarono comunque la seduta alla mezzanotte del 4 novembre 1605, come da prassi, mentre i cospiratori decisero di proseguire con i loro intenti ritenendo l'intera faccenda una bufala. Quando Fawkes si rec\u00f2 nella cantina di Whynniard con un innesco e un orologio da tasca (cos\u00ec da programmare al minuto la deflagrazione, come suggerito da Percy: \"becaus he should knowe howe the time went away\") la congiura era pronta per essere perpetrata. Prima che per\u00f2 egli potesse accendere l'esplosivo, nella stanza irruppero le guardie reali, che lo colsero praticamente sul fatto.\nTortura e morte.\n\u00abJohn Johnson\u00bb venne quindi condotto dalle guardie reali nella camera da letto del re per essere sottoposto all'interrogatorio. Fiero e sprezzante, Fawkes mantenne un atteggiamento di aperta sfida, senza nascondere le sue intenzioni: quando gli chiesero di motivare il possesso di una simile quantit\u00e0 di esplosivo, rispose: \"To blow you Scotch beggars back to your native mountains\" (\"Per rispedirvi d'un sol botto alle vostre montagne natie, pezzenti scozzesi\"). Fawkes si pales\u00f2 come un cattolico di 36 anni nativo dello Yorkshire, e prontamente rifer\u00ec il proprio piano di voler uccidere Giacomo I mediante lo scoppio di polvere da sparo, ed espresse rimpianto per non esserci riuscito. Il suo atteggiamento risoluto si guadagn\u00f2 la stima di re Giacomo, che gli attribu\u00ec la prontezza e l'energia di un antico Romano.\nL'ammirazione che re Giacomo nutriva per Fawkes, tuttavia, non lo dissuase dall'ordinare, il 6 novembre, di sottoporre \u00abJohn Johnson\u00bb a tortura perch\u00e9 rivelasse il nome dei suoi complici: \u00abChe lievi torture vengano inizialmente utilizzate su di lui, \"et sic per gradus ad maiora tenditur\" [e quindi vengano incrementate sino alle peggiori]\u00bb. Fawkes venne trasferito alla torre di Londra dove, straziato dall'atroce sofferenza fisica, rivel\u00f2 la propria identit\u00e0 e i nomi degli altri cospiratori, e raccont\u00f2 dettagliatamente le dinamiche del complotto, in un totale di tre confessioni.\nDopo un processo sommario, Fawkes - insieme agli altri cospiratori - fu condannato a morte, in quanto colpevole di alto tradimento (come sentenziato da John Popham). La sentenza della corte fu la seguente: i condannati dopo l'impiccagione sarebbero stati sottoposti alla recisione dei genitali, alla decapitazione e alla rimozione dell'intestino e del cuore, e infine alla dispersione dei resti, destinati a divenir \u00abmangime per i volatili del cielo\u00bb.\nIl 31 gennaio 1606 Fawkes e tre altri cospiratori \u2013 Thomas Wintour, Ambrose Rookwood, e Robert Keyes \u2013 vennero condotti all'Old Palace Yard a Westminster, di fronte all'edificio che intendevano distruggere. Gli altri tre condannati vennero rapidamente impiccati, squartati e decapitati, mentre Fawkes fu l'ultimo ad essere giustiziato. Indebolito dalle torture, sal\u00ec con l'aiuto del boia e di una scala sino al cappio, ma perse l'equilibrio e la corda gli ruppe il collo: dopo l'impiccagione, il suo corpo senza vita fu comunque sottoposto alla intera procedura; squartato, come da prassi, le varie parti del suo corpo vennero distribuite ai \u00abquattro angoli del regno\u00bb, per essere esposte come un sinistro avvertimento a chi avesse voluto seguire le sue orme.\nRetaggio.\nPer solennizzare la scoperta della congiura, il 5 novembre 1605 i londinesi vennero incoraggiati ad accendere piccoli fal\u00f2; per di pi\u00f9, un atto del parlamento (il cosiddetto \"Thanksgiving Act\") istitu\u00ec in quella data il \u00abgiorno del ringraziamento\u00bb. Bench\u00e9 fossero tredici i cospiratori coinvolti nella congiura delle polveri, nell'immaginario collettivo il complotto \u00e8 rimasto associato al solo Fawkes.\nNel Regno Unito, il 5 novembre \u00e8 noto con diversi nomi, quali \"Guy Fawkes Night\", \"Guy Fawkes Day\", \"Plot Night\" e \"Bonfire Night\". I fal\u00f2 iniziarono ad essere accompagnati, dal 1650 in poi, dall'accensione di fuochi d'artificio, fino a quando dopo il 1673 divenne usanza bruciare un'effigie (generalmente rappresentante Fawkes o il Papa), che andava a finire nelle fiamme tra le grida di \u00abNo popery!\u00bb.\nSebbene per quasi tre secoli Guy Fawkes sia stato considerato personaggio ridicolo e meritevole di scherno, il culto della sua figura venne vivificato nell'Ottocento dalla pubblicazione del romanzo storico \"Guy Fawkes, or; The Gunpowder Treason\", in cui William Harrison Ainsworth guard\u00f2 al congiurato sotto una luce nuova, comprensiva, quasi empatica. Da quel momento in poi, Fawkes fu celebrato quale \u00aberoe d'azione\u00bb in moltissime opere, principalmente libri per bambini, quali \" The Boyhood Days of Guy Fawkes\" e \"The Conspirators of Old London\". Secondo lo storico Lewis Call, Fawkes oggi \u00e8 \u00abun'icona considerevole nella cultura politica moderna\u00bb, con la sua faccia divenuta a partire dalla fine del Novecento \u00abuno strumento potenzialmente potente per l'articolazione dell'anarchismo postmoderno\u00bb.\nCitazioni nei media.\nLa popolarit\u00e0 conosciuta da Guy Fawkes a partire da fine '900 \u00e8 ben attestata dalla maschera di V in \"V for Vendetta\", plasmata sulle fattezze del suo volto, e nelle serie televisive \"Gunpowder\" e \"Mr. Robot\". La ricorrenza viene citata in \"Murder in the Mews\" di Agatha Christie"}
{"id": "112273", "revid": "198277", "url": "https://it.wikipedia.org/wiki?curid=112273", "title": "Agostino Di Bartolomei", "text": "Biografia.\nDal carattere schivo e riservato, molto lontano dai canoni classici del calciatore, mor\u00ec suicida la mattina del 30 maggio 1994 a San Marco, la frazione di Castellabate dove viveva, sparandosi un colpo di pistola Smith &amp; Wesson .38 Special al petto: erano trascorsi dieci anni esatti dalla finale di Coppa dei Campioni persa dalla sua , di cui era capitano, contro il .\nI motivi del suicidio \u2014 si parl\u00f2 di alcuni investimenti andati male, nonch\u00e9 di un prestito che gli era stato appena rifiutato \u2014 divennero abbastanza chiari quando fu rinvenuto un biglietto in cui il calciatore spiegava il suo gesto, da ricollegarsi probabilmente alle porte chiuse che il mondo del calcio gli serrava: \u00ab\"mi sento chiuso in un buco\"\u00bb. Dopo i funerali venne sepolto nel cimitero di Castellabate.\nCaratteristiche tecniche.\nSoprannominato \"Ago\" o \"Diba\", si espresse al meglio come centrocampista, posizionato dal tecnico Nils Liedholm davanti alla difesa, mettendo in mostra carisma, continuit\u00e0 di rendimento e, soprattutto, intelligenza tattica: sopper\u00ec infatti alla maggiore pecca che gli veniva imputata, la scarsa propensione allo scatto e alla corsa, con una perfetta lettura in anticipo delle fasi di gioco \u2014 come a pensare \"pi\u00f9 veloce\" dei suoi avversari.\nNel corso della carriera, venne impiegato con ottimi risultati anche come centrale di difesa; in questo senso, Gianni Mura scrisse: \u00abda centrocampista ebbe una seconda carriera come libero, o centrale difensivo. Un destino che tocca solo a giocatori di costruzione, con un grande senso del gioco collettivo. Come Beckenbauer, come Scirea che mi viene automatico accostare ad Agostino per i silenzi e per la stessa visione di un calcio semplice, pulito\u00bb.\nCapace di lanci e servizi impeccabili verso i compagni di squadra, era inoltre dotato di grande potenza nelle conclusioni a rete, arma con cui trov\u00f2 svariate volte la via del gol sia da fuori area che su calcio di punizione; la stessa la impieg\u00f2 come rigorista, spesso con tiri sotto la traversa calciati praticamente da fermo.\nCarriera.\nGiocatore.\nClub.\nGli inizi tra Roma e Vicenza.\nInizi\u00f2 a tirar calci al pallone sui campetti del suo quartiere, a Tor Marancia. Crebbe poi nell'OMI, una delle squadre satellite della . Nel 1968, tredicenne, venne notato da alcuni osservatori del , rifiutando tuttavia la proposta del club lombardo poich\u00e9 riluttante all'idea di trasferirsi lontano da casa a una cos\u00ec giovane et\u00e0. Riusc\u00ec quindi ad approdare nel vivaio della Roma, vincendo coi giovani capitolini nei primi anni settanta due titoli nazionali di categoria e conquistandosi al contempo le prime sortite in prima squadra, avvenute nella stagione 1972-1973; il suo primo tecnico fu Antonio Trebiciani che lo fece esordire in Serie A il 22 aprile 1973, pochi giorni dopo il suo diciottesimo compleanno, in un pareggio a reti bianche a Milano contro l'.\nNell'annata 1973-1974, alla prima giornata contro il (2-1) arriv\u00f2 il primo gol con la maglia della Roma. Nelle tre stagioni iniziali in giallorosso, dove fece la spola tra giovanili e prima squadra, collezion\u00f2 23 presenze con un minutaggio via via sempre maggiore. L'annata 1975-1976 la trascorse invece in prestito al , in Serie B, per maturare definitivamente in una compagine composta prevalentemente da giovani elementi: agli ordini di Manlio Scopigno affront\u00f2 quindi per la prima volta in carriera una stagione da titolare.\nL'affermazione in giallorosso.\nDal campionato 1976-1977, tornato a Roma, divenne un punto fermo nella squadra della sua citt\u00e0 e sino al torneo 1983-1984 raramente si trov\u00f2 a saltare delle gare, tanto da ottenere a fine anni settanta i gradi di capitano della formazione. Il torneo 1977-1978 fu per lui il pi\u00f9 prolifico sottoporta, avendo messo a segno 10 reti; ne realizz\u00f2 invece 7 l'anno dello scudetto. Fu questa, anche, la stagione in cui l'allenatore Nils Liedholm decise di arretrarlo a libero, accanto al giovane stopper Vierchowod: l'esperimento, dopo un iniziale settaggio dei meccanismi, diede ottimi frutti e culmin\u00f2 nel tricolore atteso sulla sponda giallorossa della capitale da quarantuno anni.\nIn totale gioc\u00f2 con la casacca della Roma 308 gare (di cui 146 con la fascia al braccio), segnando 66 gol. In undici stagioni coi capitolini conquist\u00f2, oltre al succitato titolo italiano del 1983, anche tre Coppe Italia, raggiungendo inoltre nel 1984 la finale di Coppa dei Campioni \u2014 la prima e fin qui unica nella storia del club romano \u2014 persa ai rigori all'Olimpico contro gli inglesi del . Nella sua avventura all'ombra del Colosseo venne espulso un'unica volta, nel torneo 1978-1979 contro la (gli venne sventolato il cartellino rosso insieme a Virdis), partita in cui segn\u00f2 peraltro anche la rete della vittoria.\nNell'estate 1984, con l'arrivo di Sven-G\u00f6ran Eriksson sulla panchina giallorossa, venne inserito nella lista dei partenti non essendo ritenuto adatto alle veloci dinamiche di gioco del tecnico svedese. Disput\u00f2 la sua ultima partita in giallorosso in occasione della finale di Coppa Italia del 1983-1984 vinta contro il , coi tifosi che gli dedicarono lo striscione: \u00abTi hanno tolto la Roma ma non la tua curva\u00bb.\nMilan.\nSi trasfer\u00ec quindi, al seguito dell'allenatore Liedholm, nelle file del , vestendo quella maglia rossonera che, da bambino, aveva rifiutato sedici anni prima.\nDurante il primo campionato a Milano, dopo poche giornate si trov\u00f2 di fronte a San Siro la sua ex squadra, cui sigl\u00f2 una delle reti della vittoria meneghina (2-1): la vibrante e rabbiosa esultanza con cui festeggi\u00f2 il gol, carica di rivalsa per essere stato messo da parte troppo in fretta dalla \"sua\" Roma, non gli venne perdonata dalla tifoseria capitolina che pochi mesi dopo, nella sfida di ritorno all'Olimpico, gli riserver\u00e0 una dura accoglienza; in questa difficile situazione ambientale, dopo un contrasto su Conti, l'ex capitano giallorosso venne quasi aggredito da Graziani in una partita che degener\u00f2 in rissa.\nCon il Milan gioc\u00f2 per tre stagioni, segnando tra l'altro anche un gol nel derby milanese, senza tuttavia sollevare trofei; col club lombardo raggiunse una finale di Coppa Italia nell'anno del debutto, persa contro la .\nCesena e Salernitana.\nNel 1987 i rossoneri, nel frattempo entrati nell\"era Sacchi\", cedettero l'ormai trentaduenne Di Bartolomei al . In Romagna il giocatore ebbe modo di disputare un'ultima stagione nella massima categoria italiana, guidando coi gradi di capitano l'undici bianconero alla salvezza.\nConcluse la carriera sui campi di Serie C nel 1990, dopo due annate con la , nell'ultima delle quali contribu\u00ec al raggiungimento della storica promozione dei campani in cadetteria dopo ventitr\u00e9 anni di assenza, indossando anche in questo caso la fascia al braccio.\nNazionale.\nLa prima convocazione nella Nazionale Under-21 arriv\u00f2 nel 1973, all'et\u00e0 di diciotto anni, senza tuttavia scendere in campo. Dal 1976 al 1978 collezion\u00f2 poi 8 presenze e 7 reti tra le file degli \"Azzurrini\", partecipando nell'ultimo anno al campionato europeo di categoria. Non debutt\u00f2 mai, invece, con la maglia della Nazionale maggiore.\nDopo il ritiro.\nFu opinionista per la Rai durante i Mondiali di calcio nel 1990. Dopo l'addio alla pratica agonistica si stabil\u00ec a Castellabate, paese d'origine della compagna, luogo dove fond\u00f2 una scuola calcio che portava il suo nome e in cui cerc\u00f2 d'infondere ai ragazzi la sua visione del mondo del pallone, pulito, nel rispetto delle regole e dell'etica del gioco: \u00aba me piacerebbe che i ragazzini imparassero da piccoli ad amare il calcio, ma non prendendo a modello alcuni dei miei capricciosi colleghi\u00bb.\nNella cultura di massa.\nIn ambito calcistico, il 20 settembre 2012 Di Bartolomei \u00e8 stato tra i primi undici giocatori a essere inserito nella \"hall of fame\" ufficiale della . Il 16 aprile 2014, per i vent'anni dalla scomparsa, in occasione della finale di Coppa Italia Lega Pro a Salerno tra la e il , la squadra campana ha sfoggiato una speciale maglia celebrativa, replica di quella indossata dal giocatore nella stagione 1989-1990 e recante il suo autografo.\nIn campo cinematografico, il personaggio di Antonio Pisapia nel film \"L'uomo in pi\u00f9\" del 2001 di Paolo Sorrentino \u00e8 stato ispirato dalla figura di Di Bartolomei. Nel 2011 \u00e8 stato prodotto \"11 metri\", un documentario diretto da Francesco Del Grosso che ripercorre la vita del calciatore attraverso i suoi luoghi (Roma, Milano, Salerno e Castellabate).\nIn campo letterario, la vicenda umana e calcistica di Di Bartolomei \u00e8 raccontata nel libro del 2010 \"L'ultima partita\" di Giovanni Bianconi e Andrea Salerno; il figlio Luca ha scritto una lettera al padre nella prefazione del libro. Il 24 settembre 2012 \u00e8 uscito \"Il manuale del calcio\", raccolta di scritti originariamente riservata al figlio Luca, in cui il calciatore illustrava la sua personale visione del calcio.\nIn campo musicale, nel 2007 il cantautore Antonello Venditti, tifoso romanista ma soprattutto amico di Di Bartolomei, gli ha dedicato la canzone \"Tradimento e perdono\": \u00abL'ho scritta il 30 maggio, anniversario della morte di Di Bartolomei, e del giorno in cui la Roma perse nell'84 la Coppa dei Campioni. Pu\u00f2 avere valore anche per me, \u00e8 una canzone preventiva; io penso che uno che ha successo, abbia diritto a pi\u00f9 amore che non una persona normale: a volte, quando finisce la tua importanza, una parola pu\u00f2 bastare\u00bb.\nIn ambito toponomastico, il Comune di Castellabate gli ha intitolato una strada nella frazione di San Marco dove egli viveva. Il 24 febbraio 2012 il \"Campo A\" del Centro sportivo Fulvio Bernardini di Trigoria \u00e8 stato intitolato alla memoria di Di Bartolomei, per iniziativa della societ\u00e0 giallorossa.\nIn ambito teatrale, nello spettacolo \"Roma-Liverpool 1-1\" del 2016, scritto da Roberto Manfridi e interpretato da Paolo Triestino, ha un ruolo importante il ricordo di Di Bartolomei, nel contesto della rievocazione della finale della Coppa dei Campioni 1983-1984."}
{"id": "112275", "revid": "125444618", "url": "https://it.wikipedia.org/wiki?curid=112275", "title": "Brigata", "text": "Il termine brigata, di origine francese, \u00e8 utilizzato per definire due ordini di unit\u00e0 militari, uno proprio dei reparti dell'esercito, l'altro caratterizzante dei reparti di gendarmeria. Ne fa parte almeno uno o pi\u00f9 reggimenti.\nNel mondo.\nIn Italia.\nIn Italia il termine \u00e8 analogamente utilizzato sia per definire una grande unit\u00e0 dell'Esercito Italiano, una articolazione operativa dell'Aeronautica Militare (Brigata Aerea) e la pi\u00f9 piccola articolazione organizzativa della Guardia di Finanza.\nStoria.\nLe brigate del Regio Esercito italiano furono costituite nel 1861. Sciolte nel 1871 furono ricostituite dieci anni dopo, composte da due reggimenti, e impiegate nella prima guerra mondiale. Nel 1926 vennero riordinate su base ternaria. Furono soppresse nel 1939 alla vigilia della seconda guerra mondiale e i reggimenti vennero posti alle dirette dipendenze delle unit\u00e0 divisionali. Furono ricostituite nel 1944 nell'ambito dell'Esercito Cobelligerante Italiano.\nNell'Esercito Italiano il concetto di brigata ha subito nel tempo diverse evoluzioni nel secondo dopoguerra. Gi\u00e0 nell'agosto 1946 le divisioni vennero sciolte e ricostituite come brigate.\nCon la riforma ordinativa del 1975, che port\u00f2 alla quasi totale scomparsa dei reggimenti, la brigata, che comprendeva diversi battaglioni monoarma, divenne principalmente un'articolazione pluriarma della divisione, eccetto le brigate alpine, che rimasero autonome (cio\u00e8 non inquadrate in divisioni) e alle dipendenze del 4\u00ba Corpo d'Armata Alpino, e diverse brigate meccanizzate e motorizzate, che erano alle dipendenze delle Regioni Militari (soprattutto al Centro-Sud Italia).\nDall'inizio degli anni novanta l'Esercito Italiano ha avviato una nuova e profonda riforma strutturale non ancora totalmente compiuta nel 2006. Tale riforma ha portato alla scomparsa della divisione come livello ordinativo organicamente strutturato, mentre la brigata \u00e8 diventata la principale articolazione del corpo d'armata.\nA partire dal 1992 l'Esercito Italiano inizia inoltre a ricostituire i reggimenti. I nuovi reggimenti sono tuttavia diversi da quelli pre-1975, in quanto si tratta di unit\u00e0 monobattaglione (con qualche eccezione) e divengono a loro volta l'articolazione principale delle brigate.\nVerso la fine degli anni novanta la brigata ha perso gran parte del suo significato operativo stante la diversit\u00e0 e la complessit\u00e0 dei compiti assegnati all'Esercito in un contesto internazionale mutevole, ma dagli anni 2000 \u00e8 tornata a essere la principale struttura organica di riferimento, che viene integrata o modificata in funzione delle esigenze.\nPer le specifiche operazioni dunque, la forza da inviare in teatro operativo viene costituita di volta in volta in relazione al compito assegnato, sulla base di un comando di brigata con alcune unit\u00e0 proprie (in genere un reggimento e alcune unit\u00e0 minori) e altre tratte da brigate diverse.\nEsercito Italiano.\nMontagna \nCavalleria \nAviotrasportate\nFanteria \nTrasmissioni\nMarina Militare.\nNella Marina Militare le Grandi Unit\u00e0 riconducibili ad un rango di Brigata (comandate da un Contrammiraglio) sono:\nNegli Stati Uniti d'America.\nNell'Esercito degli Stati Uniti la brigata \u00e8 un'unit\u00e0 pi\u00f9 piccola di una divisione ma uguale o poco superiore ad un reggimento. L'organico varia da 1500 a 4000 uomini. Ogni divisione dell'Esercito degli Stati Uniti ha quattro brigate che possono essere:\nNel Corpo dei Marines invece le brigate vengono create appositamente per qualche missione e sono formate per spedizioni speciali, tipo una piccola \"Marine Expeditionary Force\".\nDi solito il comando di brigata spetta ad un colonnello, anche se alcune volte \u00e8 un tenente colonnello a prenderlo."}
{"id": "112276", "revid": "79968", "url": "https://it.wikipedia.org/wiki?curid=112276", "title": "Reggimento", "text": "Il reggimento \u00e8 un'unit\u00e0 militare monoarma composta normalmente da pi\u00f9 battaglioni, o anche da un singolo battaglione, oltre al reparto comando.\nIn taluni eserciti \u00e8 costituito da pi\u00f9 compagnie, come nel caso dell'Esercito francese.\n\u00c8 costituito da un numero variabile di militare in funzione della composizione dei battaglioni. \u00c8 normalmente comandato da un colonnello.\nIl reggimento copre specifiche funzioni nell'ambito delle grandi unit\u00e0 a cui viene aggregato. Nel caso di specialit\u00e0 d'arma particolari (genio, artiglieria, trasporti ecc.) viene aggregato ad unit\u00e0 di livello superiore come unit\u00e0 di supporto.\nAttualmente, nell'Esercito Italiano, pi\u00f9 reggimenti formano una brigata.\nIn altri eserciti, invece, pi\u00f9 reggimenti formavano (e formano ancora, negli eserciti che lo prevedono) una divisione.\nIn Italia.\nQuesti i reggimenti attivi nelle forze armate italiane:\nArma dei Carabinieri.\nElenco dei reggimenti appartenenti all'Arma dei Carabinieri:\nMarina Militare Italiana.\nElenco dei reggimenti di fanteria di marina appartenenti alla Marina Militare:\nAeronautica Militare Italiana.\nElenco degli stormi paragonabili a reggimenti e non a reparti di volo:"}
{"id": "112279", "revid": "1020839", "url": "https://it.wikipedia.org/wiki?curid=112279", "title": "Battaglione", "text": "Il battaglione \u00e8 un'unit\u00e0 militare terrestre organica, generalmente composta da un numero di uomini compreso tra i 500 e i ; un battaglione raggruppa pi\u00f9 compagnie, e a sua volta pi\u00f9 battaglioni sono raggruppati in un reggimento o in una brigata. Un battaglione \u00e8 comandato da un ufficiale avente di solito il grado di tenente colonnello o maggiore (pi\u00f9 raramente colonnello).\nNell'ambito dell'arma di cavalleria il battaglione \u00e8 denominato, a seconda dell'ordinamento, \"gruppo squadroni\" o \"squadrone\", mentre per l'arma di artiglieria viene denominato \"gruppo\".\nNell'aeronautica militare con la denominazione \"gruppo\" si indica un insieme di 2 o pi\u00f9 squadriglie.\nOrigine.\nI primi battaglioni furono costituiti all'inizio dell'et\u00e0 moderna come raggruppamenti temporanei di varie compagnie messi in piedi per specifiche missioni, con un organico che arrivava anche a uomini, per poi evolvere nel corso del XVIII secolo in strutture permanenti di 6-8 compagnie per un totale di circa soldati. Nel corso del 1700 i battaglioni divennero le unit\u00e0 tattiche di base, con il livello superiore del reggimento che fungeva solo da unit\u00e0 amministrativa: il battaglione divenne la formazione pi\u00f9 piccola capace di operazioni indipendenti, anche se necessitante di una fonte esterna di rifornimenti nel caso di azioni prolungate per pi\u00f9 di qualche giorno.\nIl battaglione nacque come unit\u00e0 monoarma, cio\u00e8 con tutte le sue compagnie appartenenti al medesimo tipo (ad esempio tutte di fanteria o tutte di mezzi corazzati); solo dopo il periodo della prima guerra mondiale vennero formati dei battaglioni pluriarma, mettendo assieme compagnie dotate di equipaggiamenti o specialit\u00e0 differenti (ad esempio, compagnie di carri armati e compagnie di fanteria motorizzata o meccanizzata).\nStruttura.\nUn battaglione \u00e8 costituito da un numero variabile di soldati (di solito da 500 a uomini per un'unit\u00e0 di fanteria, da 30 a 50 mezzi per un'unit\u00e0 corazzata) in funzione della composizione e del numero delle compagnie. Il numero \u00e8 influenzato anche dal tipo di arma sul quale l'unit\u00e0 \u00e8 basata: in un battaglione di fanteria le compagnie saranno formate da 100-120 soldati circa, mentre in un battaglione corazzato una compagnia sar\u00e0 formata da 12-14 veicoli, ognuno con 3-4 uomini di equipaggio, per cui si avranno da 36 a 56 soldati; per fare un esempio, negli anni 2000 per un battaglione corazzato statunitense di 52 carri su 44 veicoli per squadrone, 3 compagnie corazzate pi\u00f9 una comando da 2 carri e supporti, con 4 uomini di equipaggio per un carro come lo M1 Abrams, l'organico totale arrivava a 343 soldati.\nUn numero variabile di battaglioni (di solito due o tre) formano un reggimento o una brigata, secondo l'ordinamento previsto dalle forze armate dei singoli paesi; in alcuni ordinamenti \u00e8 prevista la figura del \"gruppo di battaglione\", un'unit\u00e0 tattica di solito creata \"ad hoc\" assemblando un normale battaglione con compagnie e unit\u00e0 specializzate prelevate da altre formazioni.\nIl battaglione \u00e8 normalmente comandato da un ufficiale superiore, un tenente colonnello o alle volte un maggiore, dotato di un piccolo stato maggiore."}
{"id": "112280", "revid": "9", "url": "https://it.wikipedia.org/wiki?curid=112280", "title": "The Sex Pistols", "text": ""}
{"id": "112281", "revid": "767487", "url": "https://it.wikipedia.org/wiki?curid=112281", "title": "Plotone", "text": "Il plotone \u00e8 una delle unit\u00e0 militari terrestri di minor dimensione.\nRaggruppa pi\u00f9 squadre, ed \u00e8 comandata da un ufficiale.\n\u00c8 costituito da un numero variabile di persone in funzione della composizione delle squadre. \u00c8 normalmente comandato da un ufficiale inferiore (tenente o sottotenente) o da un maresciallo. Assolve a specifiche funzioni nell'ambito dei reparti. Nel caso di specialit\u00e0 d'arma particolari (genio, artiglieria, trasporti, ecc.) viene aggregato ad unit\u00e0 di livello superiore come unit\u00e0 di supporto.\nPi\u00f9 plotoni formano una compagnia."}
{"id": "112284", "revid": "1681595", "url": "https://it.wikipedia.org/wiki?curid=112284", "title": "Squadra (unit\u00e0 militare)", "text": "La squadra \u00e8 un'unit\u00e0 militare organica, con dimensione variabili a seconda della forza armata di riferimento.\nEsercito.\nNelle unit\u00e0 militari terrestri la squadra \u00e8 l'unit\u00e0 organica pi\u00f9 piccola, inferiore al plotone e composta da un numero variabile di uomini (a seconda dell'arma di appartenenza) compreso tra sette e undici, comandati da un graduato di truppa o da un sottufficiale (di solito un sergente o un caporale maggiore). La squadra normalmente ha capacit\u00e0 di trasporto autonome, potendo essere caricata al completo su un unico esemplare delle varie tipologie di mezzi militari a disposizione (dall'autocarro al trasporto truppe corazzato). Negli eserciti che seguono l'organizzazione del British Army o dello United States Army, la squadra \u00e8 di solito designata come \"sezione\" (\"section\") e a sua volta divisa in due o tre unit\u00e0 pi\u00f9 piccole dette gruppi di fuoco (\"fireteam\") e composte ciascuna da quattro uomini o meno.\nMarina e aeronautica militare.\nNelle unit\u00e0 militari navali e nelle unit\u00e0 militari aeree la squadra \u00e8 la formazione organica pi\u00f9 grande, corrispondente a un corpo d'armata delle unit\u00e0 terrestri: \u00e8 composta da almeno due divisioni navali o aeree e da altre unit\u00e0 di supporto, ed \u00e8 comandata da un ammiraglio di squadra o da un generale di squadra aerea."}
{"id": "112285", "revid": "15756", "url": "https://it.wikipedia.org/wiki?curid=112285", "title": "Offerta pubblica di acquisto", "text": "Per Offerta Pubblica di Acquisto o OPA, in inglese \"tender offer\", s'intende ogni offerta, invito a\noffrire o messaggio promozionale finalizzato all'acquisto di prodotti finanziari: \u00e8 quindi un'esortazione destinata agli azionisti dell\u2019azienda in via di acquisizione a vendere, da parte di chi presenta l'offerta.\nSi considera pubblica un'offerta se rivolta ad un numero di soggetti pari o superiore alle 150 unit\u00e0 e se riguarda un valore complessivo dei titoli oggetto di offerta pari o superiore a 8.000.000,00 euro.\nTipologia.\nEsse si possono dividere in due tipi:\nA loro volta, queste possono configurarsi come OPA:\nL'OPA non \u00e8 dunque un'operazione d'acquisto sul mercato, bens\u00ec un'offerta, in quanto quest'ultimo potr\u00e0 aderire o meno; l'offerta pubblica d'acquisto non \u00e8 nemmeno definibile come contratto, ma come procedimento attraverso il quale un soggetto si rivolge al mercato.\nDel controllo circa il corretto svolgimento delle OPA si occupano gli organismi di vigilanza della Borsa, la Consob in Italia.\nLe OPA nell'ordinamento italiano.\nNell'ordinamento italiano le OPA sono attualmente disciplinate dagli artt. 101bis - 112 del Testo Unico della Finanza (TUF) contenuto nel D.Lgs. 58/98, nonch\u00e9 dalle norme di attuazione in materia di emittenti contenute nel regolamento della Consob.\nLa disciplina si divide in una parte generale, in cui sono contenute le norme di generale applicazione, e una parte speciale, che disciplina i singoli tipi di OPA previste.\nLa disciplina generale.\nSoggetti coinvolti e tutele del legislatore.\nI soggetti coinvolti sono:\nLe tutele del legislatore sono di tipo:\nObblighi informativi offerente.\nL'articolo 102 del Testo Unico della Finanza (TUF) stabilisce che l'offerente \u00e8 tenuto ad una preventiva comunicazione alla Consob con documento, destinato alla pubblicazione, contenente le informazioni necessarie per consentire ai destinatari di pervenire ad un fondato giudizio sull'offerta. La Consob poi indica le eventuali informazioni integrative, specifiche modalit\u00e0 di pubblicazione e garanzie da prestare (reali o personali), entro un termine predeterminato. Questo va dai 15 ai 30 giorni a seconda che i prodotti finanziari ad oggetto siano quotati o meno (anche diffusi tra il pubblico). Se entro i 15-30 giorni la Consob non abbia espresso alcun parere vale il \"silenzio-assenso\" e il documento potr\u00e0 essere pubblicato.\nIl nuovo regolamento Consob ha poi specificato che l'offerente \u00e8 tenuto in primo luogo alla \"pubblicit\u00e0 della comunicazione\" e quindi a dare \"senza indugio\" alla Consob, l'emittente ed al mercato un comunicato che deve indicare gli elementi essenziali dell'offerta, le finalit\u00e0, le garanzie offerte e le partecipazioni gi\u00e0 detenute dall'offerente.\nContestualmente l'offerente deve consegnare alla Consob altri documenti.\nUna bozza del documento d'offerta laddove, nel caso vi siano contenute informazioni in grado di stupire il mercato, l'offerente dovr\u00e0 fare un comunicato avvertendo il mercato e l'emittente di ci\u00f2 che sta facendo.\nEventuali richieste d'autorizzazioni dell'autorit\u00e0 competenti si pensi ad esempio ad un'opa sul mercato bancario dove operazioni di questo tipo necessitano della previa autorizzazioni della Banca d'Italia.\nScheda d'adesione\nUlteriore documento per costituire \"garanzie di esatto adempimento\" o la dichiarazione dell'impegno a sottoscrivere prima dell'inizio del periodo d'adesione (da questo scaturisce che il procedimento d'offerta pu\u00f2 dunque iniziare anche in assenza delle necessarie autorizzazioni delle autorit\u00e0 competenti).\nEntro 15 giorni dalla ricezione (30 giorni se trattasi di prodotti non quotati in Borsa), la Consob pu\u00f2 richiedere eventuali modifiche o integrazioni, o la richiesta di prestare particolari garanzie, reali o personali.\nObblighi informativi emittente.\nL'articolo 103 sancisce che l'emittente diffonde un comunicato contenente ogni dato utile per l'apprezzamento dell'offerta e la propria valutazione sull'offerta.\nIl comunicato viene effettuato dal CdA ed esprime un giudizio sulla convenienza dell'offerta rivolto agli azionisti target. \u00c8 in questa sede che si valuta il merito dell'operazione (convenienza economica) ed \u00e8 quindi in questo momento che subentra la differenza tra OPA ostile (offerta giudicata poco conveniente) e amichevole (CdA suggerisce adesione).\nIl comunicato deve contenere:\nLa consegna alla Consob deve avvenire entro due giorni dalla prevista data di diffusione del documento d'offerta, se il comunicato non viene allegato al documento d'offerta deve essere pubblicato entro il primo giorno di durata dell'offerta.\nCondizioni dell'offerta.\nDopo la comunicazione dell'OPA, il prezzo del titolo va generalmente a rialzo per via della forte relazione che lega l'informazione alle variazioni di prezzo, ci\u00f2 richiede il rispetto di determinate condizioni:\n\"l'offerta \u00e8 irrevocabile\" e quindi che ogni clausola contraria \u00e8 nulla;\n\"la parit\u00e0 di condizioni\" a tutti i titolari dei prodotti finanziari che formano oggetto dell'OPA escludendo cos\u00ec che vengano stabilite condizioni d'offerta diverse. \u00c8 stabilito, in particolare, che se l'offerente lancia un'OPA e poi compra fuori mercato (trattativa privata) ad un prezzo maggiore, il prezzo dell'OPA si adeguer\u00e0 a questo.\nPer quanto riguarda l'OPA volontaria:\nLe OPA volontarie, quindi, possono essere sottoposte a condizioni purch\u00e9 non \"meramente potestative\" (sono ammesse le condizioni legali).\n\u00c8 prevista la possibilit\u00e0 di modificare l'offerta aumentando, ad esempio, il corrispettivo (rilancio) REF non pu\u00f2 accompagnarsi ad una riduzione del quantitativo REF.\nSvolgimento offerta.\nLa durata del periodo \u00e8 concordata con la societ\u00e0 di gestione del mercato, se l'oggetto dell'offerta sono strumenti finanziari quotati, o con la Consob, se non quotati. La durata del periodo va da un minimo di venticinque giorni ad un massimo di quaranta se trattasi di OPA volontaria totalitaria o di OPA preventiva lanciata su almeno il 60% dei prodotti finanziari. Per tutti gli altri tipi d'offerta la durata parte da un minimo di quindici giorni arrivando ad un massimo di venticinque.\nL'offerente non pu\u00f2 ridurre il periodo concordato, ma ha la facolt\u00e0 di protrarlo comunque non oltre i suddetti limiti. La durata pu\u00f2 essere protratta fino ad un massimo di 55 giorni dalla Consob quando giustificata da esigenze di corretto svolgimento dell'offerta e tutela degli investitori. \u00c8 inoltre prevista una proroga automatica di dieci giorni se negli ultimi dieci giorni di pendenza dell'offerta viene convocata l'assemblea dei soci per assunzione di misure difensive.\nOfferte concorrenti.\nUn'offerta concorrente pu\u00f2 essere lanciata da un terzo interessato ad acquistare le stesse azioni della target; deve avere un prezzo maggiore della precedente offerta ma pu\u00f2 essere lanciata su un quantitativo minore. Pu\u00f2 essere lanciata anche quando viene meno una condizione d'efficacia apposta alla prima offerta. Rende revocabile l'adesione dell'oblato all'offerta precedente e deve essere lanciata al massimo cinque giorni prima della scadenza della prima OPA.\nRilancio dell'originario offerente.\nDeve avere un prezzo maggiore dell'offerta concorrente e quantit\u00e0 ad oggetto almeno uguale a quella originaria. Il rilancio pu\u00f2 essere effettuato fino a dieci giorni dall'offerta originaria e la sua durata d'adesione pu\u00f2 essere adeguata a quella concorrente. L'esigenza \u00e8 di definire una sorta d'asta con un arco di tempo definito, evitando dunque, l'instabilit\u00e0 del mercato. La Consob permette poi, a chi ha aderito alle offerte sconfitte di apportare i loro titoli all'offerta vincente entro cinque giorni dalla pubblicazione dei risultati dell'offerta.\nObblighi successivi.\nUlteriori obblighi previsti sono:\nL'offerta pu\u00f2 essere modificata dal proponente fino a 3 giorni dal termine previsto per la chiusura, purch\u00e9:\nLa disciplina speciale.\nLa normativa speciale disciplina:\nL'OPA successiva totalitaria.\n\u00c8 disciplinata dall'art. 106 del TUF. Essa consiste in pratica nell'obbligo da parte di chi abbia acquisito a titolo oneroso (direttamente o indirettamente), quindi non per successione \"mortis causa\" o donazione, una partecipazione societaria superiore al 30% del capitale sociale ordinario di una societ\u00e0 per azioni quotata in borsa di lanciare un'OPA sulla totalit\u00e0 delle azioni ordinarie residue.\nL'obbligo sussiste anche quando il limite \u00e8 raggiunto tramite partecipazioni (opa a cascata). L'obbligo sussiste anche per chi gi\u00e0 detiene il 30% di azioni con diritto di voto e acquisisce nei 12 mesi pi\u00f9 del 5% del capitale.\nL'obbligo di un'OPA sussiste anche quando si ha il controllo di una societ\u00e0 non quotata in borsa.\nL'offerta va promossa entro 20 giorni dal superamento di tale soglia a un prezzo non inferiore a quello pi\u00f9 elevato pagato dall'offerente e da persone che agiscono in concerto con il medesimo, nei 12 mesi anteriori alla comunicazione della decisione di promuovere un'offerta pubblica di acquisto, per acquisti di titoli della medesima categoria. Qualora non siano stati effettuati acquisti a titolo oneroso di titoli della medesima categoria nel periodo indicato, l'offerta \u00e8 promossa per tale categoria di titoli ad un prezzo non inferiore a quello medio ponderato di mercato degli ultimi 12 mesi o del minor periodo disponibile.\nL'OPA residuale.\nL'OPA residuale era disciplinata dall'art. 108 del TUF. Questo tipo era stato prevista dal legislatore per la tutela degli azionisti di minoranza in caso di \"delisting\", cio\u00e8 cancellazione del titolo dalla quotazione di borsa per impossibilit\u00e0 di un regolare andamento delle negoziazioni a seguito della riduzione del volume delle azioni correntemente trattate.\nL'OPA residuale era un'OPA obbligatoria che riguardava chiunque venisse a detenere ed intendesse mantenere una quota del capitale sociale ordinario di una societ\u00e0 quotata superiore al 90%.\nChiunque si fosse trovato nella condizione di cui sopra, se non avesse voluto lanciare l'OPA sul restante 10%, sarebbe stato tenuto a ripristinare entro 90 giorni un flottante sufficiente a ripristinare il normale andamento delle quotazioni (regolare formazione di prezzo \u2013 acq./ven.) e la decisione sarebbe stata comunicata alla Consob non oltre 10 giorni dal superamento della soglia del 90%. In difetto sarebbe scattato l'obbligo di acquisto. Prezzo pari a quello dell'OPA totalitaria precedente se il 90% fosse stato rappresentato tutto da azioni con diritto di voto. Prezzo determinato dalla CONSOB se il 90% fosse stato composto anche con azioni senza diritto di voto.\nL'istituto \u00e8 stato sostituito dall'obbligo d'acquisto sempre rubricato all'art. 108 del TUF.\nDiritto di acquisto (acquisto coattivo).\nQualora chi abbia lanciato un'OPA avente ad oggetto la totalit\u00e0 delle azioni con diritto di voto, venga poi a detenere pi\u00f9 del 95% tali azioni, se ha dichiarato nel documento di offerta l'intenzione di avvalersi di tale diritto, pu\u00f2 acquistare le restanti azioni (art. 111 TUF). Il diritto ha valore solo se dichiarato nel documento di offerta. Prezzo determinato come nell'obbligo di acquisto.\nTale facolt\u00e0, comunemente denominata squeeze out, \u00e8 riconosciuta in molti ordinamenti ai fini di tutela dell'offerente, che pu\u00f2 essere agevolato dal possesso della totalit\u00e0 delle azioni.\nEsenzioni.\nIn base al D.lgs 58/98 art. 106, II comma e Regolamento CONSOB 11971/99, quando il limite del 30% \u00e8 superato:\nSospensione del diritto di voto e sanzioni.\nIn base all'art. 110 D.lgs 58/98, in caso di violazione degli obblighi dell'OPA la sanzione \u00e8 la sospensione dell'intera partecipazione del soggetto e l'obbligo di vendita entro 12 mesi per rientrare al di sotto della soglia del 30%.\nIn base all'art. 104-bis D.lgs 58/98, cosiddetta \"regola di neutralizzazione\", raggiunto il 75%, nell'assemblea dopo l'OPA sono sospesi i patti parasociali e limitazioni al diritto di voto previste dallo statuto limitatamente alla nomina/revoca degli amministratori e dei componenti il Consiglio di Sorveglianza/Gestione.\nObbligo di indennizzo (fissato dal Giudice) su eventuali danni patrimoniali subiti da coloro ai quali sono stati resi non esercitabili i diritti di voto. La richiesta di indennizzo deve essere presentata all'offerente, pena decadenza, entro 90gg dalla chiusura dell'offerta o entro 90gg dalla data dell'assemblea.\nSecondo l'art. 104-ter D.lgs 58/98 (\"clausola di reciprocit\u00e0\"), le regole di neutralizzazione non si applicano per esempio in caso di OPA promossa da una societ\u00e0 (o ente da essa controllato) non soggetta a tali disposizioni o a disposizioni equivalenti. Se l'assemblea delibera misure idonee a contrastare un'eventuale opa (p.es. conversione di az. di Risparmio in az. Ordinarie con diritto di voto), pu\u00f2 esercitarle solo se sono trascorsi 18 mesi prima del lancio di un'OPA.\nL'OPA di concerto.\nL'OPA di concerto, o \"acquisto di concerto\", \u00e8 disciplinata dall'art. 109 del TUF La norma stabilisce che, quando tra i soggetti detentori di titoli azionari (indifferentemente persone fisiche o giuridiche) intercorrono le seguenti relazioni, tassativamente indicate:\nallora le precedenti soglie del 30% e del 90% vanno conteggiate sommando le azioni possedute da ciascuno dei soggetti. In questo caso l'obbligo di lanciare l'OPA grava solidalmente su ciascuno dei soggetti.\nAi sensi dello stesso articolo, l'obbligo di offerta pubblica sussiste in capo ai soggetti aderenti ad un patto che regolamenta il diritto di voto anche quando gli acquisti siano stati effettuati nei 12 mesi precedenti la stipulazione del patto, ovvero contestualmente allo stesso.\nL'OPA a cascata.\nL'OPA a cascata \u00e8 disclipinata dall'art.45 del Regolamento Consob. Consiste nell'obbligo di lanciare un'OPA totalitaria sulle azioni ordinarie delle societ\u00e0 quotate di cui si arriva a detenere \"indirettamente\" una partecipazione superiore alla soglia del 30% prevista per l'OPA totalitaria.\nLa norma \u00e8 finalizzata ad evitare l'elusione della disciplina prevista dall'art. 107 TUF attraverso l'acquisizione di controllanti per acquisire il controllo di tutte le controllate.\nAffinch\u00e9 ricorrano gli estremi della detenzione indiretta di cui sopra, che fanno scattare l'obbligo dell'OPA a cascata occorre che:\nTuttavia, affinch\u00e9 queste ultime azioni vengano considerate nel computo \u00e8 necessario che ricorrano le seguenti condizioni:\nContabilit\u00e0 dell'OPA.\nLa vendita di azioni \u00e8 costituita da un incremento della liquidit\u00e0 a fronte di una diminuzione di un'immobilizzazione finanziaria, iscritta a bilancio al costo storico d'acquisto (che \u00e8 la quotazione di Borsa alla quale \u00e8 stato pagato il titolo).\nLa differenza fra prezzo di vendita e quello di acquisto determina una minusvalenza o una plusvalenza, che genera utile ed \u00e8 oggetto di tassazione.\nLa diminuzione dell'immobilizzazione finanziaria pu\u00f2 riguardare la vendita di azioni proprie, oppure di partecipazioni (azionarie) in collegate e controllate.\nRegime sanzionatorio.\nLa complessa normativa finora illustrata costituisce il parametro di riferimento per la corretta attuazione dell'Offerta Pubblica. La violazione di tale regolamentazione pu\u00f2 dar luogo alla commissione di illeciti amministrativi o penali cos\u00ec come disciplinati dal TUF. Nella seconda categoria, per importanza, spicca il delitto di manipolazione del mercato."}
{"id": "112286", "revid": "365417", "url": "https://it.wikipedia.org/wiki?curid=112286", "title": "Santa Alleanza", "text": "La Santa Alleanza (; ; anche detta Grande Alleanza) \u00e8 stata una coalizione tra le grandi potenze monarchiche della Russia, dell'Austria e della Prussia. Fu creata dopo la sconfitta definitiva di Napoleone per mano dello zar Alessandro I di Russia e fu firmata a Parigi il 26 settembre 1815. L'alleanza mir\u00f2 a limitare il liberalismo e il secolarismo in Europa alla luce delle devastanti guerre rivoluzionarie francesi, e riusc\u00ec nominalmente a fare ci\u00f2 fino alla Guerra di Crimea (1853-1856). Otto von Bismarck riusc\u00ec a riunire la Santa Alleanza dopo l'unificazione della Germania del 1871, ma negli anni 1880 l'alleanza vacill\u00f2 nuovamente a causa di conflitti di interesse russi e austriaci riguardanti lo smembramento dell'impero ottomano.\nFondazione.\nAll'apparenza, l'alleanza \u00e8 stata formata per infondere il diritto divino dei re e i valori della Cristianit\u00e0 nella vita politica europea, come perseguito dallo zar sotto l'influenza del suo consigliere spirituale, la baronessa Barbara von Kr\u00fcdener. Circa tre mesi dopo l'Atto finale del Congresso di Vienna, i monarchi di confessione ortodossa (Russia), cattolica (Austria) e protestante (Prussia) promisero di agire sulla base di \"giustizia, amore e pace\", sia negli affari interni sia negli esteri, per \"consolidare le istituzioni umane e porre rimedio alle loro imperfezioni\".\nL'Alleanza fu presto rifiutata dalla Gran Bretagna (sebbene Giorgio IV acconsent\u00ec in qualit\u00e0 di Re di Hannover), dallo Stato Pontificio e dall'islamico impero ottomano. Lord Castlereagh, il segretario degli esteri britannico, la defin\u00ec \"un esempio di sublime misticismo e di insensatezza\".\nOrganizzazione.\nNella pratica, il cancelliere di stato austriaco, il principe Klemens von Metternich, rese l'alleanza un bastione contro la democrazia, la rivoluzione, e il secolarismo (sebbene si dice che come sua prima reazione la defin\u00ec una \"clamorosa nullit\u00e0\"). I monarchi dell'Alleanza la usarono per impedire alle influenze rivoluzionarie (soprattutto causate dalla rivoluzione francese) di entrare nei propri stati. \nL'Alleanza \u00e8 solitamente associata alle successive Alleanze, la Quadruplice e la Quintuplice, che compresero il Regno Unito e (dal 1818) la Francia con lo scopo di difendere la pace in Europa e l'equilibrio di potere nel Concerto europeo, deciso al Congresso di Vienna. Il 29 settembre 1818, lo zar, l'imperatore Francesco II d'Asburgo-Lorena e il re Federico Guglielmo III di Prussia incontrarono il duca di Wellington, il visconte Castlereagh e il duca di Richelieu al Congresso di Aquisgrana per richiedere misure forti contro i \"demagoghi\" delle universit\u00e0; misure che sarebbero state attuate nei Deliberati di Karlsbad dell'anno seguente. Al Congresso di Troppau del 1820 e al successivo Congresso di Lubiana, Metternich tent\u00f2 di unire i suoi alleati nella soppressione della rivolta dei carbonari contro il re Ferdinando I delle Due Sicilie. Nel 1821 l'Alleanza si incontr\u00f2 a Lubiana. La Quintuplice Alleanza si riun\u00ec per l'ultima volta al Congresso di Verona del 1822 per discutere dei problemi causati dalla rivoluzione greca e dell'invasione francese della Spagna.\nGli ultimi incontri svelarono il crescente antagonismo tra la Gran Bretagna e la Francia, in particolare sul Risorgimento, il diritto all'autodeterminazione e sulla questione d'oriente. La fine dell'Alleanza \u00e8 per convenzione fatta coincidere con la morte di Alessandro nel 1825. La Francia, che era stata associata nel 1823, si separ\u00f2 definitivamente dopo la rivoluzione di luglio del 1830, lasciando di nuovo il blocco europeo centro-orientale di Russia, Austria e Prussia a sopprimere i moti del 1848. L'alleanza austro-russa si spezz\u00f2 nella Guerra di Crimea: sebbene la Russia avesse aiutato a debellare completamente la rivoluzione ungherese del 1848, l'Austria non aveva agito per sostenere il proprio alleato, si dichiar\u00f2 neutrale, e occup\u00f2 persino le terre della Valacchia e della Moldavia sul Danubio, in seguito alla ritirata russa del 1854. Da l\u00ec in avanti l'Austria rimase isolata, e sub\u00ec un ridimensionamento del suo ruolo di potenza europea perdendo dapprima la sua influenza sulla penisola italiana a seguito delle azioni franco-piemontesi, poi sull'area germanica a seguito della sconfitta nella guerra austro-prussiana del 1866."}
{"id": "112287", "revid": "1318658", "url": "https://it.wikipedia.org/wiki?curid=112287", "title": "Cucina italiana", "text": "La cucina italiana \u00e8 l'espressione dell'arte culinaria sviluppatasi in Italia, comprendente tradizioni fortemente radicate e comuni a tutto il paese, nonch\u00e9 l'insieme di tutte le , in uno scambio continuo: molti piatti italiani che una volta erano conosciuti solo nelle regioni di provenienza col tempo si sono diffusi in tutto il paese.\n\u00c8 conosciuta come classico esempio di dieta mediterranea, riconosciuta come patrimonio immateriale dell'umanit\u00e0 dall'UNESCO nel 2010. Inoltre, si tratta di una delle gastronomie pi\u00f9 note e apprezzate a livello globale; l'Italia \u00e8 anche rinomata per la produzione di olio d'oliva, formaggi, salumi, vini, frutta e dolci, che figurano tra gli oltre 5.300 prodotti delle tradizioni regionali.\nLa cucina italiana \u00e8 all'origine di un giro di affari di pi\u00f9 di 200 miliardi di euro a livello mondiale.\nUna delle caratteristiche principali della cucina italiana \u00e8 la sua semplicit\u00e0, con molti piatti composti da pochi ingredienti: i cuochi italiani fanno affidamento sulla qualit\u00e0 degli ingredienti, piuttosto che sulla complessit\u00e0 di preparazione.\nI piatti e le ricette pi\u00f9 diffuse, nel corso dei secoli, sono stati spesso creati dalle nonne pi\u00f9 che dagli chef, ed \u00e8 per questo che molte ricette italiane sono adatte alla cucina casalinga e quotidiana, rispettando le specificit\u00e0 territoriali, privilegiando esclusivamente materie prime e ingredienti propri della regione di origine del piatto e preservandone la stagionalit\u00e0.\nAlimenti di base.\nGli alimenti di base della cucina italiana sono l'olio d'oliva, condimento per eccellenza, il pane di frumento fresco di giornata, la pasta, le verdure, il vino; per quanto riguarda gli alimenti proteici, rispetto alle cucine di altri paesi, una caratteristica della cultura gastronomica italiana \u00e8 quella di considerare, nella preparazione di un pasto, la carne della stessa importanza degli altri alimenti, compresi quelli vegetali; inoltre la sua presenza a tavola \u00e8 tipicamente sostituita, in alcuni giorni della settimana, da altri alimenti proteici: il pesce, i formaggi e le uova; ci\u00f2, del resto, \u00e8 tipico anche delle altre cucine mediterranee. La carne fresca si alterna, nell'uso, anche scegliendo tra la vastissima gamma di insaccati e di salumi.\nIl caff\u00e8, espresso o preparato con la moka, \u00e8 considerato un elemento indispensabile nella tradizione alimentare italiana, sia utilizzandolo per concludere il pasto, sia consumandolo da solo, in altri momenti della giornata. \nLa pasta.\nComponente fondamentale della cucina italiana, la pasta si divide in due grandi categorie: pasta secca (100% di farina di semola di grano duro impastata con acqua) e pasta fresca (anche con farina di grano tenero e quasi sempre impastata con le uova). Gli italiani mangiano oltre 27 kg di pasta a persona all'anno.\nCaratteristica della pasta \u00e8 la presenza di numerose forme e variet\u00e0: ne esistono 350 forme diverse. \nSia la pasta secca, sia quella fresca, sono utilizzate per preparare il primo piatto, in tre diversi modi:\nI condimenti per la pasta sono anch'essi numerosissimi e variano nel gusto, nel colore e nella consistenza. Sono comuni i sughi, ma sono diffusi anche i condimenti a crudo. Dall'inizio dell'Ottocento il sugo tipico per la pasta \u00e8 a base di pomodoro.\nI formaggi.\nI formaggi e i latticini sono alimenti di cui l'Italia pu\u00f2 vantare la pi\u00f9 grande diversit\u00e0 di tipologie esistenti. I formaggi sono utilizzati come secondo piatto, sia da soli, sia come ingrediente. Sono inoltre utilizzati come ingrediente per condire la pastasciutta e la minestra; negli antipasti, inoltre, \u00e8 spesso servito del formaggio.\nLe variet\u00e0 di formaggi e latticini italiani sono numerosissime: vi sono pi\u00f9 di seicento tipologie distinte in tutto il paese, delle quali 490 protette e contrassegnate come DOP (\"Denominazione di origine protetta\"), IGP (\"Indicazione di origine protetta\") e PAT (\"Prodotti agroalimentari tradizionali italiani\").\nI vini.\nIl vino \u00e8 una bevanda quasi sempre presente nella tavola del pranzo e della cena tipicamente italiani. L'Italia \u00e8 il maggiore produttore mondiale di vino, nonch\u00e9 paese detentore della pi\u00f9 ampia variet\u00e0 di vitigni autoctoni al mondo; numerosi sono i .\nL'olio d'oliva.\nL'olio extravergine di oliva \u00e8 il condimento per eccellenza della cucina italiana, sostituito solo in alcune ricette e in alcune aree geografiche dal burro. L'Italia \u00e8 il maggior paese consumatore di olio di oliva, con il 30% del totale mondiale, inoltre possiede la pi\u00f9 vasta gamma di cultivar di olivo esistenti ed \u00e8 il secondo produttore ed esportatore mondiale. Molte variet\u00e0 sono autoctone e sono parimenti numerosi gli .\nIl pane.\nIl pane fresco \u00e8 sempre presente nella tavola del pranzo e della cena, per accompagnare il secondo piatto e il contorno e per fare la scarpetta; costituisce spesso l'ingrediente principale della merenda di met\u00e0 mattina o di met\u00e0 pomeriggio. \u00c8 da sempre, come del resto anche per altri paesi mediterranei, un alimento fondamentale nella cucina italiana; esistono numerose .\nLa pizza e gli alimenti simili.\nLa pizza \u00e8 il cibo italiano pi\u00f9 conosciuto e consumato al mondo. Inoltre, l\"'Arte tradizionale del pizzaiuolo napoletano\", \u00e8 stata riconosciuta come patrimonio immateriale dell'umanit\u00e0 dall'UNESCO nel 2017.\nIn Italia \u00e8 consumata come piatto unico (pizza al piatto) o come spuntino per la merenda, anche da passeggio (pizza al taglio). Nelle varie regioni la pizza \u00e8 affiancata da cibi molto simili: i vari tipi di focaccia, come la piadina, la crescia o lo sfincione.\nGli insaccati e i salumi.\nLa cucina italiana pu\u00f2 vantare una grande variet\u00e0 di insaccati e salumi, molti dei quali protetti e contrassegnati come DOP (\"Denominazione di origine protetta\") e IGP (\"Indicazione geografica protetta\"), e costituenti circa il 34% del totale degli insaccati e salumi europei inclusi nelle medesime categorie; altri ancora, invece, sono contrassegnati come PAT (\"Prodotti agroalimentari tradizionali italiani\"). Sono serviti come secondo piatto o come antipasto, oppure utilizzati nelle merende.\nLa carne.\nLa carne, soprattutto bovina, suina e avicola \u00e8 molto presente e apprezzata nella cucina italiana, in una vastissima gamma di preparazioni e ricette di secondi piatti, pur non essendo considerata fondamentale la sua presenza all'interno del pasto, potendo essere sostituita da formaggio, uova o pesce. \u00c8 importante anche come ingrediente nella preparazione di sughi per i primi piatti.\nOltre che nelle variet\u00e0 citate, sia pur meno comunemente, \u00e8 consumata in Italia anche la carne ovina, caprina, equina, cunicola e, ancor meno comunemente, quella di selvaggina.\nIl pesce, i crostacei, i molluschi e i frutti di mare.\nEssendo l'Italia circondata per pi\u00f9 di tre quarti dal mare, avendo quindi un grande sviluppo costiero ed essendo ricca di laghi, il pesce (sia marino, sia di acqua dolce), cos\u00ec come i crostacei, i molluschi e gli altri frutti di mare, allo stesso modo della carne, godono di un posto preminente nella cucina italiana, come in genere nella dieta mediterranea.\nIl pesce costituisce nei pasti la seconda portata ed \u00e8 anche un ingrediente nella preparazione dei condimenti per il primo piatto. Inoltre \u00e8 ampiamente utilizzato anche negli antipasti. Comunemente, infatti, un pasto pu\u00f2 essere a base di carne o a base di pesce, abbinando tra loro il condimento del primo piatto, la pietanza del secondo ed eventualmente gli ingredienti dell'antipasto.\nI dolci e il gelato.\nLa pasticceria italiana \u00e8 ricca di numerose e di specialit\u00e0 tipicamente regionali. I dolci sono spesso presenti nella colazione e possono costituire il cibo principale della merenda di met\u00e0 mattina o di met\u00e0 pomeriggio. Nella tradizione alimentare italiana il dolce si utilizza a fine pranzo o a fine cena solo in occasioni festive o ricorrenze particolari.\nTra i dolci pi\u00f9 diffusi c'\u00e8 il gelato, specialmente quello preparato artigianalmente: l'Italia \u00e8 la nazione al mondo dove il gelato artigianale \u00e8 pi\u00f9 diffuso, coprendo il 55% del mercato, grazie alla copertura capillare delle gelaterie, alla tradizione del cono gelato da passeggio e alla preparazione professionale degli addetti.\nStoria.\nLa cucina italiana si \u00e8 evoluta attraverso secoli di cambiamenti politici e sociali, con radici che risalgono al IV secolo a.C. La cucina italiana stessa \u00e8 stata influenzata dalla cucina dell'antica Grecia, dell'antica Roma, bizantina, ebraica e araba, ed \u00e8 parte integrante dell'ampia famiglia delle cucine mediterranee.\nImportanti mutamenti si ebbero con la scoperta del Nuovo Mondo e l'introduzione di nuovi ingredienti come patate, pomodori, peperoni e mais, oggi molto presenti in cucina ma introdotti in grandi quantit\u00e0 solo nel XVII secolo e, nello specifico del caso italiano, sviluppatisi e riadattatisi in loco sotto forma di molte e distinte variet\u00e0 autoctone di pregio. \nDagli anni Cinquanta in poi, una grande variet\u00e0 di prodotti tipici della cucina italiana sono riconosciuti come DOP, IGP, STG, IG, PAT e De.CO. In ambito enologico, esistono delle tutele legali specifiche: le Denominazioni di origine controllata (DOC) e le Denominazioni di origine controllata e garantita (DOCG). Anche nell'olivicoltura sono state istituite delle Denominazioni di origine protetta (DOP) e delle Indicazioni geografiche protette (IGP). \nIn seguito al diffondersi anche in Italia del \"fast food\", importato dai paesi anglosassoni e in particolare dagli Stati Uniti, nel 1986, a Bra, fu fondato il movimento culturale e gastronomico Slow Food, poi convertitosi in ente avente lo scopo di tutelare le specificit\u00e0 culinarie italiane e di salvaguardare svariati prodotti regionali della cucina italiana sotto il controllo dei Pres\u00ecdi Slow Food. \nIl 26 marzo 1996, la Santa Sede ha dichiarato San Francesco Caracciolo, vissuto tra il XVI e il XVII secolo, \"patrono dei cuochi d'Italia\".\nI pasti principali.\nNella cucina italiana i pasti consumati nell'arco della giornata sono tre: la colazione, il pranzo e la cena, a cui si aggiungono spesso la merenda di met\u00e0 mattina e la merenda di met\u00e0 pomeriggio, che sono pasti leggeri, composti solitamente da cibi non cucinati.\nLa colazione.\nLa colazione pi\u00f9 diffusa a livello nazionale \u00e8 dolce, consumata a casa o al bar. Se la colazione \u00e8 consumata in casa, consiste in caff\u00e8 (espresso o preparato con la moka), oppure latte o caffellatte accompagnati da prodotti da forno come biscotti, ad esempio dei frollini o dei novellini, oppure da fette di pane spalmate con burro e marmellata o con miele o con crema gianduja, prodotto a base di cioccolato e nocciole. Il latte \u00e8 a volte sostituito da succo di frutta. In alcune occasioni speciali, come la domenica o le festivit\u00e0, possono essere presenti anche in casa pi\u00f9 prodotti da forno, come torte, crostate, pasticcini o altre specialit\u00e0 regionali. \nSe la colazione \u00e8 consumata al bar, il caff\u00e8 espresso predomina, insieme al cappuccino o al latte macchiato, accompagnati dal classico cornetto o dal bombolone o da un pasticcino; varia \u00e8 comunque la scelta dei dolci da colazione, di cui alcuni presenti spesso solo in determinate regioni o citt\u00e0. Negli ultimi decenni si sono diffuse anche altri tipi di bevande al caff\u00e8, come il mocaccino e il marocchino.\nMolto meno frequente, ma non completamente inusuale, pu\u00f2 essere la colazione salata (anche se molto pi\u00f9 leggera e frugale rispetto ad altre colazioni salate europee), composta spesso da focaccia (di diversa tipologia e a seconda della regione) o anche solamente da pane casereccio tostato e condito con olio extravergine d'oliva o con del pomodoro o con qualche salume affettato.\nSono comunque numerosi gli italiani che al mattino si limitano ad ingerire solamente un caff\u00e8, generalmente espresso o preparato con la moka, senza assumere cibi.\nIl pranzo.\nNella cultura italiana, il pranzo \u00e8 spesso ritenuto il pasto pi\u00f9 importante della giornata ed \u00e8, se completo, composto da quattro portate, ossia: \nIl secondo piatto e il contorno sono sempre accompagnati dal pane.\n\u00c8 molto frequente e tradizionale in Italia che un pasto, e soprattutto un pranzo, venga chiuso da una tazzina di caff\u00e8 espresso oppure preparato con la moka, seguita dal cosiddetto ammazzacaff\u00e8, composto da un bicchierino di liquore locale, amaro o dolce (di cui esiste ), o direttamente da un caff\u00e8 corretto.\nIn occasioni particolari, come festivit\u00e0 e ricorrenze, sono presenti anche due altre portate:\nIl vino \u00e8 immancabile sulle tavole degli italiani, soprattutto durante un pasto principale come il pranzo e la cena.\nIn tempi moderni, l'introduzione nelle aziende dell'intervallo breve per il pranzo ha spesso modificato le abitudini alimentari di una fetta di italiani, costituita specialmente da una parte dei cittadini delle grandi aree urbane, facendo diventare la cena il pasto principale della giornata. Ci\u00f2 fa s\u00ec che questa parte della popolazione italiana consumi il classico pranzo completo prevalentemente nei giorni festivi o nei fine settimana, mentre negli altri giorni ricorra in genere a una sola portata o a un piatto unico, se non solo a un panino imbottito con una bevanda, vicino al posto di lavoro. Nonostante ci\u00f2, il tipico pranzo completo e di pi\u00f9 portate continua comunque a persistere tra la maggior parte della popolazione italiana.\nLa cena.\nInsieme al pranzo, \u00e8 l'altro pasto principale della giornata. Lo schema della cena ricalca quello del pranzo italiano classico, quindi con le stesse portate, ma con pietanze e alimenti solitamente pi\u00f9 leggeri.\nFanno eccezione le cene, chiamate cenoni, consumate in occasione di determinate ricorrenze annuali: la Notte di San Silvestro, la Vigilia di Natale, il periodo di Carnevale; i cenoni, come suggerisce il nome, sono pi\u00f9 ricchi e sostanziosi del pranzo stesso.\nA differenza del pranzo, la cena italiana, quando consumata tra stretti familiari, non contempla necessariamente la presenza di un primo piatto a base di farinacei (come la pasta o la polenta) o di cereali (come il riso), per cui, a volte la cena \u00e8 composta da quello che durante il pranzo equivarrebbe a un secondo piatto (quindi una preparazione a base di carne o pesce), con o senza contorno, o da un piatto unico, come una minestra o una zuppa leggera, includendo comunque la presenza del pane.\nLa merenda di met\u00e0 mattina e di met\u00e0 pomeriggio.\nLa merenda (dal latino \"merenda\") non \u00e8 un pasto principale, ma uno spuntino importante per placare l'appetito di met\u00e0 mattinata (intorno alle ore dieci) o di met\u00e0 pomeriggio (intorno alle ore diciassette). Si tratta solitamente di un pasto leggero, composto da un panino o da un tramezzino, da sola frutta o da pane e marmellata, se non da qualche dolce tipico e, d'estate, eventualmente da gelato. \u00c8 particolarmente effettuata nella prima e nella seconda infanzia, ma del tutto comune anche tra gli adulti.\nLa cucina italiana all'estero.\n\u00c8 una delle cucine che pi\u00f9 vengono offerte dai ristoranti di tutto il mondo, anche se spesso gli italiani non sono soddisfatti di come i ristoratori stranieri preparino i piatti italiani all'estero. Se uno dei motivi \u00e8 la difficolt\u00e0 di trovare prodotti tipici del Mediterraneo (o il loro alto costo in paesi in cui tali prodotti devono essere importati), un altro motivo \u00e8 paradossalmente proprio la semplicit\u00e0 dei piatti italiani pi\u00f9 famosi.\nSpesso all'estero (soprattutto nei paesi anglosassoni, ma non solo) si pensa che un piatto buono debba essere ricco di ingredienti, e non si resiste alla tentazione di aggiungerne sempre di pi\u00f9 e di nuovi, per rendere i piatti pi\u00f9 complessi, oppure per non dare l'impressione di un piatto preparato con noncuranza agli occhi di clienti non italiani (nel caso di un ristorante). Anche la netta distinzione, tutta italiana, tra primo e secondo piatto, non aiuta allo scopo, soprattutto in quei paesi dove l'abitudine a un piatto unico \u00e8 ben radicata.\nCos\u00ec, i primi piatti a base di pasta pi\u00f9 semplici vengono evitati o presentati in modo pi\u00f9 ricco, aggiungendo ingredienti a sproposito. Ad esempio, la pizza Margherita, viene raramente acquistata se confrontata con altre pizze pi\u00f9 farcite presenti nei men\u00f9 di questi ristoranti esteri, quindi vi si aggiungono ingredienti, spesso completamente estranei alla cultura italiana; senza considerare le numerose salsine (ad esempio la salsa d'aglio) che vengono date insieme alla pizza, per farcirla (pratica, questa, del tutto assente nella cucina italiana).\nProprio l'aglio \u00e8 spesso spacciato come ingrediente tipico della gastronomia italiana (creme all'aglio, pane all'aglio, ecc.) laddove la cucina di nessuna regione italiana ne fa un uso cos\u00ec intenso come apparentemente emerge dai ristoranti italiani all'estero.\nL'eccessiva rivisitazione, fin quasi alla completa snaturalizzazione, che la cucina italiana (o alcuni dei suoi piatti pi\u00f9 famosi) subisce frequentemente all'estero, spesso fa s\u00ec che questa risulti quasi irriconoscibile o addirittura immangiabile agli occhi degli italiani, cio\u00e8 \u00e8 dovuto, oltre che all'inadeguata preparazione delle sue ricette e alla mancanza o totale irreperibilit\u00e0 di alcuni dei suoi ingredienti pi\u00f9 caratteristici al di fuori dell'Italia, anche e soprattutto alle falsificazioni (o frodi alimentari) di cui questi ingredienti italiani sono costanti vittime in tutto il mondo. Questo fenomeno, diffusissimo in tutti i continenti e meglio conosciuto come \"Italian Sounding\", investe quasi ogni settore del Made in Italy alimentare, dai formaggi italiani pi\u00f9 famosi ai , dalle paste ai pani regionali, dagli oli extravergine di oliva ai , eccetera; tutti prodotti e confezionati con nomi ed immagini che richiamano il Bel Paese, ma che nulla hanno a che fare con la qualit\u00e0, la cultura e le tradizioni del Made in Italy, essendo esse imitazioni realizzate all'estero e, nella maggior parte dei casi, anche molto distanti dal prodotto originale che dovrebbero rappresentare. Tutto ci\u00f2, oltre a rendere inadeguati, quando non completamente falsi, molti dei piatti italiani offerti da tali ristoranti all'estero, causa anche un'enorme perdita economica alle esportazioni dell'agroalimentare italiano nel mondo e fa s\u00ec che organizzazioni nazionali come Confagricoltura o Coldiretti debbano costantemente lottare contro tali frodi e contraffazioni per la salvaguardia del vero agroalimentare italiano nel mondo.\nIn molti paesi, la carne \u00e8 pi\u00f9 importante rispetto ad altri cibi, soprattutto se vegetali e, quindi, un pasto senza carne \u00e8 considerato povero, mentre molti classici piatti italiani sono a base di pasta e verdure (o di soli vegetali). Capita cos\u00ec che la maggior parte dei ristoranti italiani all'estero cerchi di non rinunciare alla carne, anche a costo di aggiungere carne di pollo, quasi mai usata nei primi piatti in Italia. Difatti, nella cultura di tali paesi, l'onnipresenza della carne causa anche il fenomeno opposto all'essere vegetariani; quindi, in certe persone straniere pi\u00f9 tradizionaliste, esiste l'esigenza di non sembrare vegetariani. In altre parole, se in Italia si mangia pasta e ceci \u00e8 assolutamente normale e nessuno ci si fa caso, mentre, in vari altri contesti culturali diversi da quello italiano, un piatto simile, senza carne, induce a sospetti di vegetarianesimo."}
{"id": "112289", "revid": "785616", "url": "https://it.wikipedia.org/wiki?curid=112289", "title": "Active Time Battle", "text": "Active Time Battle (ATB) \u00e8 il termine che indica un certo sistema di gestione dei turni dei vari personaggi in un videogioco di ruolo (specialmente nella categoria videogioco di ruolo alla giapponese). \u00c8 stato utilizzato particolarmente nella serie \"Final Fantasy\" della Square (ora Square Enix) o nei vari capitoli di \"Chrono Trigger\" dopo che Hiroyuki It\u014d lo introdusse per la prima volta in \"Final Fantasy IV\".\nOgni componente di una squadra ha una barra che segna il tempo che rimane al personaggio stesso prima che questo possa compiere un'azione. Alcune abilit\u00e0 richiedono un tempo preciso per essere \"caricate\" prima della loro esecuzione, altre, come un semplice attacco, si azionano immediatamente senza un tempo aggiuntivo di attesa.\nIl maggior fattore che fa quindi rallentare la barra \u00e8 il tipo di abilit\u00e0 che il giocatore vuole usare con un personaggio. Pi\u00f9 l'abilit\u00e0 \u00e8 potente pi\u00f9 lungo sar\u00e0 il tempo di attesa. Naturalmente il tutto dipende dal parametro \"Velocit\u00e0\" (speed) del personaggio. Questi parametri possono comunque essere alterati da alcuni oggetti speciali, equipaggiamenti, abilit\u00e0 o magie (Haste, Slow, ecc).\nQuesto pu\u00f2 portare ad una sovrapposizione delle azioni di pi\u00f9 personaggi, rendendo di fatto il gioco pi\u00f9 veloce e a volte frenetico se i tempi sono troppo ravvicinati o troppo bassi.\nL'Active Time Battle non ha in tutti i giochi di ruolo le stesse propriet\u00e0 e lo stesso funzionamento."}
{"id": "112291", "revid": "1186766", "url": "https://it.wikipedia.org/wiki?curid=112291", "title": "Atb", "text": ""}
{"id": "112292", "revid": "11884", "url": "https://it.wikipedia.org/wiki?curid=112292", "title": "Fast Food", "text": ""}
{"id": "112294", "revid": "37401", "url": "https://it.wikipedia.org/wiki?curid=112294", "title": "Santa alleanza", "text": ""}
{"id": "112296", "revid": "9282", "url": "https://it.wikipedia.org/wiki?curid=112296", "title": "Offerta Pubblica d'Acquisto", "text": ""}
{"id": "112298", "revid": "767487", "url": "https://it.wikipedia.org/wiki?curid=112298", "title": "Morrison Hotel", "text": "Morrison Hotel \u00e8 il quinto album dei The Doors pubblicato come disco in vinile nel febbraio del 1970, prodotto da Paul A. Rothchild.\nIl disco.\n\"Morrison Hotel\" segna il ritorno dei Doors verso atmosfere pi\u00f9 hard rock e blues. L'album, senza singoli di particolare successo, ebbe buon impatto. Fu data pi\u00f9 importanza alla musica ed agli arrangiamenti che non ai testi, cosa che ai fan non and\u00f2 gi\u00f9 un gran che.\nGli effetti di questa cura negli arrangiamenti si sentono soprattutto sul pezzo \"Roadhouse Blues\", mentre il misticismo \u00e8 la base di \"Waiting for the Sun\", \"Queen of the Highway\", e \"Indian Summer\". \"Ship of Fools\" e \"Land Ho!\" sono bilanciati tra arrangiamenti rock e testi. \"Peace Frog\" \u00e8 la canzone pi\u00f9 politica dell'album e documenta l'agitazione statunitense della fine degli anni sessanta. \"Blue Sunday\" \u00e8 una ballata riposante, mentre \"The Spy\" \u00e8 un lento blues che indica gi\u00e0 la direzione che avr\u00e0 il successivo e ultimo L.A. Woman.\nL'album fu quarto nella classifica Billboard mentre il singolo You Make Me Real / Roadhouse Blues fu 50\u00ba fra i singoli.\nGrazie alle buone vendite di Morrison Hotel, i Doors si aggiudicarono il quinto disco d'oro consecutivo che poi divenne di platino.\nCopertina.\nL'album originale \u00e8 diviso in due met\u00e0 con altrettati titoli: il primo \"Hard Rock Caf\u00e8\", il secondo appunto \"Morrison Hotel\", ed a ciascuna delle facciate corrisponde una immagine di copertina.\nLa prima fa riferimento ad un locale chiamato appunto \"Hard Rock Caf\u00e8\", situato all'epoca al civico 300 della East 5th Street, a Los Angeles; oggi al posto del bar c'\u00e8 un negozio di alimentari chiamato \"Green Apple Market\". Secondo il fotografo Henry Diltz, che realizz\u00f2 lo scatto, questo locale avrebbe ispirato il nome della famosa omonima catena di ristoranti e alberghi, ma sarebbe solamente una congettura non essendoci alcun riferimento al disco dei Doors nella storia ufficiale della catena nata a Londra nel 1971.\nLa seconda copertina ritrae la band all'interno del Morrison Hotel, situato all'apoca al 1246 di South Hope Street, sempre a Los Angeles; non \u00e8 noto quando questo esercizio commerciale abbia chiuso: secondo alcuni articoli e le foto pubblicate su Google Street View era ancora aperto nel 2004, ma nel 2008 era gi\u00e0 chiuso. L'edificio \u00e8 rimasto vacante da anni, ma un nuovo piano di sviluppo \u00e8 stato annunciato nel 2018 per ripristinare l'edificio.\nTracce.\nEdizione Musicassetta, pubblicata dalla Elektra Records (W 442080).\nLato 1\nLato 2"}
{"id": "112303", "revid": "125805177", "url": "https://it.wikipedia.org/wiki?curid=112303", "title": "Los Angeles Rams", "text": "I Los Angeles Rams sono una squadra di football americano della National Football League, vincitrice di 2 Super Bowl che gioca a Los Angeles, California. Competono nella West Division della National Football Conference. I Rams sono l'unica franchigia ad avere vinto tre campionati NFL in tre diverse citt\u00e0.\nLa franchigia ha pi\u00f9 volte cambiato sede: fondata come Cleveland Rams, la squadra \u00e8 rimasta a Cleveland dal 1937 al 1945; dal 1946 al 1994 la squadra ha cambiato sede e nome diventando i Los Angeles Rams (denominazione mantenuta anche dal 1980 al 1994 quando la sede \u00e8 stata spostata ad Anaheim, in California). Dal 1995 al 2015 la squadra si \u00e8 trasferita a St. Louis, Missouri, diventando i St. Louis Rams. Il 12 gennaio 2013 \u00e8 stato annunciato il ritorno della franchigia a Los Angeles a partire dalla stagione 2016.\nAl 2019, secondo la rivista Forbes, il valore dei Rams \u00e8 di circa 3,8 miliardi di dollari, quarti tra le franchigie della NFL.\nStoria.\nI Cleveland Rams furono fondati dall'avvocato Homer Marshman nel 1936. La loro prima stagione la disputarono nell'appena formata American Football League, passando alla National Football League, nella successiva. Il primo titolo giunse nel 1945, in quella che sarebbe stata l'ultima stagione in Ohio. Nel 1946 passarono a giocare al Los Angeles Memorial Coliseum, dove rimasero per oltre trent'anni.\nTra il 1949 e il 1955, i Rams arrivarono in finale di campionato per quattro volte, vincendone una (nel 1951). Durante questo periodo, essi ebbero il miglior attacco della NFL, guidato dai quarterback Bob Waterfield e Norm Van Brocklin (dal 1951), assieme ai wide receiver Elroy Hirsch e Tom Fears. La popolarit\u00e0 del loro attacco permise ai Los Angeles Rams di diventare la prima squadra di cui vennero trasmesse in televisione tutte le partite (nel 1950).\nNel periodo che va dal 1956 al 1966, tranne in due stagioni, i Rams conclusero sempre con pi\u00f9 sconfitte che vittorie. Gli anni sessanta furono caratterizzati dalla linea difensiva formata da Rosey Grier, Merlin Olsen, Deacon Jones e Lamar Lundy, soprannominati \"Fearsome Foursome\", che riportarono la squadra in finale di conference nel 1967.\nNel 1972, l'industriale di Chicago Robert Irsay acquist\u00f2 la franchigia per 19 milioni di dollari e in seguito la scambi\u00f2 con Carroll Rosenbloom per i suoi Baltimore Colts pi\u00f9 conguaglio in denaro. I Rams rimasero una solida franchigia negli anni 70, vincendo per sette volte consecutive la NFC West tra il 1973 e il 1979. Anche se furono sempre tra le migliori squadre della NFC negli anni settanta insieme ai Dallas Cowboys e ai Minnesota Vikings, essi persero le prime quattro finali di conference disputate in quel decennio. I giocatori pi\u00f9 rappresentativi di quel periodo furono i difensori Jack Youngblood e Merlin Olsen. La miglior stagione del decennio fu quella 1979. Guidati dal quarterback Vince Ferragamo, i Rams raggiunsero il loro primo Super Bowl, dove misero in difficolt\u00e0 i Pittsburgh Steelers campioni in carica, da cui per\u00f2 uscirono sconfitti.\nCon l'assunzione dell'allenatore John Robinson nel 1983 i Rams, che nel frattempo si erano spostati nello stadio di Anaheim, la squadra si qualific\u00f2 ai playoff in sei stagione su nove. Nel 1985 raggiunsero la finale della NFC, perdendo contro i futuri campioni della lega, i Chicago Bears. Il giocatore principale di quel periodo per i Rams fu il running back Eric Dickerson, scelto nel Draft NFL 1983, che nel 1984 corse 2.105 yard, un record NFL che resiste ancora oggi. Dopo il suo addio, alla fine degli anni 80 i Rams potevano contare su un giovane quarterback dotato come Jim Everett, un solido reparto d'attacco sulle corse e dei ricevitori di talento. Dopo un record di 11-5 durante la stagione regolare 1989, la squadra sembr\u00f2 sul punto di fare grandi cose, fino alla netta sconfitta per 30-3 contro i San Francisco 49ers nella finale della NFC del 1989.\nLa prima met\u00e0 degli anni 90 vide vari record negativi, nessuna apparizione ai playoff e una crescente mancanza di interesse dei tifosi, che port\u00f2 il club a trasferirsi a St. Louis, nel Missouri, nel 1995. Prima della stagione 1999, i Rams ottennero in uno scambio il futuro MVP della lega, Marshall Faulk. La stagione inizi\u00f2 con l'infortunio del quarterback Trent Green nella pre-stagione , che venne sostituito dall'allora sconosciuto Kurt Warner, Questi disput\u00f2 una delle migliori stagioni della storia per un quarterback nella storia della NFL, lanciando per 4.353 yard, con 41 touchdown. L'attacco dei Rams, guidato dal coordinatore offensivo Mike Martz, fu soprannominato \"The Greatest Show on Turf\" e fece registrare la prima di una serie di stagioni da 500 punti consecutive, un record NFL. Nei playoff del 1999, Warner guid\u00f2 i Rams fino al Super Bowl XXXIV vinto contro i Tennessee Titans. Per la sua prestazione fu premiato come MVP della gara, diventando il settimo giocatore della storia a vincere il titolo di MVP della stagione regolare e del Super Bowl nella stessa stagione.\nDopo la vittoria del titolo dei Rams, Dick Vermeil si ritir\u00f2, mentre venne promosso a capo-allenatore il coordinatore offensivo Mike Martz, che nel 2001 guid\u00f2 ancora i Rams fino al Super Bowl XXXVI, perdendo contro i New England Patriots. Martz fece giocare ai Rams un football basato sui passaggi che stabil\u00ec il record NFL di punti segnati in tre stagioni (1999\u20132001). Dopo il suo licenziamento, il club visse stagioni difficoltose, senza pi\u00f9 fare ritorno ai playoff durante la sua permanenza a St. Louis.\nNel 2016, Stan Kroenke, che era divenuto il proprietario della franchigia nel 2012, annunci\u00f2 il ritorno della squadra a Los Angeles e la costruzione di un nuovo stadio, utilizzabile a partire dalla stagione 2020. Nel frattempo, i Rams sarebbero tornati a giocare al Los Angeles Memorial Coliseum. Nel 2021, dopo un'ottima stagione regolare che garant\u00ec loro i play-off con un record di 12-5, giunsero al loro terzo Super Bowl dopo aver superato nell'ordine i Cardinals (nel wild card round), i Buccaneers (divisional round) e i San Francisco 49ers nella finale NFC. Infine, nel Super Bowl LVI superarono i Cincinnati Bengals per 23-20 al Sofi Stadium, laureandosi campioni dell'NFL per la seconda volta nella loro storia.\nRivalit\u00e0.\nI Los Angeles Rams hanno intrattenuto una rivalit\u00e0 locale con i Chiefs nel periodo in cui la squadra ha giocato a St. Louis, Missouri; tuttavia la rivale per eccellenza dei Rams sono i San Francisco 49ers.\nSan Francisco 49ers.\nLa rivalit\u00e0 tra Rams e 49ers \u00e8 considerata una delle pi\u00f9 accese di sempre nella storia della NFL. La reciproca antipatia nasce dal fatto che le squadre giocano nella stessa division (la NFC West) e dalla fortissima rivalit\u00e0 che divide la California meridionale (la cui citt\u00e0 principale \u00e8 Los Angeles) e la California centro-settentrionale (dove \u00e8 situata San Francisco). Quando nel 1995 i Rams si trasferirono a St. Louis la rivalit\u00e0 ha perso la sua forte connotazione geografica, ma \u00e8 rimasta molto forte e sentita. Roger Craig, ex running-back dei 49ers, afferm\u00f2 che i Rams avrebbero potuto \"giocare le gare casalinghe anche su Marte\" ma che sarebbero sempre rimasti i principali avversari di San Francisco. Dalla stagione 2016 i Rams sono tornati a Los Angeles e la rivalit\u00e0 \u00e8 tornata ad essere intrastatale.\nKansas City Chiefs.\nCon il trasferimento della franchigia dalla California al Missouri nacque una rivalit\u00e0 accesa tra i Rams ed i Chiefs, nonostante le due squadre militino in conference diverse. Le partite tra le due squadre, note come \"Show-Me State Showdown\" o \"Battle of Missouri\" erano molto sentite da entrambe le tifoserie, poich\u00e9 i supporters dei Chiefs ritenevano che i Rams, col trasferimento, avessero \"invaso\" il loro territorio (gli stati del Kansas e del Missouri costituivano il bacino principale per la franchigia giallorossa). Inoltre le due squadre competevano per la \"Governor's Cup\", trofeo simbolico assegnato dal governatore del Missouri alla squadra che, tra le due, avesse concluso la stagione col record migliore. Col ritorno dei Rams a Los Angeles e la fine della \"Governor's Cup\" questa rivalit\u00e0 ha cessato di esistere.\nGiocatori importanti.\nMembri della Pro Football Hall of Fame.\nAlla classe del 2017, 17 giocatori che hanno militato nei Rams sono stati inseriti nella Pro Football Hall of Fame.\nRecord di franchigia.\nCarriera\nStagionali\n\"Fonte\":"}
{"id": "112304", "revid": "38129", "url": "https://it.wikipedia.org/wiki?curid=112304", "title": "Alternate character", "text": ""}
{"id": "112305", "revid": "1714743", "url": "https://it.wikipedia.org/wiki?curid=112305", "title": "Alfonso III d'Aragona", "text": "Origine.\nFiglio primogenito del re d'Aragona, di Valencia e conte di Barcellona e altre contee catalane, Pietro III \"il Grande\" e di Costanza di Sicilia, figlia del re di Sicilia Manfredi (figlio illegittimo dell'imperatore Federico II di Svevia) e di Beatrice di Savoia (1223 \u2013 1259).\nBiografia.\nSecondo la \"Cronaca piniatense\", Alfonso era il figlio primogenito dei tre figli maschi ancora in vita (gli altri due erano Giacomo e Federico; mentre l'ultimogenito, Pietro, era morto giovane) di Pietro e di Costanza.\nAlfonso, il 15 agosto 1290, spos\u00f2, per procura, Eleonora d'Inghilterra, figlia del re d'Inghilterra Edoardo I e di Eleonora di Castiglia, dopo circa quattro anni di fidanzamento (il contratto era stato stipulato, nel 1286). Il matrimonio non fu mai consumato, in quanto Edoardo I rifiut\u00f2 di mandare la figlia Eleonora in Aragona, finch\u00e9 il re Alfonso III e tutti i suoi parenti erano colpiti dall'interdetto papale, per la mancata restituzione della Sicilia agli angioini.\nNel 1285 ricevette incarico dal padre, Pietro III \"il Grande\", di conquistare il regno di Maiorca, togliendolo allo zio, il re di Maiorca Giacomo II, che aderendo alla crociata indetta da papa Martino IV, nel 1284 e nel giugno-settembre del 1285, aveva dato aiuto, nei suoi possedimenti francesi, all'esercito del re di Francia Filippo l'Ardito.\nAlla morte del padre, nel novembre del 1285, in quanto figlio maggiore gli succedette sul trono di Aragona e di Valencia e nelle contee catalane, mentre il secondogenito, Giacomo \"il Giusto\" gli succedette sul trono di Sicilia, anche se il padre sul letto di morte aveva rinunciato a quel regno (di Sicilia).\nNel corso del 1286, port\u00f2 a termine l'incarico ricevuto dal padre e oltre a Maiorca conquist\u00f2 anche l'isola delle Pitiuse, Ibiza. Poi pass\u00f2 all'isola di Minorca e, nel 1287, port\u00f2 a compimento la conquista dell'isola, tolta all'emiro Ab\u00fb'Umar, vassallo prima di Giacomo I e poi di Giacomo II, accusato di essersi alleato con gli Angioini e poi coi crociati francesi. Minorca fu ripopolata con popolazioni catalane (secondo il cronista Ramon Muntaner \"de bona gent de catalans\").\nIn politica interna dovette subire la ribellione a pi\u00f9 riprese dell'aristocrazia aragonese, che si sentiva trascurata dalla monarchia che per le sue imprese si poggiava pi\u00f9 sulla borghesia mercantile catalana, cos\u00ec dopo le \"cortes\", del 1286, di giugno a Saragozza e di ottobre a Huesca Alfonso, prima dovette concedere dei privilegi all\"'Unione Aragonese\", nel 1287; poi, dovette reprimere delle ribellioni e dopo la riunione delle \"cortes\" del 1289, a Monz\u00f3n, Alfonso riusc\u00ec ad ottenere, con l'aiuto di catalani e valenziani, un potere della corona d'Aragona, pi\u00f9 rafforzato e centralizzato, a scapito soprattutto della nobilt\u00e0 aragonese.\nDato che il re di Castiglia, Sancho IV, aveva preso posizioni sempre pi\u00f9 filofrancesi, nel settembre del 1288, a Jaca partecip\u00f2 alla proclamazione di Alfonso de la Cerda (figlio di Ferdinando de la Cerda, primogenito, premorto al padre, nel 1275, del re di Castiglia, Alfonso X il Saggio, a sua volta morto nel 1284, che assieme al fratello Ferdinando erano detti gli \"infanti de la Cerda\", a cui il re di Aragona, suo padre, Pietro III d'Aragona aveva dato asilo) a re di Castiglia, che port\u00f2 i due regni di Castiglia e di Aragona ad una guerra di frontiera, con battaglie nell'aprile e luglio del 1289, settembre del 1290 e febbraio del 1291.\nIn politica estera, dato che teneva prigioniero in Aragona il capo della casa angioina, il re di Napoli, Carlo lo Zoppo, Alfonso III ricevette le varie delegazioni (papato, Francia ed Inghilterra) che ne sollecitavano la liberazione (anche la moglie Eleonora lo sollecitava a liberarlo). Dopo che un primo accordo, preso ad Ol\u00e9ron, nel 1287, fu bocciato dal Papa Niccol\u00f2 IV, il 27 ottobre 1288 a Canfranc, nel nord dell'Aragona, fu trovato l'accordo e Carlo II venne liberato in cambio dei tre figli che rimasero in ostaggio al suo posto. Dato che la guerra in Sicilia riprese Alfonso invi\u00f2 l'ammiraglio Ruggero di Lauria in aiuto del fratello, il re di Sicilia, Giacomo \"il Giusto\" (futuro re d'Aragona). Nel febbraio del 1291, a Tarascona, riusc\u00ec a fare la pace col papato (che continuava a sostenere Carlo di Valois come re d'Aragona) e la Francia: disconobbe i diritti del fratello Giacomo sulla Sicilia ed in cambio Carlo di Valois rinunci\u00f2 ai diritti sul regno d'Aragona, ottenendo le contee d'Angi\u00f2 e del Maine insieme alla mano di Margherita, figlia di Carlo II lo Zoppo di Napoli, che avrebbe dovuto rientrare in possesso della Sicilia, ora che Giacomo \"il Giusto\" non aveva pi\u00f9 l'appoggio del regno d'Aragona.\nAncora secondo la Cronaca piniatense Alfonso III mor\u00ec all'improvviso, a 25 anni, il 18 giugno del 1291 e fu tumulato nel convento dei frati minori di BarcellonaAlfonso, dato che non aveva discendenza, lasci\u00f2 i regni di Aragona, Valencia e Maiorca al fratello Giacomo, che, nelle disposizioni di Alfonso, avrebbe dovuto lasciare il regno di Sicilia al terzo fratello Federico.\nAlfonso III nella Divina Commedia.\nNella \"Divina Commedia\", Dante cita Alfonso III, nel Settimo canto del Purgatorio incontrandolo, come il padre Pietro III \"il Grande\", il fratello Giacomo \"il Giusto\", Carlo I d'Angi\u00f2 e Filippo III di Francia, fuori dai cancelli del Purgatorio, nella Valletta dei Principi dell'Antipurgatorio, per la continua lotta che li oppose, insieme agli altri monarchi da lui ritenuti colpevoli per la disastrosa situazione politica nell'Europa del XIII secolo; Dante cita ancora Giacomo \"il Giusto\", nel Terzo canto del Purgatorio dove cita anche il fratello Federico, nelle parole di suo nonno Manfredi di Sicilia, che si trova fuori dai cancelli del Purgatorio, nel primo ripiano dell'antipurgatorio.\nDiscendenza.\nAlfonso ed Eleonora non ebbero discendenti, in quanto il matrimonio non fu mai consumato e, secondo il cronista Ramon Muntaner Alfonso III era ancora vergine, non avendo mai avuto contatti con una donna (\"il \u00e9tait parfaitement vierge, n\u00b4ayant jamais approch\u00e9 de femme\")."}
{"id": "112306", "revid": "768068", "url": "https://it.wikipedia.org/wiki?curid=112306", "title": "Casa di sviluppo", "text": "Una casa di sviluppo (anche detta \"software house\" o, in inglese originale, \"software company\"), nell'ICT, \u00e8 un'azienda specializzata principalmente nella produzione di software e applicazioni (come ad es. i programmi per personal computer), che contribuisce all'industria del software. Alcuni prodotti di queste sono: sistemi operativi, programmi di office automation come la videoscrittura, programmi di grafica, sistemi per la progettazione (Computer Aided Design) e videogiochi.\nEsistono poi software house specializzate in particolari settori merceologici che producono software dedicati a determinate categorie professionali (salute, edilizia, gestione aziendale, applicazioni web, applicazioni per dispositivi mobili e cos\u00ec via)"}
{"id": "112307", "revid": "1788047", "url": "https://it.wikipedia.org/wiki?curid=112307", "title": "L\u00facio Costa", "text": "Biografia.\nNato a Tolone, in Francia, da genitori brasiliani (il padre, Joaquim Ribeiro da Costa, un ingegnere navale, era originario di Salvador, nello stato di Bahia, mentre la madre, Alina Ferreira da Costa, era originaria di Manaus, nello stato di Amazonas), studi\u00f2 presso la \"Royal Grammar School\" di Newcastle upon Tyne (in Inghilterra), e presso la Scuola nazionale superiore di belle arti di Montreux, in Svizzera, fino al 1916. Nel 1924 consegu\u00ec la laurea in architettura presso l'\"Escola Nacional de Belas Artes\" di Rio de Janeiro.\nDopo aver adottato, in un primo momento, l'Eclettismo, nel 1929 divenne uno degli esponenti pi\u00f9 illustri del Modernismo. Nel 1930, Costa divenne partner dell'architetto brasiliano di origini russe Gregori Warchavchik, diventando il direttore della Scuola di belle arti di Rio de Janeiro, da lui frequentata. I suoi pessimi rapporti con la facolt\u00e0 e con gli studenti fecero s\u00ec che rassegnasse le proprie dimissioni.\nNel 1937, entr\u00f2 a far parte dello SPHAN (Service of National Historic and Artistic Heritage), comandato da Rodrigo Melo Franco de Andrade.\nNel 1925 sottoscrive il manifesto dell'architettura nazionale. Nel 1929 collabora con Le Corbusier al progetto dell'Universit\u00e0 di Rio de Janeiro.\nDivenne direttore della Scuola di belle arti di Rio, dove tent\u00f2 di trasformare i metodi d'insegnamento, ma, nonostante l'appoggio degli studenti, la sua opera innovatrice dur\u00f2 solo un anno (1930-31).\nFirm\u00f2 il piano urbanistico di Brasilia (1956) collaborando con Oscar Niemeyer, autore delle architetture della nuova capitale sudamericana, e progett\u00f2 la Casa del Brasile alla Citt\u00e0 universitaria di Parigi (1959) in collaborazione con Le Corbusier."}
{"id": "112308", "revid": "339392", "url": "https://it.wikipedia.org/wiki?curid=112308", "title": "Software House", "text": ""}
{"id": "112315", "revid": "11497", "url": "https://it.wikipedia.org/wiki?curid=112315", "title": "Budda", "text": ""}
{"id": "112325", "revid": "107195991", "url": "https://it.wikipedia.org/wiki?curid=112325", "title": "Compagnia (unit\u00e0 militare)", "text": "La compagnia \u00e8 un'unit\u00e0 militare terrestre monoarma, cio\u00e8 composta da personale con specializzazione ed equipaggiamento omogenei, che raggruppa pi\u00f9 \"plotoni\", ed \u00e8 costituita da un numero variabile di persone (tipicamente da 100 a 200) in funzione della composizione dei plotoni. \nPer l'arma di cavalleria, la compagnia assume la denominazione di \"squadrone\" nella maggioranza degli eserciti europei, mentre nell'US Army viene chiamata \"troop\".\nNei reparti dei trasporti, in Italia assumeva la denominazione di \"autoreparto\". Per l'arma di artiglieria, la compagnia diventa \"batteria\".\nStruttura e funzioni.\n\u00c8 normalmente comandata da un ufficiale inferiore (capitano o talvolta tenente, anche se alcuni eserciti, per esempio l'esercito inglese, fanno comandare la compagnia ad un maggiore).\nPi\u00f9 compagnie formano un battaglione, anche se in alcuni eserciti dove quest'ultimo non esiste, o non esiste pi\u00f9 essendo stato abolito (come nel caso dell'Esercito Francese), pi\u00f9 compagnie formano un reggimento. \nLa compagnia pu\u00f2 assolvere a specifiche funzioni nell'ambito dei reparti a cui viene aggregata. Nel caso di specialit\u00e0 d'arma particolari (genio, artiglieria, trasporti, ecc.) viene aggregata ad unit\u00e0 di livello superiore come unit\u00e0 di supporto.\nUnit\u00e0 militari navali.\nA bordo delle Unit\u00e0 militari navali, quando i pezzi erano disposti sulle fiancate su uno o pi\u00f9 ponti dell'unit\u00e0 navale, essendo i cannoni paralleli tra loro, il loro complesso veniva detto anch'esso batteria, e l'unico ponte di una corvetta o di una fregata, o uno dei ponti del vascello a due o tre ponti veniva detto di conseguenza \"ponte di batteria\".\nLa compagnia nell'arte militare italiana.\nLa creazione della compagnia risale al periodo in cui alle milizie feudali si sostituirono gradatamente le truppe mercenarie. Fu allora l'unica unit\u00e0 organica ed esistette in tutte le armi. Nel Ducato di Savoia con Emanuele Filiberto la compagnia di fanteria d'ordinanza ebbe grossa mole, giungendo talvolta sino a mille uomini.\nGli ufficiali di queste grosse compagnie erano: il capitano, l'alfiere, due sergenti e quattro centurioni. Questi ultimi comandavano le centurie, ripartizioni di cento uomini. Ogni Centuria era composta da quattro squadre di venticinque uomini ed un caporale.\nSempre in Piemonte, Carlo Emanuele I cre\u00f2 il reggimento, composto da sette a dieci compagnie, il cui organico verso la fine del Cinquecento si era ridotto a duecento uomini, nel 1615 a cento. La prima compagnia di ogni reggimento era comandata personalmente dal colonnello ed era chiamata \"colonnella\".\nAll'inizio del Settecento le compagnie furono ridotte di forza avendo per effettivi circa cinquanta uomini, e per rendere pi\u00f9 efficace l'azione di comando e l'impiego delle truppe, viene creato il battaglione quale livello intermedio tra reggimento e compagnia. La formazione iniziale oscill\u00f2 intorno alle dieci compagnie, rimanendo tale in alcuni eserciti sino alla met\u00e0 dell'Ottocento, anche se nella maggior parte di Europa dopo la rivoluzione francese le compagnie nei battaglioni divennero 8 o 6, scendendo a 4-5 da met\u00e0 '800. Le compagnie con il modificarsi della tattica, tornarono ad aumentare di forza variabile intorno ai duecentoventi uomini (anche 250 a met\u00e0 '800). Comandata da un capitano e da due a quattro subalterni. Con tale formazione la compagnia di fanteria entr\u00f2 nel grande conflitto europeo.\nLa cavalleria fin verso il 1600, fu ordinata esclusivamente in compagnie, epoca in cui furono creati i primi reggimenti per tale arma. La forza variava fra i trenta ed i sessanta cavalli, due o tre compagnie formavano uno squadrone. Alla fine del Settecento \u00e8 soppressa nella cavalleria la ripartizione per compagnie, venendo in genere sostituite dagli squadroni.\nL'artiglieria comprese compagnie di granatieri, artiglieri, bombardieri, ecc. sino oltre l'Ottocento, periodo in cui si organizz\u00f2 in batterie. Nei reggimenti di artiglieria da fortezza per\u00f2, la denominazione di compagnia rimase sino all'epoca della Prima guerra mondiale.\nIl genio ha sempre avuto la compagnia nei propri ordinamenti con varie denominazioni: compagnia artieri, zappatori, minatori, ferrovieri, telegrafisti, ecc.\nLa compagnia dopo la Grande Guerra, and\u00f2 via via sviluppandosi e specializzandosi, ma ogni specialit\u00e0 di Arma conserva sempre nel proprio interno la ripartizione per compagnia o di unit\u00e0 di livello equivalente, seppure chiamata in modo diverso (vedi batteria per l'Arma di artiglieria o lo squadrone per l'Arma di cavalleria)."}
{"id": "112329", "revid": "466539", "url": "https://it.wikipedia.org/wiki?curid=112329", "title": "Hua Guofeng", "text": "Dopo la morte di Mao Zedong (1976) si ritrov\u00f2 ad avere un immenso potere in Cina; la sua egemonia termin\u00f2 nel 1981, ovvero quando la componente riformista di Deng Xiaoping prese il potere all'interno del Partito Comunista Cinese.\nBiografia.\nPrime attivit\u00e0.\nNato nella provincia dello Shanxi con il nome di Su Zhu (\u8607\u9444), si un\u00ec al Partito Comunista Cinese nel 1938 dopo avere partecipato alla Lunga marcia del 1936 come semplice simpatizzante. Appena iscrittosi, assunse lo pseudonimo di Hua Guofeng. Hua serv\u00ec nell'ottava armata della strada sotto il comando di Zhu De per dodici anni, quando divenne responsabile per la propaganda nel 1947.\nHua fu al seguito dell'Esercito Popolare di Liberazione quando questo occup\u00f2 lo Hunan e rimase qui anche dopo la nascita della Repubblica Popolare Cinese. Nel 1967 divenne infatti segretario del Comitato di Partito locale e nel 1970 anche governatore della provincia. Era conosciuto per il suo sostegno al presidente Mao e al pensiero di Mao Zedong, ma si mantenne sempre in equidistanza fra l'ala moderata di Liu Shaoqi e quella di sinistra rappresentata da Lin Biao.\nIl sostegno a Mao Zedong fu dimostrato quando Hua, partecipando alla Conferenza di Lushan del 1959 come delegato provinciale dello Hunan, difese strenuamente le comuni popolari e il Grande balzo in avanti.\nHua sostenne la Rivoluzione culturale dopo che questa fu lanciata nel 1966, ma si distanzi\u00f2 dai suoi eccessi. Il IX Congresso nazionale del Partito Comunista Cinese (1969) lo elesse membro effettivo del Comitato Centrale.\nL'ascesa.\nNel 1971, il primo ministro Zhou Enlai lo chiam\u00f2 a Pechino per partecipare alla direzione degli affari di Stato, ma Hua prefer\u00ec tornare nello Hunan a svolgere i suoi compiti di dirigente provinciale. Sempre nello stesso anno, fu eletto membro del comitato d'inchiesta sulla morte di Lin Biao.\nRieletto membro del Comitato Centrale dal X Congresso nazionale del Partito Comunista Cinese, Hua venne elevato a membro dell'Ufficio Politico, carica dalla quale tenne un discorso in sostegno alla linea di Mao e Zhou sulle \"quattro modernizzazioni\". Nel 1975 torn\u00f2 a Pechino e divenne ministro per la Pubblica Sicurezza.\nDopo la morte di Zhou Enlai, avvenuta l'8 gennaio 1976, Deng Xiaoping fu nuovamente emarginato, mentre la \"banda dei quattro\" di Jiang Qing parve avanzare verso una posizione di potere preponderante. Per la sua posizione \"centrista\", Hua venne scelto dal Comitato Centrale per ricoprire \"ad interim\" la carica di primo ministro. Il 7 aprile, per di pi\u00f9, venne eletto primo vicepresidente del Partito Comunista Cinese: era ormai confermato come il successore di Mao alla guida del Partito.\nIn questo periodo, Hua critic\u00f2 la linea di Deng Xiaoping, ma prese anche le distanze dalla \"banda dei quattro\", che lo vide immediatamente come un avversario politico.\nLa breve leadership.\nIl 9 settembre 1976 Mao Zedong mor\u00ec e Hua divenne presidente del Partito Comunista Cinese e della Commissione militare centrale. Commemorando Mao, Hua tenne un discorso continuando a fare uso della retorica maoista che aveva caratterizzato la Rivoluzione culturale, affermando: \u00ab\"Il presidente Mao Zedong fu il fondatore e il saggio dirigente del Partito Comunista Cinese, dell'Esercito Popolare di Liberazione e della Repubblica Popolare Cinese\"\u00bb; Hua si ripromise di \u00ab\"portare alla vittoria la causa della rivoluzione proletaria di cui il presidente Mao fu pioniere\"\u00bb.\nIl 21 ottobre, la \"Banda dei Quattro\" fu arrestata con l'accusa di orchestrare un colpo di Stato e Hua dichiar\u00f2 conclusa l'esperienza della prima Rivoluzione culturale. Nel 1977, l'XI Congresso nazionale del Partito Comunista Cinese lo riconferm\u00f2 al potere e il Congresso nazionale del popolo lo elesse primo ministro effettivo. Nello stesso anno, Hua richiam\u00f2 l'antico rivale Deng Xiaoping.\nHua tent\u00f2 di implementare un modello economico simile a quello sovietico dei tempi di Stalin, basato sui piani quinquennali. Questa posizione fu per\u00f2 rigettata da Deng Xiaoping, il quale sconfisse la posizione di Hua nel 1978. Probabilmente in un tentativo di non restare emarginato e in ombra, Hua si circond\u00f2 di un elevato culto della personalit\u00e0, facendo accostare i propri ritratti a quelli di Mao in tutto il paese e menzionando lo stesso Mao Zedong in quasi tutti i suoi discorsi; nel 1977 promosse la pubblicazione del quinto volume delle sue Opere Scelte.\nLa caduta.\nGradualmente, la fazione di Deng Xiaoping prese il controllo del paese. Nel 1980 Hua fu rimpiazzato come premier da Zhao Ziyang e nel 1981, anno in cui Deng ottenne la completa vittoria, lasci\u00f2 la presidenza del Partito a Hu Yaobang. Solo un'autocritica sulle sue precedenti posizioni gli permise di conservare il suo seggio nel Comitato Centrale. Comunque, assistette alla realizzazione delle riforme di mercato di Deng Xiaoping senza opporvisi.\nRimase comunque un membro influente del governo fino all'ottobre del 2001, quando si dimise per motivi di salute. Nel novembre del 2002 prefer\u00ec abbandonare anche il comitato centrale del PCC, avendo ormai superato gli ottanta anni. Nel 2007 fu invitato al XVII Congresso come delegato speciale. Mor\u00ec il 20 agosto del 2008."}
{"id": "112334", "revid": "125394313", "url": "https://it.wikipedia.org/wiki?curid=112334", "title": "Rivoluzione", "text": "Il termine rivoluzione (dal latino \"revolutio -onis\", \"rivolgimento, ritorno\", derivato dal verbo \"revolv\u0115re\" \"rovesciare\") nel suo significato pi\u00f9 ampio indica qualsiasi cambiamento radicale nelle strutture sociali come quello operato ad esempio dalla rivoluzione industriale, da quella tecnologica o in particolare da quella culturale come auspicavano gli illuministi nel secolo XVIII con la redazione dell'Encyclop\u00e9die: \nNella filosofia politica \u00e8 l'ideale della realizzazione storica di un radicale cambiamento, ispirato da motivazioni ideologiche, nella forma di governo di un paese con trasformazioni profonde di tutta la struttura sociale, economica.\nIl concetto di rivoluzione.\nIl concetto di rivoluzione assume significati diversi a seconda che lo si guardi come un singolo e irripetibile fenomeno storico o che lo si consideri come una sorta di modello universale nel quale far rientrare i singoli elementi costitutivi della definizione di rivoluzione. La storiografia della rivoluzione ha oscillato tra queste due interpretazioni sino a quando i due punti di vista sono stati integrati. Ad esempio Guglielmo Ferrero aveva evidenziato \u00abl'ambiguit\u00e0 semantica del termine\u00bb rivoluzione : per cui possiamo interpretarla come \u00abun nuovo ordinamento dello spirito, una porta sull'avvenire\u00bb (per es., il cristianesimo) oppure come \u00abil crollo o il rovesciamento di una vecchia legalit\u00e0, la sovversione parziale o totale delle regole prestabilite\u00bb\nLo stesso Ferrero sostiene che la prima forma di rivoluzione (\"silenziosa\") e la seconda (\"rumorosa\") si sono unificate nella Rivoluzione francese per cui nella storiografia occidentale la rivoluzione \"rumorosa\" del 1789 (la presa della Bastiglia) \u00e8 stata vista come la causa di quella \"silenziosa\" caratterizzata dal consolidamento delle istituzioni liberali e democratiche. Per questa sua particolarit\u00e0 storica la Rivoluzione francese assume nella cultura politica occidentale un valore esemplare che non viene riconosciuto invece n\u00e9 a quella inglese, n\u00e9 a quella americana che pure erano cronologicamente precedenti.\nComunemente assimilato alla rivoluzione \u00e8 il cosiddetto \"colpo di Stato\" che secondo Raymond Aron sarebbe invece \u00abopportuno riservare [...] al cambiamento di Costituzione decretato illegalmente dal detentore del potere (Napoleone III nel 1851), o alla presa del potere da parte di un gruppo di uomini armati, senza che questa conquista (sanguinosa o no) comporti necessariamente l'avvento di un'altra classe dirigente o di un altro regime. La rivoluzione implica molto pi\u00f9 del 'togliti di l\u00e0, cos\u00ec mi ci metto io'.\u00bb\nUna rivoluzione infine si distingue da una rivolta in quanto quest'ultima \u00e8 generalmente priva di organizzazione e mancante di teorizzazioni ed ideologie che la identifichino o la trasformino in un fenomeno pi\u00f9 complesso dell'azione immediata.\nLa visione marxista.\nNella visione marxista la rivoluzione \u00e8 uno dei temi centrali della storia. Gi\u00e0 la fine dell'era feudale viene vista come un processo rivoluzionario - generato dalla rivoluzione industriale - di cui la borghesia assume il ruolo di protagonista, che si appropria dei mezzi di produzione.\nSecondo Karl Marx \u00abla borghesia non pu\u00f2 esistere senza rivoluzionare continuamente gli strumenti di produzione, i rapporti di produzione, dunque tutti i rapporti sociali. Prima condizione di esistenza di tutte le classi industriali precedenti era invece l'immutato mantenimento del vecchio sistema di produzione. Il continuo rivoluzionamento della produzione, l'ininterrotto scuotimento di tutte le situazioni sociali, l'incertezza e il movimento eterni contraddistinguono l'epoca dei borghesi fra tutte le epoche precedenti\u00bb.\nMa lo sviluppo delle forze produttive diventa tale da non essere adeguato ai rapporti di produzione, questo genera la crisi e una nuova transizione rivoluzionaria. La rivoluzione proletaria \u00e8 una inevitabile rivoluzione sociale e/o politica nella quale la classe proletaria rovescer\u00e0 il capitalismo.\nIl contributo di Gandhi.\nIl programma politico di Gandhi fu rivolto essenzialmente all'indipendenza nazionale dell'India.\nLa teoria della rivoluzione, nell'Europa moderna si era formata con il contributo di quasi tutte le correnti del pensiero politico: quella liberale (John Locke, Thomas Jefferson e i padri fondatori della Rivoluzione americana, Siey\u00e8s e i teorici liberali della Rivoluzione francese), quella democratica (Jean-Jacques Rousseau, Robespierre, Saint-Just e altri teorici giacobini; Mazzini) e quella socialista, anarchica e comunista (Babeuf, Bakunin, Marx, Lenin, ecc.).\nPer quanto divergenti nei loro obiettivi politici, le teorie classiche della rivoluzione hanno in comune due componenti fondamentali:\nGandhi condivideva il primo di questi due principi ma rifiutava il secondo."}
{"id": "112339", "revid": "670021", "url": "https://it.wikipedia.org/wiki?curid=112339", "title": "Ufficiale (funzionario)", "text": "Viene definito ufficiale chi ha la titolarit\u00e0 di un ufficio pubblico, sebbene venga utilizzata pi\u00f9 frequentemente la locuzione di \"funzionario pubblico\".\nStoria.\nCon lo sviluppo delle funzioni pubbliche tra i secoli XII e XIII nelle monarchie e nei comuni medievali viene a formarsi una rete di uffici e incarichi amministrativi e i titolari di tali cariche vengono definiti ufficiali (anticamente \"officiali\" ma anche \"uffiziali\" o \"uficiali\"), mentre oggi si preferisce usare termini come \"funzionario\" o \"impiegato\".\nForze armate.\nIn ambito militare \u00e8 detto ufficiale chi appartiene alla pi\u00f9 elevata delle categorie gerarchiche in cui si divide il personale delle forze armate. Gli ufficiali sono addestrati per svolgere funzioni di comando di unit\u00e0 e reparti e altri compiti di elevata responsabilit\u00e0 o specializzazione.\nEssi si distinguono in:\nBurocrazia.\nAll'interno della pubblica amministrazione italiana vengono (o venivano) denominati \"ufficiali\" alcuni titolari di certi uffici.\nPubblico ufficiale.\nCerti ordinamenti ricomprendono nella nozione di \"pubblico ufficiale\", oltre ai funzionari pubblici, i privati che esercitano pubbliche funzioni e collegano a tale status varie conseguenze giuridiche, quali la possibilit\u00e0 di redigere atti pubblici o, come fa il Codice penale italiano, alcuni reati che possono essere commessi solo da o contro pubblici ufficiali.\nAltri usi del termine.\nNell'ordinamento sportivo \u00e8 detto \"ufficiale di gara\" chi ha la funzione di controllare il regolare svolgimento di una gara, sia esso designato da una federazione sportiva o dal comitato organizzatore dell'incontro.\nNelle varie discipline sportive gli ufficiali di gara assumono denominazioni diverse, ad esempio nel calcio sono tali l'arbitro e i suoi due assistenti."}
{"id": "112340", "revid": "3535", "url": "https://it.wikipedia.org/wiki?curid=112340", "title": "Emorroide", "text": ""}
{"id": "112342", "revid": "9", "url": "https://it.wikipedia.org/wiki?curid=112342", "title": "Variabile aleatoria", "text": ""}
{"id": "112346", "revid": "124768771", "url": "https://it.wikipedia.org/wiki?curid=112346", "title": "Orizzonte", "text": "L'orizzonte (dal greco \"horiz\u014dn (kyklos)\", \"(cerchio) che delimita\") \u00e8 la linea apparente che separa la terra dal cielo, la linea che divide tutte le direzioni visibili in due categorie: quelle che intersecano la superficie terrestre, e quelle che non la intersecano. In molte localit\u00e0, l'\"orizzonte vero\" \u00e8 oscurato da alberi, edifici, montagne, ecc. e l'intersezione risultante tra terra e cielo si chiama \"orizzonte visibile\".\nAspetto e uso.\nLa distanza dell'orizzonte visibile sul mare \u00e8 sempre stata molto importante in quanto ha rappresentato la portata massima delle comunicazioni e della visibilit\u00e0 prima dello sviluppo della radio e del telegrafo. Ancora oggi, per poter controllare un aereo in volo con le regole del volo a vista, il pilota usa la relazione visiva tra la punta del velivolo e l'orizzonte. Inoltre, un pilota pu\u00f2 mantenere il suo orientamento spaziale facendo riferimento all'orizzonte.\nIn molti contesti, specialmente nel disegno prospettico, la curvatura della Terra viene ignorata e l'orizzonte \u00e8 considerato la linea teorica verso la quale convergono i punti di ogni piano orizzontale (quando proiettati sul piano immagine) al crescere della loro distanza dall'osservatore. Per gli osservatori a livello del mare, la differenza tra questo \"orizzonte geometrico\" (che presuppone, a livello del suolo, un piano infinito e perfettamente piatto) e l'\"orizzonte vero\" (che presuppone una superficie sferica della Terra) \u00e8 impercettibile a occhio nudo (ma per qualcuno che guarda il mare da un'altezza di 1.000 metri l'orizzonte vero sar\u00e0 di un grado circa al di sotto di una linea orizzontale).\nIn astronomia l'orizzonte \u00e8 il piano orizzontale passante per (gli occhi del) l'osservatore. \u00c8 il piano fondamentale del sistema di coordinate orizzontali, il luogo dei punti che hanno un'altezza di zero gradi. Mentre l'orizzonte astronomico \u00e8 simile in qualche modo a quello geometrico, in questo contesto esso potrebbe essere considerato un piano nello spazio, piuttosto che una linea sul piano immagine.\nLa distanza dell'orizzonte.\nIgnorando l'effetto della rifrazione atmosferica, la distanza dell'orizzonte per un osservatore vicino alla superficie terrestre, espressa in chilometri, \u00e8 circa\ndove \"h\" \u00e8 l'altezza sul livello del mare in chilometri. \nSe, invece, \"h\" \u00e8 espressa in metri, si ha: \nEsempi (ignorando la rifrazione):\nModello geometrico.\nConsiderando la Terra una sfera senza atmosfera, la distanza dell'orizzonte pu\u00f2 essere facilmente calcolata (occorre tener presente che il raggio di curvatura della Terra non \u00e8 uguale dappertutto).\nIl teorema secante-tangente afferma che\nEffettuare le seguenti sostituzioni:\nLa formula ora diventa\noppure\ndove \"R\" \u00e8 il raggio della Terra.\nL'equazione pu\u00f2 anche essere ricavata utilizzando il teorema di Pitagora. Poich\u00e9 la linea di vista \u00e8 tangente alla Terra, essa \u00e8 perpendicolare al raggio all'orizzonte. Ci\u00f2 crea un triangolo rettangolo, con ipotenusa uguale alla somma del raggio e dell'altezza. Con\nriferendosi alla seconda figura a destra, si arriva a:\nUn'altra relazione implica la distanza \"s\" lungo la superficie curva della Terra verso l'orizzonte, con \"\u03b3\" in radianti,\npoi\nda cui possiamo ricavare \nLa distanza \"s\" pu\u00f2 anche essere espressa in termini di distanza della linea di vista \"d\", dalla seconda figura a destra,\nsostituendo \"\u03b3\" e riordinando si ha\nLe distanze \"d\" e \"s\" sono quasi uguali quando l'altezza dell'oggetto \u00e8 trascurabile rispetto al raggio (cio\u00e8, \"h\"\u00a0\u226a\u00a0\"R\").\nFormule geometriche approssimative.\nSe l'osservatore \u00e8 vicino alla superficie della Terra, allora si pu\u00f2 trascurare \"h\" nell'espressione (2\"R\" + \"h\"), e la formula diventa\nUtilizzando unit\u00e0 metriche decimali e considerando il raggio della Terra 6371\u00a0km, la distanza dell'orizzonte \u00e8\nda cui\ndove \"d\" \u00e8 in chilometri, e \"h\" \u00e8 l'altezza degli occhi dell'osservatore rispetto al suolo o al livello del mare in chilometri.\nSe invece h \u00e8 espressa in metri, si ha: \nda cui\nQueste formule possono essere utilizzate quando \"h\" \u00e8 molto minore del raggio della Terra (6371\u00a0km), comprese tutti i campi visivi da cime di montagne, aerei, o palloni ad alta quota. Con le costanti sopra indicate, le formule sono precise entro l'1% (vedere la sezione successiva per sapere come ottenere una maggiore precisione).\nFormula esatta per una Terra sferica.\nSe \"h\" \u00e8 significativo rispetto a \"R\", come nel caso della maggior parte dei satelliti, allora l'approssimazione consentita in precedenza non \u00e8 pi\u00f9 valida, ed \u00e8 quindi richiesta la formula esatta:\ndove \"R\" \u00e8 il raggio della Terra (\"R\" e \"h\" devono essere nella stessa unit\u00e0). Per esempio, se un satellite si trova a un'altezza di 2.000\u00a0km, la distanza dell'orizzonte \u00e8 5.430\u00a0km (3.370 miglia), trascurando il secondo termine in parentesi, si avrebbe una distanza di 5.048\u00a0km (3.137 miglia), con un errore del 7%.\nOggetti sopra l'orizzonte.\nPer calcolare l'altezza di un oggetto visibile sopra l'orizzonte, si calcola la distanza dell'orizzonte per un ipotetico osservatore sopra a tale oggetto, e la si aggiunge alla distanza dell'orizzonte dall'osservatore reale. Ad esempio, per un osservatore con un'altezza di 1,70 m da terra, l'orizzonte \u00e8 a 4,65\u00a0km di distanza. Per una torre con un'altezza di 100 m, la distanza dell'orizzonte \u00e8 di 35,7\u00a0km. Cos\u00ec un osservatore su una spiaggia pu\u00f2 vedere la torre finch\u00e9 la sua distanza non supera i 40,35\u00a0km. Al contrario, se un osservatore su un battello (\"h\" = 1,70 m) pu\u00f2 appena vedere le cime degli alberi su una spiaggia vicina (\"h\" = 10 m), allora gli alberi sono probabilmente a circa 16\u00a0km di distanza.\nFacendo riferimento alla figura a destra, il faro sar\u00e0 visibile dalla barca se\ndove \"D\"BL \u00e8 in chilometri e \"h\"B e \"h\"L sono in metri. Considerando la rifrazione atmosferica, la condizione di visibilit\u00e0 diventa\nEffetto della rifrazione atmosferica.\nA causa della rifrazione atmosferica dei raggi luminosi, la distanza reale dell'orizzonte \u00e8 leggermente superiore alla distanza calcolata con formule geometriche. Con condizioni atmosferiche standard, la differenza \u00e8 circa dell'8%. Tuttavia, la rifrazione \u00e8 fortemente influenzata dai gradienti di temperatura che, specialmente al di sopra dell'acqua, possono variare notevolmente da un giorno all'altro, cos\u00ec che i valori calcolati per la rifrazione sono da considerarsi approssimati.\nIl metodo rigoroso di Sweer\nLa distanza dall'orizzonte \u00e8 data da\ndove \"R\"E \u00e8 il raggio della Terra, \"\u03c8\" \u00e8 l'abbassamento dell'orizzonte e \"\u03b4\" \u00e8 la rifrazione dell'orizzonte. L'abbassamento \u00e8 determinato in modo abbastanza semplice da\ndove \"h\" \u00e8 l'altezza dell'osservatore rispetto alla Terra, \"\u03bc\" \u00e8 l'indice di rifrazione dell'aria all'altezza dell'osservatore, e \"\u03bc\"0 \u00e8 l'indice di rifrazione dell'aria sulla superficie terrestre.\nLa rifrazione deve essere trovata mediante integrazione di\ndove formula_26 \u00e8 l'angolo tra il raggio e una linea che attraversa il centro della Terra. Gli angoli \"\u03c8\" e formula_27 sono correlati da\nIl metodo semplice di Young\nUn approccio molto pi\u00f9 semplice utilizza il modello geometrico ma con un raggio \"R\"' = 7/6 \"R\"E. La distanza dell'orizzonte \u00e8 quindi\nCon il raggio della Terra di 6371\u00a0km, con \"d\" in km e \"h\" in km,\nI risultati del metodo Young sono molto vicini a quelli del metodo Sweer, e sono sufficientemente accurati per svariati scopi.\nLa curvatura dell'orizzonte.\nDa un punto sopra la superficie della Terra, l'orizzonte appare leggermente incurvato (si tratta di un cerchio, dopo tutto). Esiste una relazione geometrica fondamentale tra questa curvatura visiva formula_31, l'altitudine e il raggio della Terra, che \u00e8\nLa curvatura \u00e8 il reciproco del raggio di curvatura angolare in radianti. Una curvatura di 1 appare come un cerchio di raggio angolare di 45\u00b0 corrispondente a un'altezza di circa 2.640\u00a0km sopra la superficie terrestre. A un'altezza di 10\u00a0km (33.000 piedi, la tipica altezza di crociera di un aereo di linea) la curvatura matematica dell'orizzonte \u00e8 di circa 0,056, la stessa curvatura di un cerchio con un raggio di 10 m, osservato da 56\u00a0cm. Tuttavia, la curvatura apparente \u00e8 minore di quella dovuta alla rifrazione della luce nell'atmosfera; inoltre l'orizzonte \u00e8 spesso mascherato da alti strati di nuvole che riducono l'altezza sopra la superficie visiva."}
{"id": "112347", "revid": "77358", "url": "https://it.wikipedia.org/wiki?curid=112347", "title": "MSN Messanger", "text": ""}
{"id": "112348", "revid": "172", "url": "https://it.wikipedia.org/wiki?curid=112348", "title": "Teorema aureo", "text": ""}
{"id": "112349", "revid": "172", "url": "https://it.wikipedia.org/wiki?curid=112349", "title": "Teorema di Gauss dei numeri primi", "text": ""}
{"id": "112351", "revid": "123749635", "url": "https://it.wikipedia.org/wiki?curid=112351", "title": "Polistrumentista", "text": "Un polistrumentista (a volte anche pluristrumentista) \u00e8 un musicista che suona numerosi strumenti, contemporaneamente o in successione.\nDescrizione.\nPolistrumentisti sono molto comuni nel jazz e in altri tipi di musica e forme d'arte (come nei circhi, oppure nella musica da strada come il famoso duo di uomini orchestra Otto e Barnelli). Era prassi fin dall'antichit\u00e0 accompagnare il suono di uno strumento a fiato o a corda con delle piccole percussioni appese al corpo. Inoltre vi \u00e8 sempre stata una certa \"interscambiabilit\u00e0\" tra strumenti a tastiera (pianoforte, clavicembalo, organo).\nMolti strumentisti a corda si cimentano con strumenti \"simili\" (violino e viola, oppure violino e mandolino che hanno la stessa accordatura, o anche chitarra e basso elettrico, simili per accordatura, forma e tecnica). Tra gli ottoni \u00e8 comune trovare trombonisti che suonano l'eufonio o trombettisti che suonano il flicorno soprano (tutti strumenti con bocchini molto simili). Ma \u00e8 tra i legni che si trova il maggior numero di combinazioni. Gi\u00e0 nell'epoca barocca lo stesso strumentista si cimentava abitualmente con flauto traverso ed oboe, clarinetto ed oboe o flauto dolce ed oboe.\nNelle big band americane \u00e8 prassi da decenni che i suonatori di sassofono siano chiamati a suonare anche altri strumenti della famiglia dei legni, normalmente abbastanza simili per imboccatura e diteggiatura (non \u00e8 infrequente nelle orchestre da ballo vedere il clarinettista imbracciare anche il sassofono). In inglese ci si riferisce a questa pratica come \"doubling\". Questo ha portato alla prassi di indicare le parti per questi strumentisti come \"reeds\" (ance) numerate da uno a cinque. Ad esempio, il suonatore di \"reed 5\" in \"West Side Story\" di Leonard Bernstein suona solamente il fagotto (strumento piuttosto lontano dalle altre ance per tecnica), mentre la parte \"reed 3\" \u00e8 scritta per un polistrumentista che suona in successione ottavino, flauto traverso, oboe, corno inglese, clarinetto, clarinetto basso, sassofono tenore e sassofono baritono.\nEssere polistrumentista richiede studio specifico dei singoli strumenti, una notevole flessibilit\u00e0 e capacit\u00e0 di adattamento in tempi rapidi."}
{"id": "112352", "revid": "287204", "url": "https://it.wikipedia.org/wiki?curid=112352", "title": "Aurigeno", "text": "Aurigeno () \u00e8 una frazione di 384 abitanti del comune svizzero di Maggia, nel Cantone Ticino (distretto di Vallemaggia).\nStoria.\nNel 1276 il comune fu indicato come \"Urigeno\"; . Nel Medioevo Aurigeno form\u00f2 una vicinanza con Lodano e Moghegno, . Gli abitanti durante la stagione invernale si spostavano nella frazione di Ronchini o a Dunzio poich\u00e9 ad Aurigeno non batte il sole. Dalla fine del XX secolo sono sorte diverse case di vacanza secondarie e c'\u00e8 stata una ripresa demografica.\nGi\u00e0 comune autonomo che si estendeva per 11,04\u00a0km\u00b2, il 4 aprile 2004\u00e8 stato accorpato al comune di Maggia assieme agli altri comuni soppressi di Coglio, Giumaglio, Lodano, Moghegno e Someo. La fusione \u00e8 stata approvata da una votazione popolare il 22 settembre 2002 (73 favorevoli, 65 contrari) e ratificata dal Gran Consiglio l'8 ottobre 2003.\nSimboli.\nLo stemma dell'ex comune di Aurigeno, in uso fino al 2004, \u00e8 blasonato come segue: \"d'argento, alla fascia d'azzurro carica di due stelle d'argento, accompagnata in capo da un'aquila nascente di nero, in punta da tre pali di rosso\". Lo stemma riprendeva, quasi fedelmente, l'arma della famiglia Vanoni, con la brisura del colore delle due stelle bianche, originalmente dorate, con la quale il comune aveva voluto onorare uno dei suoi cittadini pi\u00f9 illustri e noti, il pittore Giovanni Antonio Vanoni.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 il comune \u00e8 stato servito dalle stazioni di Aurigeno-Moghegno e di Ronchini della ferrovia Locarno-Ponte Brolla-Bignasco.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112353", "revid": "6392", "url": "https://it.wikipedia.org/wiki?curid=112353", "title": "Orizzonte astronomico", "text": ""}
{"id": "112354", "revid": "1915706", "url": "https://it.wikipedia.org/wiki?curid=112354", "title": "Cloruro di calcio", "text": "Il cloruro di calcio \u00e8 il sale di calcio dell'acido cloridrico; la sua formula chimica \u00e8 CaCl2.\nA temperatura ambiente si presenta come polvere cristallina bianca, molto igroscopica, molto solubile in acqua e abbastanza solubile in etanolo.\nImpieghi.\nUno degli impieghi del cloruro di calcio \u00e8, in soluzione acquosa, quello di liquido non congelante, di largo impiego nelle salamoie degli impianti frigoriferi (dove \u00e8 estremamente importante controllare il pH con aggiunta di opportuni alcalinizzanti).\nIl punto di congelamento dell'eutettico CaCl2/H2O, che si ottiene alla concentrazione del 29,85% in massa di CaCl2, \u00e8 di . Per queste sue propriet\u00e0 \u00e8 anche usato come antigelo superficiale, ad esempio sulle strade: sparso in forma solida, a contatto col ghiaccio scambia acqua, fonde e crea una salamoia a basso punto di congelamento.\nViene anche utilizzato come essiccante per liquidi e per gas nei laboratori chimici e nelle industrie data la sua forte igroscopicit\u00e0:\nTra gli additivi alimentari riconosciuti dall'Unione Europea, \u00e8 identificato dalla sigla E509.\nAnche a causa dell'elevato innalzamento ebullioscopico, il cloruro di calcio \u00e8 fortemente corrosivo e richiede l'uso di materiali speciali a temperature superiori a quella ambiente come mascherine e guanti.\nLa sua inalazione \u00e8 lesiva delle vie respiratorie; l'uso del composto \u00e8 stato segnalato come mezzo di tortura (tramite inalazione) da parte dell'esercito federale russo durante la seconda guerra cecena in \"Proibito parlare\" di Anna Politkovskaja.\nUn altro uso del Cloruro di Calcio \u00e8 quello di deumidificatore. Infatti se posto in apposite vaschette con dei fori assorbe naturalmente l\u2019umidit\u00e0\nProduzione.\nIl cloruro di calcio \u00e8 un sottoprodotto del processo per la produzione del carbonato di sodio.\nPu\u00f2 tuttavia ottenersi anche dalla reazione fra acido cloridrico e carbonato di calcio:\nLa quasi totalit\u00e0 del cloruro di calcio commercialmente prodotto si ottiene come sottoprodotto di processi per la produzione di altri composti chimici, come il gi\u00e0 citato carbonato di sodio. \nOttenuto normalmente come soluzione acquosa relativamente debole, deve essere concentrato per raggiungere i valori commerciali.\nI concentratori di cloruro di calcio sono di norma evaporatori a film cadente o ascendente, e richiedono un forte dispendio di energia a causa dell'elevato calore di formazione dei cristalli (vedi dati fisico-chimici). Poich\u00e9 il cloruro di calcio ha, alle varie concentrazioni, una concentrazione superiore alla frazione in massa del composto nel cristallo, ne \u00e8 impossibile la cristallizzazione classica, come ad esempio nel cloruro di sodio, e la soluzione viene concentrata fino al 70 % circa in peso e quindi raffreddata per contatto con superfici fredde (scagliettatrice o nastro raffreddante). Si ottiene cos\u00ec un solido in forma di scaglie di varia dimensione, costituito da cristalli di CaCl2 a vari livelli di idratazione.\nRaffreddando la soluzione di cloruro di calcio a pressione atmosferica, si precipita ghiaccio fino al 29,85%, sale esaidrato (CaCl2\u00a0\u00b7\u00a06 H2O) fino al 49,84%, sale tetraidrato (CaCl2\u00a0\u00b7\u00a04 H2O) in forma alfa fino al 52,38% e in forma beta fino al 56,63% monoidrato (CaCl2\u00a0\u00b7\u00a0H2O) oltre e fino al rapporto stechiometrico CaCl2/H2O pari a 1.\nNella costruzione degli impianti di concentrazione di cloruro di calcio vengono usate in genere acciai ferritici a basse concentrazioni e temperature, leghe ad alto tenore di nichel e cromo a temperature e concentrazioni intermedie, a volte sostituite da rivestimenti sintetici, e titanio a temperature e concentrazioni superiori."}
{"id": "112355", "revid": "3535", "url": "https://it.wikipedia.org/wiki?curid=112355", "title": "Brigata (militare)", "text": ""}
{"id": "112357", "revid": "486946", "url": "https://it.wikipedia.org/wiki?curid=112357", "title": "Im\u00e0m", "text": ""}
{"id": "112359", "revid": "1305772", "url": "https://it.wikipedia.org/wiki?curid=112359", "title": "Circo (disambigua)", "text": "Circo (dal latino \"circus\", cerchio) pu\u00f2 riferirsi a:\nPagine correlate.\nCircus"}
{"id": "112361", "revid": "287204", "url": "https://it.wikipedia.org/wiki?curid=112361", "title": "Ahhotep I", "text": "Fu figlia, sorella, madre e Grande sposa reale di faraoni, nonch\u00e9 reggente del giovanissimo figlio Ahmose I nella dura guerra per la cacciata degli hyksos dal Paese, nel periodo compreso tra la fine della XVII dinastia (e del Secondo Periodo Intermedio) e all'ascesa della XVIII dinastia; il suo ruolo nella liberazione del Paese le guadagn\u00f2 la gratitudine e la venerazione del figlio e del popolo egizio. Ebbe una vita lunga e influente. Sua madre fu la regina Tetisheri, suo padre il faraone Senekhtenra Ahmose; and\u00f2 in sposa al proprio fratello Seqenenra Ta'o. Ebbe i titoli di \"Grande sposa reale\" e \"Unita al Portatore della Corona Bianca\" (\"khnemet nefer hedjet\"); il titolo di \"Madre del re\" (\"mwt niswt\") \u00e8 stato individuato sul suo sarcofago, scoperto a Deir el-Bahari. \nDifferenti Ahhotep.\nL'identificazione e la collocazione cronologica delle regine di nome Ahhotep \u00e8 cambiata nel corso degli anni. \nFine del XIX secolo: Ahhotep I era ritenuta una sposa di Senekhtenra Ahmose. Alcuni esperti si dissero del parere che il sarcofago di una regina Ahhotep scoperto a Deir el-Bahari e quello di una regina omonima e coeva scoperto a Dra Abu el-Naga appartenessero entrambi a lei. Ahhotep II era ritenuta una moglie di Amenofi I. Alcuni ritenevano che il sarcofago di Deir el-Bahari appartenesse al corredo funebre di questa Ahhotep II.\nFine del XX secolo: negli anni '70 apparve ormai certo che il sarcofago di Deir el-Bahari recava il titolo di \"Madre del re\" e che Amenofi I non ebbe figli. Tale titolo doveva riferirsi alla madre di Ahmose I. Nel 1982, Robins ipotizz\u00f2 che Ahhotep I fosse la proprietaria del sarcofago dorato di Dra Abu el-Naga, Ahhotep II quella del sarcofago di Deir el-Bahari e una fantomatica \"Ahhotep III\" la regina menzionata sulla statua di un principe Ahmose. \nXXI secolo: seguendo la ricostruzione di Aidan Dodson e Dyan Hilton (2004), Ahhotep I sarebbe stata consorte di Seqenenra Ta'o e la madre di Ahmose I. Ahhotep II sarebbe invece la regina nota grazie al sarcofago dorato di Dra Abu el-Naga e, forse, sposa di Kamose. Non sarebbe esistita alcuna \"Ahhotep III\". \nFamiglia.\nAhhotep I era figlia del faraone Senekhtenra Ahmose (che regn\u00f2 molto brevemente intorno al 1560 a.C.) e della Grande sposa reale Tetisheri. And\u00f2 in sposa, com'era costume nella famiglia reale egizia, al proprio fratello Seqenenra Ta'o, il quale pure ebbe un regno molto breve, forse a partire dal 1558 a.C. Fu probabilmente la madre del grande Ahmose I, che complet\u00f2 la riunificazione dell'Egitto negli anni '40 del secolo. L'esatto legame di Ahhotep I con il poco conosciuto predecessore di Ahmose I, re Kamose (ca. 1555 - 1550 a.C.) non \u00e8 noto con certezza: forse fu un suo fratellastro (e fratello di Seqenenra Ta'o), oppure suo figlio. Fra gli altri figli di Ahhotep I vi fu la futura Grande sposa reale Ahmose Nefertari, che and\u00f2 in sposa al fratello Ahmose I. Gli altri furono il principe Ahmose-Sipair, il principe Binpu, la principessa Ahmose-Henutemipet, la principessa Ahmose-Nebetta e la principessa Ahmose-Tumerisi.\nBiografia.\nGovern\u00f2 effettivamente l'Alto Egitto, come reggente del figlio Ahmose I durante la minore et\u00e0 di questi, per un decennio, a partire dalla morte di Kamose, che avvenne nel bel mezzo della guerra contro gli hyksos. Lo stesso faraone Seqenenra Ta'o, marito di Ahhotep I, aveva perso la vita in circostanze tragiche, nel corso di questa guerra di liberazione - come attesta la sua mummia martoriata:\nUna stele risalente al regno di Ahmose I fa capire che Ahhotep potrebbe aver radunato delle truppe, giocando un ruolo nella difesa di Tebe. Non si sa quando questo episodio ebbe luogo - forse subito dopo la morte di re Seqenenra Ta'o o Kamose:\nAhhotep I \u00e8 menzionata sulla Stele di Karesh (CG 34003), datata al 10\u00ba anno di regno di Amenofi I, e sulla Stele del maggiordomo Iuf (CG 34009), che la serv\u00ec. Iuf (che fu anche maggiordomo della regina Ahmose, sposa di Thutmose I e madre di Hatshepsut) si riferisce ad Ahhotep I come madre di Ahmose I. Da ci\u00f2 si arguisce che la regina Ahhotep I potrebbe aver vissuto per circa 90 anni, un'et\u00e0 assai rara nell'antico Egitto: la Stele di Iuf ne porrebbe infatti il decesso durante il regno di Thutmose I, quindi dopo il 1500 a C. circa. \nTomba.\nUn sarcofago di grandi dimensioni \u00e8 oggi attribuito al corredo funebre della regina, e la rappresenta con parrucca tripartita e modio. Fu scoperto nel 1881 a Deir el-Bahari, nel celebre \"nascondiglio\", riutilizzato per la sepoltura di Pinedjem I, \"Primo Profeta di Amon\", che visse ben cinque secoli dopo Ahhotep I. Le fu dedicato un culto \"post mortem\" promosso dal figlio Ahmose I cos\u00ec come era stato per la madre, la regina Tetisheri, e come avverr\u00e0 per l'altrettanto grande regina che le succedette sul trono, la figlia Ahmose Nefertari. \nListe reali.\nIl nome di Ahhotep non compare nelle liste reali a noi note.\nTitolatura.\nah htp -Iah \u00e8 contento"}
{"id": "112365", "revid": "287204", "url": "https://it.wikipedia.org/wiki?curid=112365", "title": "Coglio", "text": "Coglio () \u00e8 una frazione di 99 abitanti del comune svizzero di Maggia, nel Cantone Ticino (distretto di Vallemaggia).\nStoria.\nL'agricoltura costitu\u00ec per secoli la principale risorsa per il paese (viticoltura); e nel XX secolo si registr\u00f2 una forte emigrazione verso la California.\nGi\u00e0 comune autonomo che si estendeva per 9,55\u00a0km\u00b2, il 4 aprile 2004 \u00e8 stato accorpato al comune di Maggia assieme agli altri comuni soppressi di Aurigeno, Giumaglio, Lodano, Moghegno e Someo. La fusione \u00e8 stata approvata da una votazione popolare il 22 settembre 2002 (40 favorevoli, 14 contrari) e ratificata dal Gran Consiglio l'8 ottobre 2003.\nSimboli.\nLo stemma dell'ex comune di Coglio, in uso fino al 2004, \u00e8 blasonato come segue: \"d'azzurro, alla colomba sorante d'argento, a tre foglie di verde moventi dalla punta\". Sullo stemma vi sono due elementi naturalistici: le tre foglie, riprese da un vecchio sigillo comunale della prima met\u00e0 del XIX secolo, e la colomba, ripresa da un'acquasantiera dell'ossario, rievocando la storia amministrativa e politica-religiosa del paese.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 comune \u00e8 stato servito dalla stazione di Coglio-Giumaglio della ferrovia Locarno-Ponte Brolla-Bignasco.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112366", "revid": "287204", "url": "https://it.wikipedia.org/wiki?curid=112366", "title": "Giumaglio", "text": "Giumaglio () \u00e8 una frazione di 210 abitanti del comune svizzero di Maggia, nel Cantone Ticino (distretto di Vallemaggia).\nStoria.\n, nel 1224 fu indicato come \"Zumano\", .\nL'agricoltura ha costituito per secoli la principale risorsa per il paese (attivit\u00e0 quasi del tutto abbandonata); . L'emigrazione verso la California e l'Italia segn\u00f2 la sua storia demografica.\nGi\u00e0 comune autonomo che si estendeva per 13,17\u00a0km\u00b2, il 4 aprile 2004 \u00e8 stato accorpato al comune di Maggia assieme agli altri comuni soppressi di Aurigeno, Coglio, Lodano, Moghegno e Someo. La fusione \u00e8 stata approvata da una votazione popolare il 22 settembre 2002 (79 favorevoli, 16 contrari) e ratificata dal Gran Consiglio l'8 ottobre 2003.\nSimboli.\nLo stemma dell'ex comune di Giumaglio, in uso fino al 2004, \u00e8 blasonato come segue: \"d'azzurro, alla pergola d'argento, sormontata in capo da una rosa d'argento, bottonata d'oro e fogliata di verde\". Sullo stemma vi sono due elementi: la rosa bianca, , e la \"Y\" (in araldica, \"pergola\") .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 comune \u00e8 stato servito dalla stazione di Coglio-Giumaglio della ferrovia Locarno-Ponte Brolla-Bignasco.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112367", "revid": "287204", "url": "https://it.wikipedia.org/wiki?curid=112367", "title": "Lodano", "text": "Lodano () \u00e8 una frazione di 191 abitanti del comune svizzero di Maggia, nel Cantone Ticino (distretto di Vallemaggia).\nStoria.\nNel 1224 il paesa fu indicato come \"Lodino\", . Nel Medioevo Lodano form\u00f2 una vicinia con Aurigeno e Moghegno, , nel 1978 e nel 1981 sub\u00ec alluvioni disastrose.\nIl comune disponeva di una vasta superficie agricola e di alpeggi che riuscivano a sfamare tutte le persone. Altra attivit\u00e0 svolta era la viticoltura, per cui l'emigrazione fu limitata. Il paese ha avuto una crescita demografica a partire dagli anni 1970.\nGi\u00e0 comune autonomo che si estendeva per 13,60\u00a0km\u00b2, il 4 aprile 2004 \u00e8 stato accorpato al comune di Maggia assieme agli altri comuni soppressi di Aurigeno, Coglio, Giumaglio, Moghegno e Someo. La fusione \u00e8 stata approvata da una votazione popolare il 22 settembre 2002 (76 favorevoli, 21 contrari) e ratificata dal Gran Consiglio l'8 ottobre 2003.\nSimboli.\nLo stemma dell'ex comune di Lodano, in uso fino al 2004, \u00e8 blasonato come segue: \"d'argento, a quattro bande ondate d'azzurro, accompagnate nel cantone sinistro da una rosa di rosso, fogliata di verde\". Sullo stemma vi sono due elementi: le onde dell'acqua, , e la rosa rossa, .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 comune \u00e8 stato servito dalla stazione di Lodano della ferrovia Locarno-Ponte Brolla-Bignasco.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112369", "revid": "1305772", "url": "https://it.wikipedia.org/wiki?curid=112369", "title": "Soma (fantascienza)", "text": "Il soma \u00e8 la droga ideale descritta nel romanzo distopico \"Il mondo nuovo\" (\"Brave New World\") di Aldous Huxley.\n\u00c8 una sostanza euforizzante, ma priva di qualsiasi effetto collaterale sgradevole (se non quello di accorciare la vita di qualche anno, ma non \u00e8 poi un prezzo troppo alto per la felicit\u00e0), prodotta in forma di compresse da mezzo grammo, aggiunta alle bevande e - quando necessario per sedare situazioni di disordine pubblico - spruzzata nell'aria come aerosol.\nAttraverso il \"soma\", distribuito gratuitamente dallo Stato a tutti i cittadini sin dall'infanzia, ed il condizionamento cerebrale pre- e post-nascita, viene realizzato l'ideale utopico di un mondo in cui in nome della stabilit\u00e0 sociale viene bandita qualsiasi forma di sofferenza, a partire da quella generata dai vincoli familiari e amorosi, non pi\u00f9 previsti nella societ\u00e0 descritta nel romanzo.\nLa canzone Soma tratta dall'album Siamese Dream degli The Smashing Pumpkins si riferisce proprio all'allucinogeno del libro di Huxley.\nAnche i Tuxedomoon hanno scritto un brano dal titolo Soma, uscito come disco singolo e poi pubblicato nelle riedizioni dell'album Holy Wars, anche questo ispirato al racconto di Huxley. Nel testo, cantato da scritto Winston Tong, viene cantato l'estratto sopra indicato."}
{"id": "112370", "revid": "287204", "url": "https://it.wikipedia.org/wiki?curid=112370", "title": "Moghegno", "text": "Moghegno () \u00e8 una frazione di 376 abitanti del comune svizzero di Maggia, nel Cantone Ticino (distretto di Vallemaggia).\nStoria.\nNel territorio di Moghegno \u00e8 stata rinvenuta una necropoli romana risalente al I-III secolo d.C.. Nel Medioevo Moghegno form\u00f2 una vicinanza con Aurigeno e Lodano, . Le attivit\u00e0 principali erano la viticoltura, la campicoltura e l'allevamento. Come tutti i comuni circostanti Moghegno sub\u00ec una forte emigrazione dapprima verso l'Italia e dal 1850 anche verso le Americhe. Tra il 1914 e il 1955 fu in funzione una centrale per la produzione di energia elettrica.\nGi\u00e0 comune autonomo che si estendeva per 7,10\u00a0km\u00b2, il 4 aprile 2004 \u00e8 stato accorpato al comune di Maggia assieme agli altri comuni soppressi di Aurigeno, Coglio, Giumaglio, Lodano e Someo. La fusione \u00e8 stata approvata da una votazione popolare il 22 settembre 2002 (127 favorevoli, 35 contrari) e ratificata dal Gran Consiglio l'8 ottobre 2003.\nSimboli.\nLo stemma dell'ex comune di Moghegno, in uso fino al 2004, \u00e8 blasonato come segue: \"di rosso alla testa di becco d'argento.\" Il montone, il maschio della pecora, rappresentava forza, sfida e tenacia; il simbolo deriva, forse, dal soprannome degli abitanti del comune, detti \"bar\u00f6i,\" datogli dagli aurigenesi, o dalla conformazione del villaggio dalle costruzioni delle case tutte ravvicinate.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 il comune \u00e8 stato servito dalla stazione di Aurigeno-Moghegno della ferrovia Locarno-Ponte Brolla-Bignasco.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112371", "revid": "287204", "url": "https://it.wikipedia.org/wiki?curid=112371", "title": "Someo", "text": "Someo () \u00e8 una frazione di 258 abitanti del comune svizzero di Maggia, nel Cantone Ticino (distretto di Vallemaggia).\nStoria.\nL'architettura del paese risale per lo pi\u00f9 al periodo compreso fra il 1860 e il 1890. Nel XIX secolo molti abitanti di Someo emigrarono in California, dove Antonio Tognazzini fond\u00f2 la localit\u00e0 di Someo (ora Casmalia) in ricordo del suo paese di origine, e in Australia. L'evoluzione demografica di Someo \u00e8 un esempio tipico degli effetti dell'emigrazione ticinese.\nGi\u00e0 comune autonomo che si estendeva per 32,73\u00a0km\u00b2 e del quale faceva parte anche la frazione di Riveo, il 4 aprile 2004 \u00e8 stato accorpato al comune di Maggia assieme agli altri comuni soppressi di Aurigeno, Coglio, Giumaglio, Lodano e Moghegno. La fusione \u00e8 stata approvata da una votazione popolare il 22 settembre 2002 (90 favorevoli, 17 contrari) e ratificata dal Gran Consiglio l'8 ottobre 2003.\nSimboli.\nLo stemma dell'ex comune di Someo, in uso fino al 2004, \u00e8 blasonato come segue: \"d'azzurro, al cervo passante, tenente tra le corna una croce latina, il tutto d'argento, accompagnato nel cantone destro del capo dalla mezzaluna crescente, d'oro\". Il cervo coronato da una croce, , patrono della frazione.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 \u00e8 stato congiunto con Locarno con la ferrovia Locarno-Ponte Brolla-Bignasco a trazione elettrica, attraverso la stazione di Someo.\nAttualmente il trasporto pubblico \u00e8 garantito dal servizio autobus fornito dalle Ferrovie Autolinee Regionali Ticinesi (FART) sulla linea 315.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "112372", "revid": "287204", "url": "https://it.wikipedia.org/wiki?curid=112372", "title": "Maggia", "text": ""}
{"id": "112373", "revid": "438678", "url": "https://it.wikipedia.org/wiki?curid=112373", "title": "Soma", "text": ""}
{"id": "112376", "revid": "2034231", "url": "https://it.wikipedia.org/wiki?curid=112376", "title": "Funzione moltiplicativa", "text": "In teoria dei numeri, una funzione moltiplicativa \u00e8 una funzione aritmetica \"f\"(\"n\") degli interi positivi \"n\" con la propriet\u00e0 che \"f\"(1) = 1 e, se \"a\" e \"b\" sono coprimi, allora\nUna funzione aritmetica \"f\"(\"n\") \u00e8 detta essere completamente (totalmente) moltiplicativa se \"f\"(1) = 1 e \"f\"(\"ab\") = \"f\"(\"a\") \"f\"(\"b\") per \"tutti\" gli interi positivi \"a\" e \"b\", anche se non sono coprimi.\nAl di fuori della teoria dei numeri, il termine moltiplicativa viene di solito usato per funzioni con la propriet\u00e0 che \"f\"(\"ab\") = \"f\"(\"a\") \"f\"(\"b\") per \"tutti\" i valori di \"a\" e \"b\"; questo significa che o vale \"f\"(1)\u00a0=\u00a01, oppure che \"f\"(\"a\")\u00a0=\u00a00 per tutti gli \"a\" tranne \"a\"\u00a0=\u00a01. Nel seguito dell'articolo si tratter\u00e0 solo delle funzioni moltiplicative in teoria dei numeri.\nEsempi.\nMolte importanti funzioni in teoria dei numeri sono moltiplicative. Alcuni esempi:\nUn esempio di funzione \"non\" moltiplicativa \u00e8 la funzione aritmetica \"r\"\"2\"(\"n\") - il numero di rappresentazioni di \"n\" come somma dei quadrati di due interi, positivi, negativi, o zero, dove nel contare le rappresentazioni \u00e8 ammesso cambiare l'ordine degli addendi. Ad esempio,\ne quindi \"r\"2(1) = 4 \u2260 1, il che prova che la funzione non \u00e8 moltiplicativa. Per\u00f2, \"r\"2(\"n\")/4 \u00e8 moltiplicativa.\nVedi funzione aritmetica per altri esempi di funzioni non moltiplicative.\nPropriet\u00e0.\nUna funzione moltiplicativa \u00e8 completamente determinata dai valori che assume per le potenze dei numeri primi, come conseguenza del teorema fondamentale dell'aritmetica. Se pertanto \"n\" \u00e8 rappresentabile sotto forma di prodotto di potenze di numeri primi nella forma \"n\" = \"p\"\"a\" \"q\"\"b\" ..., allora\n\"f\"(\"n\") = \"f\"(\"p\"\"a\") \"f\"(\"q\"\"b\") ...\nTale propriet\u00e0 riduce significativamente il costo computazionale per ricavare i valori delle funzioni, come si pu\u00f2 vedere nei seguenti esempi per \"n\" = 144 = 24 \u00b7 32:\nSimilmente abbiamo\nIn generale, se \"f\"(\"n\") \u00e8 una funzione moltiplicativa, e \"a\", \"b\" sono due interi positivi qualunque, allora\nTutte le funzioni completamente moltiplicative sono omomorfismi di monoidi, e sono determinate univocamente dai valori che assumono in corrispondenza dei numeri primi.\nConvoluzione.\nSe \"f\" e \"g\" sono due funzioni moltiplicative, si pu\u00f2 definire una nuova funzione moltiplicativa, la convoluzione di Dirichlet di \"f\" e \"g\", indicata come \"f\" * \"g\", nel modo seguente:\ndove la somma viene fatta su tutti i divisori positivi \"d\" di \"n\". \nRispetto a tale operazione, l'insieme di tutte le funzioni moltiplicative diventa un gruppo abeliano; l'elemento identit\u00e0 \u00e8 formula_9.\nEcco alcune relazioni convolutive tra le funzioni moltiplicative elencate sopra:\nLa convoluzione di Dirichlet pu\u00f2 essere definita per funzioni aritmetiche generiche, nel qual caso d\u00e0 una struttura di anello, l'anello di Dirichlet."}
{"id": "112377", "revid": "2051102", "url": "https://it.wikipedia.org/wiki?curid=112377", "title": "Officine Galileo", "text": "Le Officine Galileo sono un'azienda italiana produttrice di strumenti scientifici ed astronomici con sede a Campi Bisenzio, in provincia di Firenze.\nLa produzione di strumenti per ottica ed optoelettronica \u00e8 all'avanguardia a livello mondiale e fornisce strumenti scientifici avanzati per satelliti e sonde spaziali. Un esempio sono alcuni rivelatori a bordo della missione Mars Express. Fino al 1964 la produzione comprendeva anche strumenti scientifici didattici.\nStoria.\nLa proposta di fondazione della societ\u00e0 risale al 1862, ad opera dell'astronomo e costruttore di strumenti Giovanni Battista Amici, noto scienziato del tempo, \"abile ottico e meccanico\", che era giunto a Firenze nel 1831, chiamato dal Granduca Leopoldo II con l'incarico di dirigere La Specola ed il Museo di Fisica. Amici per superare le difficolt\u00e0 ed i costi di approvvigionamento di strumenti scientifici, oggetti per i quali, data la carente struttura industriale, il Granducato dipendeva fortemente dalle importazioni, decise di avviare un'officina che nel 1864 avrebbe assunto il nome di \"Officina Galileo\". Alla morte di Amici nel 1863 l'officina attraversa un periodo di crisi, che venne superato grazie al successore di Amici, lo scienziato pisano Giovanni Battista Donati con l'aiuto di Angelo Vegni altro scienziato.\nDopo la morte di Donati nel 1873, la produzione si estese a strumenti elettrici, di illuminazione. Erano a quell'epoca impiegati quaranta operai specializzati. Inizialmente i laboratori erano ospitati negli edifici dell'Istituto Tecnico Toscano, poi nel 1870 furono trasferiti in un nuovo locale presso la barriera delle Cure nell'allora periferia di Firenze. Gli ottimi strumenti prodotti furono adottati dagli osservatori di Arcetri, di Asiago e di Merate.\nNel 1875 con l'acquisto del terreno su cui sorge l'officina, Angelo Vegni resta l'unico proprietario dell'Officina. Alla morte del Vegni, avvenuta nel 1883, questi lascia erede universale un Istituto Agrario da fondarsi con il nome di \"Istituto Agrario Vegni\" nella sua fattoria delle Capezzine nel comune di Cortona. L'Istituto si disinteressa della Galileo per cui la societ\u00e0 attraversa un periodo di profonda crisi economica. Nel 1895 viene costituita una societ\u00e0 in accomandita semplice, con Accomandatario \u00e8 l'Ingegner Giulio Martinez e accomandante l'Istituto Agrario Vegni. La nuova societ\u00e0 che mantiene la denominazione Officina Galileo iniziando l'attivit\u00e0 il 1\u00ba luglio 1896 e avvi\u00f2 in tale la produzione di strumenti ottici per la Regia Marina, in particolare periscopi e telemetri, produzione che sarebbe continuata per tutta la seconda guerra mondiale.\nNel 1899 l'Istituto Agrario Vegni, si ritira dalla societ\u00e0 cedendo la propria quota. Il 17 marzo 1907 l'assemblea generale degli azionisti ha deliberato lo scioglimento della Societ\u00e0 e il 4 aprile successivo costituisce la \"Societ\u00e0 anonima per azioni Officine Galileo\". Uno dei due vicepresidenti del C.d.A. fu lo scienziato Guglielmo Marconi. Nel luglio dello stesso anno venne acquistato un appezzamento di terreno a Rifredi e nel maggio 1909 \u00e8 iniziato il trasferimento dei macchinari nello stabilimento di Rifredi dove il 27 settembre dello stesso anno \u00e8 iniziata la regolare attivit\u00e0 della Officine Galileo.\nTra il 1909 e il 1911, viene costruito il primo padiglione produttivo meccanotessile a Rifredi denominato \u201cM\u201d ed \u00e8 costituito da un primo nucleo, avente una tipologia strutturale a campate in ferro e vetro con pilastri in ghisa, e da un ampliamento successivo in calcestruzzo armato, realizzato fra il 1914 e il 1918. Gli ultimi ampliamenti, eseguiti a ridosso della prima guerra mondiale, riguardano gli alloggi per gli operai e i locali per la mensa. Superata la crisi, a causa della prima guerra mondiale, il periodo di maggior fulgore per la \"Galileo\" \u00e8 quello fra le due guerre grazie alle grandi commesse per la Regia Marina. Nel periodo bellico gli occupati nello stabilimento di Rifredi erano oltre 8000 e l'antenna dei primi radar installati sulle navi italiane era di realizzazione delle Officine Galileo, cos\u00ec come le centrali di direzione del tiro e i telemetri stereoscopici.\nL'Officina Galilei di Firenze fu salvata da una squadra armata, composta da compagni amici studenti universitari e \"vigili del fuoco\" - operai della Galileo stessa -. inviati dal CTNL Fiorentino e comandata da \"Nelson\" (Giuliano Calcini) che fra il fuoco amico degli Alleati, ne impedirono la distruzione da parte dei Nazisti in ritirata. Il 19 settembre 1945 gli operai diedero vita Fondazione Lavoratori Officine Galileo (FLOG) al fine di collaborare alla rinascita anche culturale della citt\u00e0. Terminata la guerra, l'Azienda si trov\u00f2 pesantemente penalizzata, con molti macchinari che alla fine del 1943 erano stati trasferiti nel Nord Italia, presso l'officina di Battaglia Terme, dove gli Alleati ed i Tedeschi in ritirata avevano fatto saltare buona parte dei macchinari rimasti.\nL'attivit\u00e0 produttiva, dopo la guerra, venne autorizzata dagli Alleati solo per la realizzazione di prodotti non strategici. Il problema della conversione delle attivit\u00e0 da militari a civili fu per\u00f2 affrontato e risolto grazie alle esperienze acquisite in un gran numero di settori, per cui nel 1945 venne preparato un piano di sviluppo che privilegiava le produzioni civili e, ancora una volta i settori di attivit\u00e0 furono vastissimi, andando dalla strumentazione elettrica agli apparati per l'alto vuoto e in particolare venne sviluppata la produzione di macchine e telai per l'industria tessile anche per la presenza della vicina Prato che alla fine della guerra si trovava con oltre il 40% dei macchinari e delle fabbriche tessili distrutte.\nNell'ambito della riconversione dell'industria bellica nel secondo dopoguerra, la Galileo svilupp\u00f2 la produzione di fotocamere economiche ma di buona qualit\u00e0 sulla falsariga dei modelli prestigiosi prodotti dalla tedesca Leica, in particolare rifacendosi alla Leica III. La prima prodotta nel 1947 fu la Condor I, una 35\u00a0mm a formato intero 24\u00d736 dotata di telemetro, commercializzata dalla Ferrania. A questa seguirono la Condor Junior, semplificata, la Candog destinata al mercato australiano, la versione economica Condoretta e infine nel 1952 la Condor II dotata di un obiettivo a sei lenti Esaog da 50\u00a0mm f/2.0, l'obiettivo pi\u00f9 luminoso che sia stato fabbricato interamente in Italia.\nLa produzione di fotocamere terminer\u00e0 alla met\u00e0 degli anni cinquanta; tuttavia la filiale milanese costruir\u00e0 a partire dal 1953, e per una decina d'anni, una microcamera (formato 12\u00d717\u00a0mm) su pellicola 16\u00a0mm, simile alle pi\u00f9 note Minox. L'apparecchio, denominato GAMI (Galileo Microcamera o Galileo Milano) presenta caratteristiche di eccellenza, non inferiori a quelle della famosa concorrente tedesca: mirino con telemetro accoppiato, otturatore a lamelle metalliche sul piano focale con tempi da 1 a 1/1000\u00a0s, esposimetro e motore a molla incorporati, obiettivo 25\u00a0mm F/1.9 (Galileo Esamitar), una vasta gamma di accessori come treppiedi, lenti macro, aggiuntivi ottici, ingranditori, sviluppatrici ecc\nTra la fine del 1958 e l'inizio del 1959 le Officine Galileo saranno epicentro di una delle principali vertenze della storia di Firenze. I lavoratori scendono in lotta per evitare i quasi mille licenziamenti decisi dalla Direzione per cercare di mettere fine ad una presenza sindacale e politica in fabbrica che non \u00e8 stata fino a quel momento scalfita. Dopo le prime proteste, gli operai arrivano ad occupare lo stabilimento il 10 gennaio 1959, quando arrivano 530 lettere di licenziamento. A gestire la protesta \u00e8 la Commissione Interna guidata da Gianfranco Bartolini .Il 27 gennaio, dopo lo sgombero della fabbrica, la citt\u00e0 \u00e8 teatro di duri scontri tra manifestanti e polizia che durano per l'intera giornata. La vertenza si conclude con una importante vittoria sindacale. L'accordo prevede infatti 400 tra licenziati effettivi e i dimissionari volontari, ma quasi tutti avranno una ingente buonuscita e il ricollocamento in altre aziende o nel settore pubblico.\nNel 1980 la sede venne trasferita da Rifredi al nuovissimo insediamento di Campi Bisenzio. Nel 1994 la Officine Galileo si fonde con la SMA-Segnalamento marittimo ed aereo dalla EFIM. Il settore tessile, che gi\u00e0 prima del trasferimento a Campi di Bisenzio si era distaccato dalla Officine Galileo costituendo la Galileo Meccanotessile, chiude dopo pochissimi anni dal trasferimento a Campi di Bisenzio, perch\u00e9 non pi\u00f9 competitivo ed i dipendenti vengono reintegrati nella Officine Galileo.\nL'azienda che dalla fine dell'Ottocento era di propriet\u00e0 dell'Ing. Giulio Martinez, \u00e8 rimasta legata fino agli anni cinquanta ad una conduzione di tipo familiare. Successivamente ai Martinez, la propriet\u00e0 pass\u00f2 a delle Societ\u00e0: dapprima una finanziaria, la SADE (Societ\u00e0 Adriatica di Elettricit\u00e0), quindi Montedison, Bastogi Sistemi, Efim e infine Finmeccanica (oggi Leonardo). Il nome verr\u00e0 sostanzialmente mantenuto fino alla fine dell'anno 2001, quando, a seguito di cambiamenti negli assetti proprietari, l'Azienda assume il nome di Galileo Avionica che cambier\u00e0 ancora, nel 2010, in SELEX Galileo e successivamente in Selex ES dopo la fusione con altre aziende del gruppo. Dal 1\u00ba gennaio 2016, nell'ambito del progetto \"One Company\", anche Selex ES \u00e8 stata fusa con le altre aziende del gruppo per formare l'entit\u00e0 unitaria Finmeccanica S.p.a. che successivamente ha assunto il nome Leonardo S.p.a.\nCon il passaggio della propriet\u00e0 a Finmeccanica avvennero altri grossi cambiamenti, in quanto venne deciso che il Core business dell'Azienda dev'essere concentrato nei settori militare e spaziale, per cui altri settori, nei quali comunque la \"Officine Galileo\" era \"leader mondiale\" vengono ceduti: il settore dell'Alto Vuoto va a costituire la Galileo Vacuum System del gruppo F.A.T.A. con sede a Prato, il settore Durometria viene ceduto alla LTF SpA con sede ad Antegnate in provincia di Bergamo, il settore fotogrammetria costituisce la Galileo Siscam con sede a Firenze; altri settori tradizionali, Strumentazione elettrica, Strumentazione ottica, Fotografia ecc. erano gi\u00e0 stati abbandonati ancor prima di lasciare la sede di Rifredi.\nBiblioteca e archivio.\nDa segnalare la Biblioteca dell'azienda, che conserva circa 4.800 testi e molti periodici relativi alla meccanica, all'ottica, alla tecnologia del vuoto, all'ingegneria militare e all'informatica. Una parte dei fondi bibliotecari e archivistici \u00e8 stata donata alla sede di Ingegneria della Biblioteca di Scienze Tecnologiche, Universit\u00e0 degli Studi di Firenze ed \u00e8 composta da pi\u00f9 di 1000 tra monografie, riviste e opuscoli che riguardano elettricit\u00e0, elettromagnetismo, ottica e altri rami dell'ingegneria tra cui quella militare, inoltre comprende anche un archivio (digitalizzato e in invia di pubblicazione) di alcune migliaia di lastre fotografiche e foto su carta di strumentazione tecnica e cartografia."}
{"id": "112378", "revid": "767487", "url": "https://it.wikipedia.org/wiki?curid=112378", "title": "AMD K8", "text": "AMD K8 \u00e8 l'ottava generazione di CPU x86 (successiva alla K7) dell'azienda Advanced Micro Devices. K8 rappresenta la prima implementazione dell'architettura AMD64 64-bit (x86-64).\nI primi processori appartenenti alla famiglia K8 sono stati introdotti nell'aprile 2003."}
{"id": "112379", "revid": "125370209", "url": "https://it.wikipedia.org/wiki?curid=112379", "title": "The Sims", "text": "The Sims (in italiano \"I Sim\") \u00e8 un videogioco di simulazione distribuito dalla EA Games e ideato da Will Wright.\nSi tratta di un \"sim\"ulatore (da cui il nome) di vita. Piccoli personaggi completi di tratti fisici e caratteriali diversi tra loro, nascono, vivono, si riproducono e muoiono, abitano delle case (da costruire e arredare), hanno un lavoro, guadagnano \"simoleon\" (la loro moneta) e vivono esistenze che ricordano quelle delle persone vere.\nThe Sims \u00e8 molto importante nella storia videoludica non solo perch\u00e9 ha dato il via alla celebre saga, ma anche perch\u00e9 \u00e8 stato il primo vero simulatore di vita ad avvicinarsi molto alla realt\u00e0. Con The Sims i videogiocatori hanno potuto veramente vivere una doppia vita virtuale e il tutto senza i rischi dei giochi online. Inoltre il sistema dei bisogni (caratterizzato dalle barre) \u00e8 stato ripreso anche dai successivi.\nModalit\u00e0 di gioco.\nLa prima versione del gioco, \"The Sims\", apparsa nel febbraio 2000, ha avuto numerosissime espansioni (con diversi porting su console Sony e Nintendo) e gode tuttora di grande favore e del seguito di una community molto attenta. Nella versione originale il gioco ha una grafica mista 2D e 3D e permette l'uso di una grandissima quantit\u00e0 di contenuti personalizzati (oggetti, skin, meshes, carte da parati, elementi architettonici ecc.). Le espansioni di \"The Sims\" hanno aggiunto oggetti, funzioni e nuovi ambienti. Nel 2002, \"The Sims\" \u00e8 diventato il gioco pi\u00f9 venduto della storia per pc, con un pubblico misto di giocatori maschi e femmine.\nIl gioco \u00e8 basato sul controllo dei \"Sim\" (le persone virtuali, che possono vivere da single o in famiglia) le cui attivit\u00e0 quotidiane devono essere guidate in modo da mantenerli in buona salute, farli progredire nelle loro attivit\u00e0 professionali, assicurare loro un'adeguata vita sociale; alcune famiglie sono gi\u00e0 preinstallate nel gioco. Un'altra caratteristica che gode di grande popolarit\u00e0 \u00e8 la lingua immaginaria parlata dai Sims, ovvero il Simlish, che secondo gli sviluppatori sarebbe un misto tra il tagalog e l'ucraino, con un pizzico di navajo, che Will Wright avrebbe aggiunto in omaggio al popolo che rese possibile la segretezza dei codici americani. A testimonianza di tale popolarit\u00e0, successivamente, alcuni artisti famosi hanno creato versioni in Simlish delle loro canzoni, come i Depeche Mode con Suffer Well per \"The Sims 2\".\nNel settembre 2004 \u00e8 uscita la versione con grafica interamente tridimensionale, \"The Sims 2\". Tuttavia altre versioni tridimensionali, per console, furono rilasciate ben prima.\nStatistiche dei personaggi.\n\"The Sims\" \u00e8 stato il primo simulatore di vita umana, e ha introdotto una particolarit\u00e0 riproposta poi da altri giochi simili: una serie di 8 barre, che indicano i bisogni dei personaggi. La felicit\u00e0 (un'altra barra che viene sintetizzata anche da un'icona a forma di diamante sopra la testa del Sim) \u00e8 stabilita dal valore medio di queste barre. La massima felicit\u00e0 si ha quando la barra \u00e8 completamente verde; man mano si scende a verde chiaro, giallo, arancione e rosso. Se la felicit\u00e0 scende a livelli negativi (rosso) il Sim non sar\u00e0 felice e non svolger\u00e0 determinate azioni impegnative, per esempio studiare, dipingere, suonare uno strumento o giocare a scacchi (che sono le azioni che permettono di aumentare il livello delle abilit\u00e0), e non avr\u00e0 neanche voglia di cercarsi un lavoro. Le barre, per effetto della traduzione, hanno nomi diversi da versione a versione. Qui sotto verranno elencati i nomi per PlayStation 2 e PC:\nCarriere.\nI Sim hanno bisogno di lavorare per vivere. Il lavoro assicurer\u00e0 loro i guadagni necessari per arredare la casa, ingrandirla, pagare le bollette, spendere soldi in vacanza o in centro. Una volta scelta una carriera (ogni giorno, il Sim pu\u00f2 consultare le inserzioni sul giornale, dove ne trover\u00e0 solo una, oppure cercare lavoro via pc e poter scegliere fra tre), dovr\u00e0 andare al lavoro tutti i giorni. Ci sono carriere per tutti i gusti: alle 10 iniziali presenti nel gioco base (affari, atleta professionista, crimine, esercito, forze dell'ordine, politica, sanit\u00e0, scienza, spettacolo, x-treme) se ne aggiungono altre 5 con la prima espansione ' (fannullone, giornalismo, hacker, musica e paranormale) e ulteriori 5 con la quinta espansione ' (assistenza agli animali, circo, culinaria, educazione e moda).&lt;br&gt;Una macchina verr\u00e0 a prelevare il Sim negli orari fissati: le assenze continue non sono permesse, pena il licenziamento (si pu\u00f2 anche andare al lavoro un giorno si e uno no, cos\u00ec facendo per\u00f2 i guadagni ne risentiranno parecchio). Per progredire nella carriera, il Sim dovr\u00e0 andare al lavoro in buone condizioni fisiche e di buon umore, dovr\u00e0 acquisire le abilit\u00e0 che gli verranno richieste con lo studio o con le altre attivit\u00e0, dovr\u00e0 allargare la sua cerchia di conoscenze il pi\u00f9 possibile.\nNascita e morte.\n\"The Sims\", essendo un simulatore di vita reale, prevede la nascita (ma \"non\" la crescita, presente a partire da \"The Sims 2\") e la morte dei Sim.\nUna coppia di Sim che abbia una relazione molto affettuosa pu\u00f2 decidere di avere un figlio. In certe circostanze, uno dei due Sim chieder\u00e0 all'altro se vuole avere un bambino, e se l'altro accetta, comparir\u00e0 una culla. Il neonato non \u00e8 controllabile direttamente dal giocatore, ma i Sim possono effettuare azioni specifiche con lui: lo possono nutrire, cullare e possono giocare con lui. Questa interazione tra genitori e bambino \u00e8 indispensabile, e deve essere costante: se il piccolo viene trascurato, infatti, sullo schermo comparir\u00e0 un messaggio di avvertenza, e se si continua ancora a trascurare il bambino, arriver\u00e0 subito un assistente sociale che lo porter\u00e0 via. Se invece i genitori lo cureranno assiduamente, il neonato si trasformer\u00e0 in un bambino, e diventer\u00e0 a sua volta un nuovo Sim controllabile dal giocatore.\nAnche la morte \u00e8 un evento possibile nel gioco. Questa avviene solo in quattro casi: quando il Sim non mangia per molto tempo, in caso di incendio di grandi dimensioni, quando il Sim prende la scossa riparando un apparecchio elettrico oppure se si addormenta mentre nuota in piscina. La morte \u00e8 rappresentata da un personaggio nero ed incappucciato, il cosiddetto \"Tristo Mietitore\", con il quale si pu\u00f2 trattare nel tentativo di dare un'altra possibilit\u00e0 alla vittima.\nUn altro caso di morte particolare pu\u00f2 capitare se \u00e8 stata installata l'espansione \"Vivere alla Grande\" o l'espansione \"House Party\": se si acquista un criceto potreste essere infettati da una malattia, simile ad un'influenza, che pu\u00f2 portare alla morte il Sim.\nQuando un Sim muore all'esterno della casa, appare una lapide nel giardino; se invece muore all'interno della casa, appare un'urna sulla quale i parenti del defunto piangeranno per un giorno intero. Anche i Sim animali possono morire; in tal caso, appare una lapide con una statuetta dorata a forma di cane o di gatto a seconda della specie dell'animale defunto. Anche i cuccioli o i gattini possono morire: se trascurati verranno anch'essi portati via, come i neonati dal sistema di protezioni animali.\nDisastri.\nI Sims possono imbattersi in eventi spiacevoli; ad esempio in casa possono scoppiare incendi, se certi mobili sono posizionati troppo vicini a fiamme libere o se i Sims non hanno grandi capacit\u00e0 culinarie. Gli incendi possono provocare la morte di uno o pi\u00f9 Sims eccetto i neonati. Attenzione, per\u00f2, a non chiamare i pompieri per nulla, altrimenti i nostri Sims saranno sanzionati.\nAltro disastro \u00e8 l'allagamento, che mette a disagio i Sim in quanto danneggia l'ambiente in cui vivono.\nLe case dei Sims possono ricevere inoltre visite sgradite: infatti \u00e8 possibile che qualche ladro decida di scassinare la porta di casa trafugando oggetti di valore, causando problemi al budget familiare. Per evitarlo \u00e8 possibile per\u00f2 installare un antifurto in casa: infatti, appena il ladro entrer\u00e0 in casa, l'allarme suoner\u00e0 e la polizia accorrer\u00e0 immediatamente per arrestare il furfante... e la famiglia ne ricaver\u00e0 anche un bel po' di soldi.\nSe i Sims si procurano un laboratorio chimico \u00e8 inoltre possibile la fabbricazione di una sostanza che trasforma i Sims in mostri, provocando danni in tutta la casa, come guasti e allagamenti.\nIn caso che i Sims abbiano preso la mano con la fabbricazione di formule \u00e8 inoltre possibile ricevere la visita della polizia, che multer\u00e0 pesantemente i Sims per esalazioni nocive.\n\u00c8 anche possibile (nell'espansione \"\") che, durante la notte, il procione \"El Bandito\" vada a rovistare nel bidone della spazzatura di casa, provocando rumori e svegliando i Sims che dormono.\nSe in casa ci sono animali \u00e8 probabile anche che scatti qualche rissa tra loro.\nEspansioni.\nLe sette espansioni di \"The Sims\", sono, in ordine di uscita:\nNel 2008 \u00e8 stato lanciato il programma \"The Sims Online\", gratuito a differenza della prima versione a pagamento, seppur con qualche limitazione. Il gioco si \u00e8 dimostrato un fallimento, per poi chiudere ad agosto.\nComunit\u00e0.\nUna delle ragioni di maggior successo del gioco \u00e8 nella possibilit\u00e0 di aggiungere contenuti personalizzati. Ogni cosa, nel gioco, pu\u00f2 essere personalizzata: l'aspetto dei personaggi, il loro abbigliamento, l'arredamento delle case, gli elementi architettonici delle costruzioni, le piante e gli alberi, i negozi, i ristoranti, ecc.\nQuesta possibilit\u00e0 ha fatto nascere una community molto attiva, nella quale si sono creati \"specialisti\" nella produzione di abiti, di oggetti, di elementi decorativi. La stessa Maxis ed alcuni appassionati hanno sviluppato appositi programmi per la creazione e la personalizzazione dei vari contenuti; fra i pi\u00f9 celebri, \"Home Crafter\", \"SimShow\" e \"Art Studio\" della Maxis, \"The Sim Transmogrifier\" di Don Hopkins, \"IFF Pencil\" di Tom van Dijk, \"Simpose-ium\" di C.H. Pygott.\nNumerosi sono in tutto il mondo i siti e i forum dai quali \u00e8 possibile scaricare oggetti, vestiti e volti, anche di personalit\u00e0 famose del mondo dello spettacolo."}
{"id": "112380", "revid": "767487", "url": "https://it.wikipedia.org/wiki?curid=112380", "title": "Robert Trujillo", "text": "Biografia.\nCresciuto a Venice, Trujillo ha iniziato a suonare per alcuni gruppi della zona prima di unirsi ai Suicidal Tendencies nel 1989, al posto di Bob Heathcote. All'interno del gruppo, si \u00e8 distinto per l'incorporazione di giri di basso tipicamente funk, soprattutto negli album \"Lights...Camera...Revolution!\" e \"Art of Rebellion\". Stupito dalle sue performance, il cantante Mike Muir decise di dar vita insieme a Trujillo ad un progetto collaterale, il complesso funk metal Infectious Grooves, sulle scene fin dal 1990. Nel 1999 collabora al brano \"Llamando a la tierra\" della band spagnola Macaco, contenuto nel loro album d'esordio \"El mono en el ojo del tigre\".\nDal 2001 al 2003 \u00e8 stato componente della band di Ozzy Osbourne, con il quale ha inciso gli album \"Down to Earth\" (2001) e \"Live at Budokan\" (2002), uscito anche come DVD, oltre a re-incidere assieme a Mike Bordin le parti di basso e di batteria dei primi due album di Osbourne, \"Blizzard of Ozz\" e \"Diary of a Madman\". Nello stesso periodo entra a far parte dei Black Label Society di Zakk Wylde e suona il basso per Jerry Cantrell nell'album del 2002 \"Degradation Trip\".\nRobert Trujillo \u00e8 diventato bassista dei Metallica, a seguito di un accordo del gruppo con Ozzy Osbourne riguardante uno scambio di bassisti (infatti Jason Newsted entr\u00f2 a far parte per un breve periodo nella band di Ozzy), il 24 febbraio 2003, dopo l'abbandono di Jason Newsted e grazie ad un accordo con i tre membri storici - James Hetfield, Lars Ulrich e Kirk Hammett - che il gruppo racconta nel documentario del 2004 \"\". Il primo album dei Metallica registrato insieme a Trujillo \u00e8 stato \"Death Magnetic\" del 2008 (le parti di basso di \"St. Anger\" erano state registrate dall'allora produttore Bob Rock).\nCon Benji Webbe (Skindred, Dub War) Trujillo ha fondato anche i Mass Mental, che in Giappone hanno pubblicato l'album \"How to Write Love Songs\"."}
{"id": "112381", "revid": "2075278", "url": "https://it.wikipedia.org/wiki?curid=112381", "title": "IKEA", "text": "IKEA (in italiano: ; in svedese ) \u00e8 un'azienda multinazionale svedese fondata da Ingvar Kamprad con sede legale principale a Leida, nei Paesi Bassi, specializzata nella vendita di mobili, complementi d'arredo e altra oggettistica per la casa. \u00c8 presente con 345 centri di vendita in 42 paesi, gran parte dei quali in Europa, dove realizza il 70% del suo fatturato. Gli altri centri di vendita si trovano negli Stati Uniti d'America, Brasile, Canada, Asia, Emirati Arabi Uniti e Australia e Marocco.\nStoria.\nIl nome IKEA \u00e8 l'acronimo delle iniziali del suo fondatore Ingvar Kamprad e di Elmtaryd e Agunnaryd, la fattoria e il villaggio svedese di nascita.\nViene inizialmente costituita nel 1943 come ditta di vendita per corrispondenza di articoli di uso quotidiano: penne, fiammiferi, orologi, bustine di semi e decorazioni. Kamprad, diciassettenne, decise di utilizzare la somma di denaro ricevuta dal padre come premio per lo studio, per aprire una propria attivit\u00e0.\nNel 1950 i mobili entrarono a fare parte dell'assortimento e nel 1951 venne realizzato il primo catalogo: una pubblicazione di 16 pagine con illustrazioni dei vari prodotti disponibili; un segno distintivo da questo momento per l'azienda.\nNel 1953 la sede venne trasferita ad \u00c4lmhult, nel sud della Svezia, dove nel 1958 Ingvar Kamprad apr\u00ec il suo primo negozio, oggi sede del Museo IKEA. Da qui IKEA inizi\u00f2 a specializzarsi gradualmente in mobili e complementi d'arredo sviluppando un proprio assortimento esclusivo, fornendo articoli di design a prezzi vantaggiosi e accessibili alla maggior parte della popolazione.\nNel 1963, venne aperto a Oslo, in Norvegia, il primo negozio al di fuori della Svezia e, nel 1965, IKEA arriv\u00f2 alla capitale svedese Stoccolma, dove il gran successo riscosso fin dal giorno dell'inaugurazione sanc\u00ec definitivamente l'ingresso sul mercato in grande scala. Qui, sempre nel 1965, venne inaugurato anche un nuovo spazio di vendita, chiamato \"il mercato\", un ambiente fatto di piccole botteghe specializzate, come un mercatino tradizionale, che ancora oggi esiste e comprende lampade, cornici, poster, articoli per bambini, articoli per ordinare la casa, strumenti da cucina, vetro, porcellana, tappeti, verde, tessuti, biancheria da letto, biancheria da bagno.\nDal 1968, IKEA inizi\u00f2 a produrre i propri mobili sostituendo il legno con il pi\u00f9 economico truciolato.\nA partire dagli anni sessanta, IKEA conobbe una forte espansione territoriale e in fatto di punti vendita, raggiungendo paesi come il Giappone e la Germania (1974), il Canada, l'Australia, Hong Kong (1975) e Singapore (1978).\nNegli anni '80, vennero aperti negozi in Spagna (1978 alle Canarie), Francia (1981), Belgio (1984), Stati Uniti (1985), Regno Unito (1987) e in Italia (1989), continuando una forte espansione che porter\u00e0 IKEA ad avere, nel 2013, 345 negozi sparsi nel mondo.\nProdotti e marketing.\nL'assortimento di mobili e complementi d'arredo, curato e sviluppato da responsabili di prodotto ad \u00c4lmhult (Svezia), \u00e8 progettato da designer che lavorano per IKEA. I principi su cui si basa la produzione sono il prezzo basso, la funzione e l'estetica. Inoltre valutano il suo impatto ambientale e la possibilit\u00e0 di imballarlo in pacchi piatti, che ne facilitino lo stoccaggio e il trasporto, scegliendo molte volte un arredamento dalle linee semplici ed essenziali, con materiali naturali rinnovabili o riciclati.\nAttraverso l'acquisto di grandi quantitativi di merce, IKEA riesce inoltre ad ottenere un'ulteriore riduzione del prezzo.\nGli articoli IKEA sono sottoposti a diversi test: dalla simulazione dell'uso continuo e prolungato del prodotto in relazione alla sua funzione, alla resistenza a sostanze diverse (vino, colle, agenti chimici) e agli incidenti (tagli, bruciature, etc.), all'applicazione delle regole pi\u00f9 restrittive per il contenuto di formaldeide.\nIl prodotto finito viene confezionato e imballato. L'espediente dei pacchi piatti, oltre ad essere un simbolo dell'azienda, si \u00e8 rivelato molto vantaggioso dal punto di vista logistico, sia per quanto riguarda le possibilit\u00e0 di stoccaggio e di minor numero di viaggi per il trasporto delle merci, che per la praticit\u00e0, offerta ai clienti al momento del trasporto.\nIl principale strumento di comunicazione di IKEA \u00e8 il suo catalogo, pensato e declinato in tutte le sue edizioni ad \u00c4lmhult, e poi tradotto in 29 lingue e stampato in pi\u00f9 di 212 milioni di copie.\nNel 2020 l'azienda ha annunciato che smetter\u00e0 di stampare il suo famoso catalogo.\nCome altre catene di distribuzione, IKEA ha una propria carta fedelt\u00e0 chiamata IKEA FAMILY. La carta d\u00e0 accesso a vantaggi come la possibilit\u00e0 di cambiare idea sull'acquisto entro sei mesi, oppure prezzi scontati. Nel programma fedelt\u00e0 \u00e8 previsto l'accesso gratuito a seminari nei negozi e altre offerte speciali su prodotti e/o servizi di aziende partner, oltre che una newsletter e \"Live\", una rivista mensile digitale di arredamento, prodotta da IKEA.\nI nomi dei prodotti.\nL'assegnazione dei nomi dei prodotti IKEA segue criteri precisi, ad ogni categoria merceologica viene assegnato uno specifico gruppo lessicale, tutti accomunati dall'essere legati ai paesi scandinavi.\nI tessili hanno nomi propri di donna scandinavi, la biancheria da letto nomi di piante, sedie e sgabelli per la casa nomi di persona maschili scandinavi, i mobili imbottiti nomi di luoghi svedesi, gli articoli per bambini nomi di animali o termini descrittivi.\nAltre parole usate sono i nomi di giorni, mesi, fiumi svedesi ed espressioni colloquiali svedesi.\nAltre volte il nome \u00e8 riferito direttamente all'uso, come per esempio il macinaspezie KRYDDIG (che in svedese significa \"speziato\").\nRiassunto delle assegnazioni dei nomi di prodotto:\nPunti vendita.\nLa struttura dei punti vendita del gruppo \u00e8 simile per ogni paese, tuttavia esistono delle differenze per dimensione e numero di articoli venduti. Tutti i negozi mettono a disposizione un parcheggio con posti riservati a disabili e anche a famiglie con bambini.\nI negozi sono solitamente suddivisi in un piano superiore, dedicato allo showroom dei mobili ed agli ambienti interamente arredati, ed uno inferiore, dove si trova il mercato, dedicato ai complementi d'arredo, il self-service per il ritiro di alcuni articoli e le casse.\nIn ogni negozio si pu\u00f2 trovare un ristorante e caff\u00e8 che serve specialit\u00e0 alimentari svedesi e locali e una \"Bottega Svedese\" che vende prodotti tipici della gastronomia scandinava. Noto \u00e8 anche lo spazio giochi chiamato \"Sm\u00e5land\", come la regione d'origine dell'azienda, che tradotto vuol dire \"piccola terra\".\nSedi italiane.\nIkea in Italia ha 24 punti vendita, con un fatturato di 1,64 miliardi di euro e 6587 dipendenti (al 31 agosto 2011) e una quota di mercato dell'8,4%.\nInoltre l'Italia \u00e8 il terzo paese, dopo Cina e Polonia, da cui Ikea acquista le materie prime utilizzate per la produzione degli arredi: sono infatti 24 le aziende tricolori da cui Ikea si approvvigiona (l'8% dei suoi acquisti, che diventa il 34% per quanto riguarda le cucine) tra cui Friul Intagli Industries Spa (Gruppo Maccan), Natuzzi, Elica, Manuex, Paini rubinetterie.\nIn Italia Ikea \u00e8 presente con Ikea Retail Italia S.r.l. (gestione operativa punti vendita), Ikea Italia Distribution S.r.l. (trasporto e logistica), Ikea Italia Property S.r.l (costruzione e gestione degli immobili di propriet\u00e0 di Ikea), Ikea Trading Services Italy S.r.l (gestione delle relazioni tra Ikea e fornitori italiani e relativa selezione): tutte e quattro sono riconducibili a Ikea Italia Holding S.r.l., posseduta da Inter Ikea System Bv.\nQuesto \u00e8 il dettaglio della presenza di Ikea in Italia:\nSostenibilit\u00e0.\nDa giugno 2012 il Gruppo IKEA ha pubblicato una nuova strategia per la sostenibilit\u00e0 2020 (IKEA Group Sustainability Strategy for 2020), promuovendo il concetto di People &amp; Planet Positive che si incentra su tre aree: ispirare milioni di persone a vivere una vita pi\u00f9 sostenibile in casa, raggiungere l'indipendenza sul piano dell'energia e delle risorse e creare una vita quotidiana migliore per le persone e le comunit\u00e0. L'azienda ha introdotto un codice di condotta chiamato IWAY, acronimo di \"the IKEA Way on Purchaising Products and Services\"; istituito nel 2000, questo codice richiede ad ogni ufficio di IKEA nel mondo di ricercare fornitori di beni e servizi che applichino il prezzo pi\u00f9 basso, ma che tengano conto di persone e ambiente.\nI requisiti minimi richiesti si possono cos\u00ec riassumere:\nControversie.\nIl \"Corriere della Sera\" nel novembre del 1994 ricord\u00f2 il passato filonazista del fondatore di IKEA, Ingvar Kamprad.\nUn articolo di \"Le Monde diplomatique\" del dicembre 2006 mise in discussione la trasparenza della societ\u00e0, segnalando l'impossibilit\u00e0 di conoscere il reale bilancio consolidato del gruppo a causa di artifici e mascheramenti della sua propriet\u00e0.\nRiguardo al trattamento salariale dei lavoratori IKEA, in Francia, nel 2002, dopo un anno di trattative infruttuose si arriv\u00f2 a uno sciopero, anche come protesta per il licenziamento di alcuni lavoratori ritenuto ingiustificato; in Canada, nella Columbia Britannica, nel 2007 le confederazioni dei lavoratori ottennero, dopo alcuni scioperi, la modifica di un contratto che sottopagava i lavoratori.\nAnche in Italia si sono avute manifestazioni a causa dei bassi salari, di lettere di richiamo ritenute eccessivamente severe e di certificazioni dei medici aziendali sulle condizioni di salute dei lavoratori talora in contrasto con quelle dei medici delle ASL. I lavoratori del negozio di Roma Anagnina hanno scioperato nel settembre e novembre 2007, denunciando irregolarit\u00e0 contrattuali e intimidazioni; i lavoratori del negozio di Porta di Roma, hanno ripetutamente scioperato tra il 2007 e il 2008 per motivi affini e per le imposizioni, unilaterali, dell'azienda, nei loro confronti. Nel novembre 2012 presso il polo logistico di Piacenza si sono verificati scontri tra la polizia ed alcuni lavoratori di una cooperativa con appalto sui servizi di facchinaggio, che operava presso il punto vendita, per problemi legati alle condizioni salariali e, secondo alcuni, alla decisione di IKEA di diminuire la forza lavoro. IKEA ha poi comunicato che nessun dipendente della cooperativa \u00e8 stato licenziato.\nNel 2007 l'ONG belga Oxfam-Magasins du monde ha aperto un'inchiesta per fare chiarezza sulle lavorazioni dei prodotti IKEA, sul funzionamento degli approvvigionamenti e sulle effettive condizioni lavorative degli impiegati dei suoi subappaltatori.\nNell'ambito di questa inchiesta \u00e8 emerso che le lavoratrici di alcune fabbriche in subappalto in paesi asiatici lavorano fra le 80 e le 90 ore settimanali e ricevono un salario al minimo legale: in India 37 euro al mese; in Bangladesh 11 euro al mese; in Vietnam 43 euro al mese, che non permette loro di vivere con dignit\u00e0, mentre sono prive di tutela sindacale per la paura di perdere il lavoro.\nNonostante i mobili e gli arredamenti siano interamente progettati in Svezia, sono in realt\u00e0 prodotti da 1084 diversi fornitori presenti in 53 Paesi, il 61% in Europa, il 32% in Asia, il 4% in Nord America e il 3% in Russia. In particolare soltanto il 5% della produzione avviene in Svezia, nonostante questo rimanga il 4\u00ba paese in termini di fornitori (dietro a Cina, Polonia ed Italia).\nUna ricerca scientifica condotta dal professor Allan Penn, direttore del Virtual Reality Centre for the Built Environment dell'UCL (University College London) afferma che la struttura dei negozi IKEA \u00e8 un'arma psicologica tesa a confondere e disorientare i clienti in modo da indurli ad acquisti maggiori dei loro desideri. \u00abIl successo dell'IKEA si basa, dice Allan Penn, su una specie di imbarazzo dei clienti che perdono l'orientamento. Per raggiungere l'uscita bisogna girovagare in una serie infinita di svolte e giravolte. In questo infinito viaggio si mettono perci\u00f2 nel carrello molte pi\u00f9 cose di quelle preventivate\u00bb."}
{"id": "112383", "revid": "287204", "url": "https://it.wikipedia.org/wiki?curid=112383", "title": "Broglio", "text": ""}
{"id": "112389", "revid": "4506", "url": "https://it.wikipedia.org/wiki?curid=112389", "title": "Prato Sornico", "text": ""}
{"id": "112391", "revid": "6923", "url": "https://it.wikipedia.org/wiki?curid=112391", "title": "Draupadi", "text": "Draupadi \u00e8 il personaggio femminile pi\u00f9 noto del poema epico del Mah\u0101bh\u0101rata: \u00e8 la bellissima figlia del re Drupada, moglie dei cinque fratelli Pandava.\nBiografia del personaggio.\nDraupadi nacque dall'altare del sacrificio; si ritiene che la dea K\u0101l\u012b le abbia conferito parte dei suoi poteri per la distruzione dei malvagi Kaurava. Draupadi e suo fratello Dhrishtadyumna (chiamato anche \"Draupada\") emersero insieme da un fuoco sacrificale che il re Drupada aveva eseguito, con lo scopo di guadagnare i mezzi per vendicarsi di Drona, al quale aveva dovuto cedere met\u00e0 del proprio regno.\nIl matrimonio con i Pandava\nArjuna, il terzo dei Pandava ed eccezionale arciere, vinse il grande swayamvara indetto dal re Draupada per trovare un degno marito alla figlia.\nArjuna port\u00f2 la principessa a casa, dove vivevano anche i suoi fratelli; mentre essi erano ancora fuori, egli disse rivolgendosi alla madre Kunti: \"Madre, ho portato a casa un dono\".\nIn quel periodo, i Pandava si fingevano una famiglia di poveri Brahmini, e vivevano di elemosina; cos\u00ec sua madre, senza vedere chi o cosa fosse questo \"dono\", rispose dall'interno: \"Qualsiasi cosa sia, il vostro dovere \u00e8 quello di dividerlo equamente tra di voi.\". Poich\u00e9 a quei tempi la fede alla parola era un valore fondamentale, la volont\u00e0 inavvertitamente espressa da Kunti dovette essere realizzata, e Draupadi divenne cos\u00ec (con sua grande gioia) la moglie di tutti e cinque i fratelli.\nL'umiliazione da parte dei Kaurava\nSi ritiene che una delle ragioni per le quali i Kaurava persero la guerra di Kurukshetra sia stata anche nella crudelt\u00e0 con cui tentarono di umiliare Draupadi, dopo un gioco ai dadi truccato in cui i Pandava persero la propria libert\u00e0 e quella della loro moglie.\nDusshasana, il secondogenito Kaurava, volle spogliare Draupadi davanti a tutti e prese a tirare violentemente il sari della donna; ella tent\u00f2 inizialmente di difendersi con tutte le sue forze, ma quando si vide impotente lasci\u00f2 la presa e invoc\u00f2 la grazia di Krishna, l'Incarnazione Divina; egli ud\u00ec la preghiera e intervenne per proteggere la sua devota, facendo in modo che la stoffa del sari di Draupadi si allungasse all'infinito: perci\u00f2, per quanto Dusshasana lo tirasse con forza, il sari continuava magicamente a fasciare il corpo di Draupadi, finch\u00e9 il Kaurava, stremato e coperto dalle decine di metri svolte, non si arrese.\nSignificato simbolico.\nIn termini simbolici, Draupadi rappresenta la Kundalini, l'energia latente, e ognuno dei fratelli rappresenta una diversa qualit\u00e0 positiva dell'Anima. Il simbolismo dei cinque fratelli sposati con un'unica donna significa che l'energia ha bisogno d'essere \"sposata\" con queste qualit\u00e0 positive, per potersi innalzare attraverso i Chakra e raggiungere cos\u00ec l'Assoluto."}
{"id": "112392", "revid": "1924342", "url": "https://it.wikipedia.org/wiki?curid=112392", "title": "Power metal", "text": "Il power metal \u00e8 un sottogenere dell'heavy metal che prende spunto dall'heavy metal classico e dallo speed/thrash metal.\nQuesto stile utilizza chitarre dalle armonie acute, e voci potenti. \u00c8 anche uno stile epico, con brani di lunga durata e tematiche riguardanti la mitologia, il fantasy, la fantascienza e la metafisica. Buona parte delle band power metal, soprattutto quelle scandinave, prevedono anche un tastierista. Alcuni esempi di gruppi riconoscibili in questa corrente possono essere Blind Guardian, Helloween, X Japan, Angra, Lovebites, Stratovarius, HammerFall, Sonata Arctica, Gamma Ray, Galneryus, Iced Earth e Rhapsody of Fire. Il termine power metal \u00e8 da alcuni ritenuto pressoch\u00e9 sovrapponibile all'epic metal, che per altri commentatori costituirebbe invece un genere a s\u00e9 stante.\nStoria.\nNegli anni, il termine power metal \u00e8 stato usato per descrivere numerosi generi, dalla NWOBHM alle band thrash metal. In effetti nei primi anni 80 questo termine poteva venire usato da alcuni per riconoscere i gruppi speed/thrash metal, ancora prima della nascita di quest'ultima definizione. Tuttavia come vero e proprio genere e movimento, il power metal si defin\u00ec verso la met\u00e0 degli anni 80, come reazione alla durezza e all'assenza di melodia del death e del black metal, risultando il parente pi\u00f9 stretto dell'heavy metal classico. Alcuni gruppi power metal incorporano nel proprio sound la complessit\u00e0 tipica del progressive metal, o alcune caratteristiche del death metal, tuttavia il power metal rimane essenzialmente un genere classicista, le cui influenze sono riconoscibili senza dubbio nell'heavy metal classico del periodo NWOBHM dei primi anni 80, nel thrash/speed metal e vengono anche incorporati elementi sinfonici.\nIl power metal \u00e8 strutturato su una chitarra ritmica in power chord, una batteria veloce, e armonie in risalto. Molte band power metal sono di ispirazione neo-classica, prendendo in prestito dal barocco in termini di armonie, tralasciando la scala pentatonica (tipica dell'heavy metal classico) ma prediligendo quella diatonica o cromatica. Alcuni dei gruppi alla base dell'ispirazione power possono essere Judas Priest, Iron Maiden, o i tedeschi Accept che ne anticiparono alcune delle caratteristiche tipiche. Il genere risultava pi\u00f9 veloce degli standard, per via dell'influenza del thrash/speed metal. Gruppi europei come Helloween e Gamma Ray furono gli iniziatori del movimento nei tardi anni 80, mentre l'esplosione vera e propria del genere avvenne negli anni 90 grazie a band come Iced Earth, Blind Guardian, e Stratovarius, che aprirono la strada alle future band power metal. Il power fu un fenomeno principalmente europeo, sorto in origine da alcuni gruppi gi\u00e0 attivi negli anni ottanta. Anche in Italia il genere ha avuto successo, e i principali esponenti italiani del Power Metal sono i Rhapsody of Fire, i Labyrinth e i Vision Divine.\nLa diffusione del power metal.\nNel power metal esistono varie scene regionali, data la diffusione del genere. Al contrario di molti generi metal, la scena principale non \u00e8 quella statunitense, nonostante da l\u00ec vengano famose band come gli Iced Earth, ma le realt\u00e0 principali si trovano in Europa, in paesi come Germania, Italia (diventata famosa all'estero proprio per la scena Power) e Scandinavia. Il power metal ha raggiunto un ottimo livello di popolarit\u00e0 anche in Giappone, Corea del Sud e Sud America. In quest'ultima gode di buona popolarit\u00e0 soprattutto in Brasile, Argentina e Cile.\nIn paesi come Inghilterra, Francia, Grecia e Spagna il numero di fan, negli ultimi anni, \u00e8 notevolmente aumentato, permettendo alle band emergenti di diventare famose (i Firewind e i Fairyland possono essere un ottimo esempio).\nAnche in Russia si contano band appartenenti a questo filone ma, dato che la maggior parte di queste (come Mel'nica, Olbia, Epid\u00e8mia, Korol' i \u0160ut, DDT) cantano in russo, non sono molto conosciute all'estero.\nScene regionali.\nGermania.\nIl \"Power metal teutonico\" \u00e8, a livello di scene regionali, quello che insieme a quello americano e brasiliano usa di meno le tastiere; pu\u00f2 essere paragonato allo Speed metal. Le band principali sono Gamma Ray, Helloween, Blind Guardian, Running Wild, Grave Digger, Iron Savior, Primal Fear, Masterplan e Orden Ogan.\nScozia.\nIl power metal scozzese nonostante sia duro e poco melodico le tastiere si utilizzano frequentemente; un esempio possono essere gli Alestorm.\nGiappone.\nIl Power metal giapponese \u00e8 molto melodico e progressivo, ma anche veloce. I testi riguardano il Fantasy, il Medioevo, il Romanticismo e le emozioni umane. La prima grande band Power metal giapponese (con un passato come band Visual kei) sono gli X Japan. Le principali band Power metal giapponesi che sono emerse dopo gli anni ottanta sono Galneryus (diventata famosa anche grazie alla capacit\u00e0 strumentale della band), Concerto Moon, Ark Storm, Lovebites e, pi\u00f9 recentemente, la band Symphonic Power metal Versailles, che, rapidamente, \u00e8 diventata famosa in tutto il mondo.\nOltre ai Versailles, esiste un'altra band Symphonic Power metal: I Dragon Guardian, che per\u00f2 non hanno raggiunto il successo dei loro compatrioti.\nItalia.\nNel Power metal italiano \u00e8 molto diffusa una variante melodica e veloce con spunti neoclassici e medievali. I testi, generalmente, parlano di temi Fantasy. La scena \u00e8 \"esplosa\" nella met\u00e0 degli anni novanta, con artisti che tuttora riscuotono molto successo nel mondo, come Rhapsody of Fire, Labyrinth, White Skull, Secret Sphere, Spellblast, Ancient Bards, Skylark, Thy Majestie, Elvenking, Domine, Kaledon, Arthemis, Overtures, Heimdall, e Vision Divine.\nSvezia.\nLa scena svedese \u00e8 a met\u00e0 tra la scena italiana e quella tedesca. Il Power metal svedese si caratterizza per un sound ruvido e abbastanza veloce, ma con poche influenze tradizionali. I gruppi Power metal svedesi principali sono HammerFall, Nocturnal Rites, Falconer, Sabaton e Dragonland.\nFinlandia.\nIn Finlandia \u00e8 stato proposto spesso un Power metal veloce ma melodico. I maggiori esponenti della scena finlandese sono Stratovarius, Sonata Arctica e Nightwish.\nBrasile.\nIl Brasile conserva gi\u00e0 una certa tradizione Power, ma le band non sono molto note nel loro paese, mentre buona parte di queste sono molto note nel resto del mondo. La band pi\u00f9 famosa sono gli Angra. Altre band famose sono gli Shaman e gli Almah.\nUS power metal.\nCon power metal americano (o US power metal) s'intende quella corrente formatasi a partire dalla prima met\u00e0 degli anni ottanta negli Stati Uniti con l'avvento di band portate ad un indurimento del metal tradizionale, che si distinsero dei gruppi thrash metal orientati invece verso lidi pi\u00f9 estremi.\nLo stile \u00e8 piuttosto vario e incorpora sia sonorit\u00e0 vicine allo speed metal che elementi melodici, nella maggior parte dei casi le tastiere sono assenti, o vengono utilizzate sporadicamente fino all'evoluzione degli anni novanta. Caratteristica distintiva delle chitarre \u00e8 l'utilizzo di riff melodici alternati ad altri in power chord, oltre alla presenza dello staccato in molte composizioni, seguendo gli stilemi adottati principalmente da Judas Priest, Iron Maiden e Saxon. Le principali differenze con la musica proposta dai primi gruppi power tedeschi, quali Running Wild, Helloween e Rage, sono il minore utilizzo della doppia cassa e la sezione ritmica spesso meno veloce.\nUna perculiarit\u00e0 di questo sottogenere sono le tematiche trattate che il pi\u00f9 delle volte si riferiscono ad argomenti fantastici, fantascientifici ed eroici.\nAnni ottanta.\nTra i primi esponenti vi furono i Savatage, i Jag Panzer e i Culprit che esordirono discograficamente nel 1983.\nIl biennio 1984-1985 vide l'esplosione di molti gruppi appartenenti a questa categoria, come i Vicious Rumors, gli Armored Saint, i Lizzy Borden, i Metal Church, gli Attacker e i Nasty Savage (questi ultimi tre spesso vengono considerati speed metal) oltre agli Omen ed ai Liege Lord, che rientrano anche tra i primi esponenti dell'epic metal.\nIn seguito molte band di heavy metal classico si indirizzarono al power, \u00e8 il caso degli Helstar con \"Remnants of War\" (1986), dei Riot con il loro album \"Thundersteel\" (1988) (anche se gi\u00e0 con \"Fire Down Under\" del 1981 presentarono delle coordinate stilistiche proprie di questa corrente) e dei Virgin Steele a partire da met\u00e0 dagli anni novanta.\nAltri gruppi degli anni ottanta degni di menzione sono i Fifth Angel, i Chastain, i Malice, gli Heir Apparent, i Banshee, i Meliah Rage e i Sanctuary.\nAnni novanta.\nNegli anni novanta lo stile si avvicin\u00f2 maggiormente a quello proposto nel vecchio continente e tra i gruppi che iniziarono a pubblicare in quel periodo emersero su tutti gli Iced Earth e i Nevermore.\nIn seguito nacquero altri gruppi importanti, come i Symphony X e i Kamelot, che per\u00f2 si orientarono verso il progressive metal, sulla scia di Fates Warning, Queensr\u00ffche e Crimson Glory, e si avvalsero di un consistente uso delle tastiere.\nTra le band che maggiormente ripresero le coordinate stilistiche del decennio precedente vi furono gli Steel Prophet, i Gothic Knights, i Jacobs Dream, i Cage, i Seven Witches, e il progetto dei Demons &amp; Wizards, oltre a gruppi scioltisi anni addietro e che vennero riformati in concomitanza con questa nuova ondata (es. Sacred Oath e Overlorde).\nNuovo millennio.\nNei primi anni del nuovo millennio si formarono altre band rappresentative come i Circle II Circle, i Cellador, gli HolyHell, i Theocracy e i Distant Thunder. Nello stesso periodo assunsero rilevanza anche i Pharaoh che per\u00f2 vennero fondati sul finire del secolo precedente."}
{"id": "112395", "revid": "110157", "url": "https://it.wikipedia.org/wiki?curid=112395", "title": "Salorino", "text": " \nSalorino \u00e8 un comune spagnolo di 775 abitanti situato nella comunit\u00e0 autonoma dell'Estremadura."}
{"id": "112404", "revid": "11959", "url": "https://it.wikipedia.org/wiki?curid=112404", "title": "Ommiadi", "text": ""}
{"id": "112406", "revid": "767487", "url": "https://it.wikipedia.org/wiki?curid=112406", "title": "Sistema di collocamento pubblico", "text": "Per sistema di collocamento pubblico si intende, in Italia, un insieme di strutture pubbliche che hanno lo scopo di fornire ai cittadini, disoccupati o in cerca di un nuovo lavoro, un utile strumento per la ricerca di un impiego.\nEsso si realizza tramite le \"Agenzie per il lavoro\" ed i \"Centri per l'Impiego\", successori dei cosiddetti \"Uffici di Collocamento\", ovvero le \"Sezioni Circoscrizionali per l'Impiego ed il Collocamento in Agricoltura\" (SCICA).\nEvoluzione storica.\nNascita e periodo post-fascista.\nIl collocamento pubblico moderno nasce nel periodo post-fascista, dopo la caduta del regime e dell'ordinamento sindacale corporativo, quando ragioni di natura prettamente politica indussero il legislatore di allora a non restituire tale funzione ai sindacati, che l'avevano mantenuta gi\u00e0 soltanto formalmente durante il \"ventennio\". Infatti, con la legge n. 264 del 29 aprile 1949, recante \"Provvedimenti in materia di avviamento al lavoro e di assistenza dei lavoriatori involontariamente disoccupati\", si era disciplinata la materia della mediazione nel mercato del lavoro, sottoponendo il tutto a monopolio esclusivo degli organi dello Stato, essendo prevista la sanzione penale per gli intermediatori privati. In realt\u00e0 la norma ricalcava perfettamente il sistema gi\u00e0 vigente sotto il regime fascista, in materia di mediazione del lavoro. Si vedano gli artt. 2067 ss c.c. relativi alla vigenza dei contratti collettivi corporativi, ma soprattutto l'art. 2098 c.c. relativo alle \"Violazioni delle norme sul collocamento dei prestatori di lavoro\", penalmente sanzionato.\nLa gestione pubblica implicava l'iscrizione in apposite liste tenute dalle SCICA o Uffici di Collocamento, gli uffici periferici del Ministero del lavoro e delle politiche sociali a chi fosse interessato, privo di occupazione o in cerca di una nuova. Il datore di lavoro, invece, che intendeva assumere del personale, doveva presentare una \"richiesta di avviamento al lavoro\", nella quale andavano inseriti soltanto dati relativi al numero dei lavoratori richiesti e la qualifica che dovevano possedere. Era la cosiddetta \"chiamata numerica\". L'Ufficio di Collocamento disponeva l'avviamento del lavoratore. La nominativit\u00e0 era richiesta solo in caso di elevata professionalit\u00e0 o per i familiari del datore di lavoro. \nIl lavoratore mensilmente provvedeva ad annotare su apposito tessera, il C1, conosciuto anche come \"Tesserino rosa\", lo stato di disoccupazione, al fine di non perdere il posto nelle graduatoria. In caso di lavoro, invece egli veniva cancellato dalla graduatoria per reiscriversi, su sua richiesta alla fine della prestazione lavorativa. Il rapporto di lavoro era poi trascritto sul Libretto di Lavoro previsto dalla legge del 1935, che attestava allo SCICA l'avvenuto effettuazione del lavoro, la qualifica conseguita, il periodo, ecc.\nPeriodo delle riforme fino all'attuale sistema.\nTranne poche modifiche, il sistema iniziale rimase inalterato dal 1949 fino agli anni settanta. Infatti, in tale anno con la legge 11 maggio 1970, n. 83 si regolament\u00f2 il collocamento speciale in agricoltura e con la legge n. 300/1970, il cosiddetto \"Statuto dei lavoratori\", artt. 33 e 34, si modific\u00f2 la chiamata numerica. Successivamente con la legge 28 febbraio 1987 n. 56 e la legge 23 luglio 1991 n. 223, fu abrogato l'obbligo della richiesta numerica, concedendo dapprima l'assunzione su richieste nominative per la met\u00e0 degli assunti, estesa poi per intero a tutti.\nLa riforma non modific\u00f2 i caratteri portanti del sistema di collocamento pubblico: essa fu fortemente intaccata dal d.l. 1\u00ba ottobre 1996 n. 510 conv. in legge 28 novembre 1996 n. 609, che ha completamente liberalizzato il sistema delle assunzioni, abolendo anche l'obbligo della richiesta preventiva. Il principio dell'avviamento era stato sostituito in favore di un pi\u00f9 semplice meccanismo di domanda e offerta.\nLa riforma voluta da Tiziano Treu, allora Ministro del lavoro e della previdenza sociale nel Governo Prodi, era solo l'inizio della generale riorganizzazione di tutto il sistema di mediazione e collocamento dei lavoratori nel mercato del lavoro. Numerose erano state le pronunce della Corte di Giustizia Europea sulla mancanza di concorrenza nel sistema italiano del mercato del lavoro. La riforma fu, pertanto, necessaria.\nIn secondo luogo, per la concomitanza della Riforma Bassanini sul decentramento delle funzioni dello Stato, in base al principio di sussidiariet\u00e0, vennero attribuite alle Regioni le funzioni del mercato del lavoro, le quali le trasferirono alle Province, riservandosi lo Stato soltanto il ruolo generale di indirizzo, promozione, coordinamento e vigilanza in materia di lavoro. Con la legge n. 196/1997 si introdusse il lavoro interinale in Italia.\nL'ultima e radicale trasformazione del sistema di collocamento \u00e8 avvenuta con l'intervento della cosiddetta \"Legge Biagi\", emanata durante il Governo Berlusconi II, che ha fortemente modificato la disciplina degli intermediari dei mercato del lavoro, introducendo le Agenzie per il Lavoro, imprese di diritto privato, che insieme ai Centri per l'Impiego forniscono un'alternativa al canale di inserimento pubblico nel lavoropubblici.\nDisposizione relative alla fasce sociali deboli.\nLa legge 2 aprile 1968 n. 482 prevedeva gi\u00e0 a suo tempo un collocamento obbligatorio per soggetti disabili con menomazioni fisiche, psichiche, sensoriali e intellettive, nonch\u00e9 a chi avesse vantato ragioni di benemerenza (figli orfani, coniugi superstiti di soggetti deceduti in guerra o sul lavoro ecc.), imponendo ai datori di lavoro l'assunzione di una percentuale di tali soggetti rapportata al numero complessivo dei dipendenti della loro impresa.\nCon la legge 12 marzo 1999 n. 68 venne abrogata la predetta legge del 1968, introducendo il cosiddetto \"collocamento mirato\", ovvero come definito dalla stessa legge quale\nLa legge deroga al sistema della libert\u00e0 di assunzione, in quanto, proprio per le specificit\u00e0 del lavoratore, in quanto disabile, interviene imponendo l'assunzione solo se i lavoratori fossero iscritti in appositi elenchi in un'unica graduatoria.\nLa stessa legge individua i criteri per ritenere una persona disabile o meno, e prevede che il datore di lavoro possa assumere chiamando sulla base del sistema della graduatoria. La legge del 1999 non modifica il sistema gi\u00e0 in uso nel 1968. Cambia, tuttavia, l'obbligo di assunzione in quanto grava sui datori di lavoro pubblici e privati che abbiano pi\u00f9 di 15 dipendenti. L'obbligo \u00e8 sospeso nei confronti delle imprese che abbiano ottenuto l'intervento della Cassa integrazione guadagni o in procedura di mobilit\u00e0.\n\u00c8 utile ricordare che, gli uffici competenti possono concedere ai datori di lavoro privati, sulla base dei programmi presentati e nei limiti delle disponibilit\u00e0 del Fondo di cui al comma 4 dell'art 13:\nLa legge 24 dicembre 2007 n. 247 (relativa all'attuazione del \"Protocollo sul Welfare\" del 23 luglio 2007) ha introdotto varie modifiche alla normativa in tema di convenzioni e incentivi alle assunzioni. In particolare, per tenere conto delle prescrizioni contenute nel Regolamento CE n. 2204/2002 la legge del 2007 ha sostituito la fiscalizzazione totale o parziale della contribuzione con un contributo all'assunzione calcolato in misura percentuale sul costo salariale annuo e commisurato all'effettiva capacit\u00e0 lavorativa del disabile assunto.\nAltre leggi speciali, fatte salve dalla legge 68/1999 art.1 comma 3, e quindi pienamente in vigore, valgono per i centralinisti telefonici non vedenti, ad esempio la legge 113/1985, per i massaggiatori e i massofisioterapisti non vedenti, legge 686/1961, per i terapisti della riabilitazione non vedenti, legge 29/1994, e per gli insegnanti non vedenti la legge 270/1982."}
{"id": "112407", "revid": "104265", "url": "https://it.wikipedia.org/wiki?curid=112407", "title": "Apple Desktop Bus", "text": "L'Apple Desktop Bus (ADB) \u00e8 una porta di comunicazione seriale sviluppata da Apple e implementata sui Macintosh, fino al 1998.\nCome suggerisce il nome, tale interfaccia viene utilizzata per il collegamento degli elementi presenti sulla scrivania, quindi tastiera e mouse principalmente, ma anche tavolette grafiche, trackball e dispositivi di puntamento in genere; a causa della bassa velocit\u00e0 tale porta \u00e8 invece inadatta al collegamento di periferiche che richiedono un interscambio dati importante. Dal punto di vista elettrico il connettore della porta ADB \u00e8 analogo ad un qualsiasi connettore S-Video al punto che i cavi ADB Apple possono essere utilizzati come cavi S-Video e viceversa, con notevoli semplificazioni in tutti i casi in cui tastiera e mouse devono essere posizionati ad alcuni metri di distanza dal computer. La porta \u00e8 alimentata, ed i sistemi che la utilizzano non prevedono il collegamento e lo scollegamento \"a caldo\", ma solo previo spegnimento della macchina.\nA partire dall'introduzione dell'iMac, Apple ha iniziato a sostituire il connettore con il pi\u00f9 moderno, economico e veloce USB, decretando la scomparsa di tale interfaccia."}
{"id": "112409", "revid": "124829516", "url": "https://it.wikipedia.org/wiki?curid=112409", "title": "Motorola", "text": "Motorola Inc. \u00e8 un'azienda statunitense attiva nel campo dell'elettronica, fondata nel 1928 con sede a Schaumburg, Illinois, un sobborgo di Chicago con il nome di Galvin Manufacturing Corporation. Successivamente divisa in Motorola Mobility e Motorola Solutions, aziende ad oggi ancora in attivit\u00e0.\n\u00c8 l'azienda che ha permesso, per la prima volta al mondo, di effettuare una chiamata vocale da un telefono senza fili: era il 3 aprile 1973.\nHa prodotto microprocessori, orologi, telefoni cellulari, nonch\u00e9 molti tipi di componenti elettronici per svariate applicazioni, dai diodi ai circuiti integrati. Motorola svilupp\u00f2 anche il sistema di identificazione tramite riconoscimento biometrico AFIS.\nStoria.\nLa creazione e le prime attivit\u00e0.\nFondata nel 1928, col nome \"Galvin Manufacturing Corporation\", da Paul e Joseph Galvin, fu poi chiamata \"Motorola\" nel 1947. L'azienda vide apparire la denominazione Motorola come nome di una nuova linea di autoradio (motor = automobile, ola = suono), dal marchio di una famosa azienda di apparecchi radio, Victrola. Durante la seconda guerra mondiale fu produttrice di apparecchi riceventi e ricetrasmittenti per le forze armate americane, acquisendo brevetti che la resero una delle societ\u00e0 pi\u00f9 importanti nel settore delle ricetrasmittenti per uso professionale.\nI microprocessori e i primi telefoni cellulari.\nMotorola apr\u00ec nel 1955 uno stabilimento a Phoenix, Arizona, per la produzione dei transistor utilizzati nelle proprie apparecchiature e nel 1966 apr\u00ec a Mesa un altro stabilimento per la produzione di circuiti integrati. I transistor e gli integrati erano sia utilizzati da Motorola per prodotti destinati al consumatore finale, all'impiego militare e all'impiego automobilistico sia venduti ad altri costruttori. Oltre ai chip LSI di tipo MOS, Motorola produceva e vendeva anche memorie usate nelle calcolatrici e nei computer. Nel 1973 Motorola registrava vendite per 1,2 miliardi di dollari e aveva 64.000 dipendenti: il solo reparto semiconduttori fatturava 419 milioni di dollari e Motorola era il secondo produttore di semiconduttori dopo Texas Instruments. Nello stesso anno fu annunciata la volont\u00e0 di costruire un altro stabilimento ad Austin, Texas, per la produzione di circuiti integrati in tecnologia MOS. La divisione dei microprocessori di Mesa venne trasferita nella citt\u00e0 texana nel 1975.\nIl Motorola 68000 del 1982, uno dei primi microprocessori a 32 bit prodotti, fu alla base di molti computer e prodotti elettronici fra cui i primi Apple Macintosh, i computer Amiga, Atari ST e anche i minicomputer classe \"linea 3000\" Olivetti.\nL'azienda fu conosciuta sul mercato anche come produttrice di telefoni cellulari. Il primo telefono cellulare portatile perfettamente funzionante venne realizzato nel 1973 dall'ingegnere americano Martin Cooper per conto di Motorola: questo apparecchio, denominato commercialmente Motorola DynaTAC, fu il primo cellulare riconosciuto dalla FCC nel 1983. Alla Casa appartengono altri primati nell'ambito della telefonia mobile raggiunti in seguito allo sviluppo della serie MicroTAC.\nL'acquisizione di Lenovo.\nIl 6 ottobre 2003 Motorola annunci\u00f2 lo scorporo delle attivit\u00e0 relative ai semiconduttori e la creazione di \"Freescale Semiconductor, Inc.\", societ\u00e0 a cui fu ceduta l'attivit\u00e0 dei microprocessori; la separazione fu effettiva dal 16 luglio 2004. I semiconduttori generici vennero conferiti alla ON Semiconductor.\nIl 4 gennaio 2011 Motorola Inc. \u00e8 stata divisa in \"Motorola Mobility\" e \"Motorola Solutions\", due societ\u00e0 distinte, per cercare di porre rimedio alle grosse perdite che ammontavano a circa 4,3 miliardi di dollari."}
{"id": "112410", "revid": "986213", "url": "https://it.wikipedia.org/wiki?curid=112410", "title": "Robert Stewart, II marchese di Londonderry", "text": "Fu anche profondamente coinvolto nel garantire l'approvazione dell'Atto d'Unione irlandese.\nBiografia.\nInfanzia ed educazione.\nEra il figlio primogenito di Robert Stewart, I marchese di Londonderry, un proprietario terriero che fu elevato al rango di conte ed in seguito di marchese da re Giorgio III.\nRicevette la prima educazione alla Royal School di Armagh, e pi\u00f9 tardi entr\u00f2 al St. John's College di Cambridge per un solo anno.\nCarriera giovanile e questione irlandese.\nNel 1790 Castlereagh fu eletto rappresentante per Country Down ed entr\u00f2 alla Camera dei Comuni irlandese come deputato Whig con il programma di riforma elettorale e di emancipazione dei cattolici. Fu, tuttavia, arruolato in seguito nella milizia come ufficiale, cosa usuale per i giovani aristocratici, e si rec\u00f2 assai di rado al parlamento. Nel 1794, vinse la nomina per Tregony, in Inghilterra, con un simile programma elettorale. Nel 1795, pass\u00f2 tra le file del partito Tory, ma i suoi princip\u00ee di riforma perdurarono nel suo pensiero politico.\nIn 1794 spos\u00f2 Emily Hobart-Maxwell, una donna nota nelle cronache dell'epoca per il suo fascino e la sua eccentricit\u00e0. I due rimasero fedeli sino alla fine, ma non ebbero figli.\nDal 1797, fu Segretario per l'Irlanda. In questa veste, gioc\u00f2 un ruolo chiave nello stroncare la ribellione irlandese del 1798, offrendo clemenza ai cittadini che avevano supportato la rivolta e facendo invece fucilare i capi ribelli. Nel 1800, incominci\u00f2 a far pressione nel parlamento inglese e in quello irlandese per un'unione ufficiale fra i due, convinto che questa fosse la via migliore per superare le antiche divisioni settarie in Irlanda. Dopo un'eccezionale manifestazione di abile tattica machiavellica, come egli desiderava, l'Atto d'Unione irlandese riusc\u00ec a passare in entrambi i parlamenti.\nDurante la sua campagna per l'approvazione dell'Atto, egli aveva promesso il suffragio elettorale per i cattolici irlandesi, una mossa che trov\u00f2 l'opposizione della maggioranza della classe dirigente inglese, incluso Giorgio III. Quando infatti venne a conoscenza di ci\u00f2 il Re si avvicin\u00f2 a Henry Addington, un oppositore dell'emancipazione, che nomin\u00f2 primo ministro al posto di William Pitt il Giovane, mentre lo stesso Pitt e Castlereagh rassegnavano le proprie dimissioni fra le proteste.\nCarriera diplomatica.\nDopo pochi anni le tensioni tra i Tories a favore e quelli contro l'emancipazione cattolica si placarono, e Lord Castlereagh torn\u00f2 al governo come Presidente. Nel 1804, dopo molte sollecitazioni da parte di Castlereagh, William Pitt torn\u00f2 come primo ministro, e Lord Steward divenne \"Segretario di Stato per la Guerra e le Colonie\". Dopo la morte di Pitt nel 1806, Castlereagh rassegn\u00f2 le dimissioni fra il caos del ministero di Lord Grenville. Successivamente alla caduta del governo ricopr\u00ec di nuovo il suo precedente incarico nel gabinetto di governo del Duca di Portland (1807).\nIn tale ruolo rest\u00f2 coinvolto in una dura controversia con il Ministro degli Esteri George Canning riguardo alla fallimentare spedizione di Walcheren e i due alla fine si sfidarono a duello nel 1809.\n(A titolo di curiosit\u00e0 Castlereagh scelse come suo secondo Henry Wellesley, fratello minore del futuro Duca di Wellington). Quest'atto di forza fra i due li costrinse a dimettersi dal governo.\nTre anni pi\u00f9 tardi, nel 1812, Castlereagh torn\u00f2 nuovamente al governo, come ministro degli Esteri, un ruolo che ricopr\u00ec per i successivi dieci anni. Divenne, inoltre, anche capo della Camera dei Comuni in conseguenza all'assassinio di Spencer Perceval nel 1812. Come Ministro degli Esteri rivest\u00ec un ruolo fondamentale nei negoziati che portarono al costituirsi della Quadruplice Alleanza tra Regno Unito, Austria, Russia e Prussia a Chaumont nel 1814, negli accordi del Trattato di Parigi che stabil\u00ec la pace con la Francia, e nel Congresso di Vienna. Ivi progett\u00f2 e propose una forma di comune e collaborativa sicurezza per l'Europa, che poi denomin\u00f2 il \"Sistema del Congresso\". Secondo tale sistema i firmatari pi\u00f9 potenti erano chiamati ad incontrarsi periodicamente (circa ogni due anni) per un'amministrazione comune degli affari europei (\"concerto europeo\"). Nei dieci anni successivi si videro cinque congressi europei che discussero come stabilire l'efficacia dei vari provvedimenti. Alla fine, nel 1822 circa, l'intero sistema collass\u00f2 a causa delle inconciliabili differenze di opinione tra il Regno Unito, l'Austria e la Russia e per lo scarso supporto al \"Sistema del Congresso\" da parte dell'opinione pubblica inglese.\nNegli anni che vanno dal 1812 al 1822, Castlereagh port\u00f2 avanti con abilit\u00e0 l'amministrazione della politica estera britannica, generalmente perseguendo una politica di impegno sul Continente assai poco comune rispetto alla politica estera della Gran Bretagna nel resto del XIX secolo.\nCastlereagh non era conosciuto come un gran parlatore e il suo stile diplomatico era alquanto enigmatico. Egli era tuttavia godeva di una grande reputazione per la sua onest\u00e0, fermezza e simpatia, che erano forse ineguagliate dagli altri diplomatici del suo tempo. La sua concezione della politica estera era, sfortunatamente, troppo avanti per il suo tempo e per la visione del suo Paese insulare.\nDeclino e morte.\nMalgrado le sue imprese, Castlereagh era estremamente impopolare nel suo Paese a causa del suo supposto reazionarismo in Europa, e per la sua associazione con le misure repressive messe in atto dal Ministro degli Interni, Lord Sidmouth. Si attir\u00f2 queste critiche poich\u00e9, come capo della Camera dei Comuni, era stato chiamato pi\u00f9 volte a difendere i suoi colleghi in pubblico. Per restare nel governo, dovette cos\u00ec difendere la maggior parte delle misure prese da Sidmouth e gli altri.\nDopo la morte di suo padre nel 1821 divenne Marchese di Londonderry. Ma la tragica fine della vita di Castlereagh era vicina; e il dovere di portare avanti la sua politica, riassunta da lui stesso nelle \"Instructions\" ricadde sul suo antico rivale, George Canning.\nI primi accenni di esaurimento di Lord Londonderry divennero evidenti durante un'accesa seduta del 1822. Sia il re che il Duca di Wellington furono colpiti dalla sua agitazione ed insofferenza, che la famiglia attribuiva ad un attacco di gotta. Wellington avvert\u00ec il Dottor Bankhead che Castlereagh era singolarmente strano e forse colpito da disordine mentale. Bankhead, che aveva capito assai bene che si trattava di una forma di paranoia, si rec\u00f2 subito alla residenza di Castlereagh e prese le dovute precauzioni.\nI rasoi e gli altri oggetti affilati furono portati via, ma la sorte volle che un tagliacarte fosse dimenticato in un cassetto dello scrittorio.\nIl 9 agosto 1822 Castlereagh ebbe un'udienza con re Giorgio IV nella quale lo avvis\u00f2 di essere ricattato. Egli disse, \u00abIo sono accusato dello stesso crimine del vescovo di Clogher!\u00bb Il Re afferm\u00f2 di aver solamente avvisato Castlereagh di consultare un medico. Castlereagh torn\u00f2 alla sua residenza a Loring Hall in Water Lane North Cray nel Kent, e il 12 agosto si suicid\u00f2 tagliandosi il collo con il detto tagliacarte.\nUn'inchiesta concluse che ci\u00f2 che aveva commesso era un atto di follia, sfuggendo cos\u00ec la riprovevole condanna del verdetto \"Felo de se\" che avrebbe voluto che le vittime suicide fossero state sepolte con un palo nel cuore ad un crocevia - un fatto che accadde per l'ultima volta nel 1823, prima che la legge fosse emendata nello stesso anno.\nAlcuni radicali, in particolare William Cobbett, sostennero che questo era una copertura del governo e un'accusa incriminante di elitismo e privilegi ad un sistema elettorale non riformato. I funerali di Castlereagh il 20 giugno furono accolti da derisioni e insulti durante la processione, sebbene non al livello di unanimit\u00e0 progettato dalla stampa radicale. Un applauso finale venne fatto come la bara entr\u00f2 in Westminster Abbey, allontanandosi dagli occhi del pubblico per l'ultimo momento. Castlereagh fu tumulato nell'abbazia di Westminster all'ombra del suo maestro, William Pitt il Giovane; un monumento funerario fu eretto prima del 1850 dal suo fratellastro e successore, Charles Vane.\nTempo dopo la morte di Castlereagh, Lord Byron scrisse un sarcastico e offensivo epitaffio riguardo alla sua tomba:\nEppure alcuni degli oppositori politici di Castlereagh furono cortesi nei loro epigrammi. Henry Brougham, deputato Whig e pi\u00f9 tardi Lord Cancelliere, scrisse:\nUna placca commemorativa \u00e8 stata affissa all'entrata del suo palazzo in ricordo del suo pi\u00f9 illustre residente, che vi abit\u00f2 dal 1811."}
{"id": "112413", "revid": "119685323", "url": "https://it.wikipedia.org/wiki?curid=112413", "title": "Lingua sami meridionale", "text": "La lingua sami meridionale (\"\u00e5arjelsaemien g\u00efele\") \u00e8 una lingua sami parlata in Norvegia e Svezia.\nDistribuzione geografica.\nSecondo l'edizione 2009 di \"Ethnologue\", nel 1995 si contavano 600 locutori di sami meridionale, equamente ripartiti tra Norvegia, nella contea del Nordland, e Svezia, nelle province di Dalarna, H\u00e4rjedalen, Lapponia svedese e J\u00e4mtland.\nClassificazione.\nFa parte delle lingue sami occidentali.\nSistema di scrittura.\nPer la scrittura viene utilizzato l'alfabeto latino ed \u00e8 cos\u00ec composto: Aa Bb Dd Ee Ff Gg Hh Ii \u00cf\u00ef Jj Kk Ll Mm Nn Oo Pp Rr Ss Tt Uu Vv Yy \u00c6\u00e6/\u00c4\u00e4 \u00d8\u00f8/\u00d6\u00f6 \u00c5\u00e5; le lettere \u00e6 e \u00f8 vengono utilizzate in Norvegia, mentre le lettere \u00e4 e \u00f6 vengono utilizzate in Svezia. Le lettere Cc Qq Ww Xx Zz si utilizzano solo nelle parole di origine straniera."}
{"id": "112414", "revid": "212348", "url": "https://it.wikipedia.org/wiki?curid=112414", "title": "Radicale", "text": ""}
{"id": "112418", "revid": "287204", "url": "https://it.wikipedia.org/wiki?curid=112418", "title": "Sufismo", "text": "Il sufismo o ta\u1e63awwuf (in arabo \u062a\u0635\u0648\u0651\u0641) \u00e8 la dimensione mistica dell'Islam; sono detti sufi quanti praticano tale forma di esperienza.\nOrigini.\nSu quali siano le origini del sufismo, la questione \u00e8 controversa: per alcuni studiosi si tratterebbe della continuazione di una preesistente e perenne filosofia esistenzialista preislamica, la cui espressione confluisce nell'Islam; altri, invece, sostengono la natura prettamente islamica del sufismo.\nFra questi, Titus Burckhardt (storico svizzero di religione cristiana evangelica, convertitosi all'Islam), respingendo l'idea che vede il sufismo originato da fonti non islamiche, rileva appunto l'inesistenza di elementi atti a ritenere che la catena di filiazione dei maestri sufi (\"silsila\") non discenda per via diretta da Maometto e aggiunge che, se il sufismo non fosse originato dall'Islam, i suoi appartenenti non ricorrerebbero al simbolismo coranico durante la loro ricerca spirituale ed esoterica.\nSebbene non neghi del tutto influenze di elementi preislamici (per forza di cose, non del tutto estranei alla natura teologica dell'Islam), ridimensiona la portata che questi ebbero sul sufismo. In definitiva, per Burckhardt il sufismo si \u00e8 generato dagli insegnamenti tramandati dal Profeta.\nEssenza.\nParimenti discussa \u00e8 la possibilit\u00e0 che l'essenza del sufismo si sia espressa sotto altre religioni o fenomeni metareligiosi. Chi vi si oppone ritiene che la sua essenza sia legata soprattutto agli insegnamenti di Maometto ed in seguito a quelli di Ali; oltre che alla concezione islamica di Allah e della spiritualit\u00e0 in generale.\nI sufi, appartenenti a diversi 'ordini' (comunit\u00e0 formatesi attorno a un maestro), si riuniscono per sessioni spirituali (\"maj\u0101lis\") in luoghi d'incontro detti \"zawiya\", \"khanqa\" o \"tekke\".\nLa tradizione sufi afferma che il movimento nacque da fedeli musulmani e compagni del Profeta (detti \"ahl al-\u1e63uffa\", cio\u00e8 'quelli della panca', su cui aspettavano per offrire le proprie maestranze agli imprenditori di Medina), i quali si riunivano per recitare il \"dhikr\" nella moschea del Profeta (di fronte alla stanza della moglie Aisha), a Medina.\nTutti gli ordini sufi ricollegano molti dei propri precetti agli insegnamenti di Maometto, cos\u00ec come tramandati da \u02bfAl\u012b b. Ab\u012b \u1e6c\u0101lib, suo cugino e genero; tranne i Naqshbandi, che si ispirano ad Ab\u016b Bakr. Tuttavia i musulmani aleviti e Bektashi (e alcuni sciiti) affermano che ogni ordine sufi deriva dal lignaggio spirituale (\"silsila\") dei dodici imam, le guide spirituali islamiche previste negli \"\u1e25\u0101d\u012bth\" dei dodici successori: tutti discendenti di Maometto tramite F\u0101\u1e6dima e \u02bfAl\u012b. Perci\u00f2, \u02bfAl\u012b viene considerato il 'padre del sufismo'.\nIl sufismo \u00e8 un movimento trasversale (al suo interno esiste una corrente sunnita, sciita e ibadita).\nMentre i musulmani ortodossi considerano come proprie legittime fonti, in ordine di importanza e precedenza: il Corano e poi la Sunna, i sufi aggiungono a queste, in terza posizione, i testi di mistica islamica sufi.\nTerminologia.\nSi deve attribuire l'invenzione del termine \"sufismo\", come il suo attuale impiego nel mondo occidentale, non tanto ai testi islamici o ai sufi, quanto agli orientalisti britannici; questi vollero creare una divisione tra ci\u00f2 che reputavano interessante della civilt\u00e0 islamica (la sua spiritualit\u00e0) e gli stereotipi negativi sull'Islam (presenti in Gran Bretagna).\nStoricamente, i musulmani hanno usato la parola araba \"tasawwuf\" per identificare la pratica dei sufi. Gli studiosi tradizionali dell'Islam con \"tasawwuf\" o 'sufismo' sono soliti denotare il nome della dimensione interiore (o esoterica) dell'Islam, il quale \u00e8 supportato e integrato da pratiche esteriori (o essoteriche) quali la sharia. In quest'ottica, \u00ab\u00e8 assolutamente necessario essere un musulmano\u00bb per essere un vero sufi, perch\u00e9 nel Sufismo \u00abi metodi non sono operativi senza\u00bb una \u00abaffiliazione\u00bb musulmana. Tuttavia, gli stessi studiosi islamici non concordano appieno sul significato della parola \"sufi\".\nI sufi stessi sostengono che il \"tasawwuf\" \u00e8 un aspetto dell'Islam simile alla sharia: inseparabile dall'Islam e parte integrante della fede e della pratica islamica. Gli studiosi sufi classici hanno definito il \"tasawwuf\" come \u00abuna scienza il cui obiettivo \u00e8 la riparazione del cuore: lo si rivolger\u00e0 lontano da tutto il resto ma pur sempre verso Dio\u00bb. I sufi tradizionali \u2013 tra i quali Bayazid Bistami, Rumi, Haji Bektash Veli, Junayd di Baghdad e Al-Ghazali \u2013 considerano il sufismo puramente basato sui precetti dell'Islam e sugli insegnamenti di Maometto.\nEtimologia.\nIl termine arabo \"ta\u1e63awwuf\" deriverebbe dalla lana (in arabo \"\u1e63\u016bf\") con cui erano intessuti gli umili panni dei primi mistici musulmani, i quali proprio per questo vennero chiamati \"sufi\", ma un'altra etimologia si rif\u00e0 al vocabolo \"\u1e63uffa\", \"portico\", come quello antistante la casa-moschea di Maometto a Medina, sotto il quale si raccoglievano alcuni pii musulmani, ospitati volentieri dal Profeta per la loro povert\u00e0, che s'accompagnava anche ad un atteggiamento assai pio. Altri riconducono il termine all'arabo \"saf\u00e0\", \"purezza\" o si richiamano alla collocazione dei sufi \"in prima fila\", \"saff al-\u00e0wwal\", al cospetto di Dio.\nAltri hanno suggerito che la parola deriva dal termine \"ahl a\u1e63-\u1e63uffah\", \"il popolo della panchina\", che era un gruppo di compagni impoveriti di Maometto che ha tenuto incontri regolari di dhikr. Questi uomini e donne che sedevano nella Moschea del Profeta sono considerati da alcuni come i primi Sufi. Al-Qushayri e Ibn Khaldun respingono tutte le altre possibilit\u00e0 eccetto \"\u1e63\u016bf\", per motivi linguistici. \nSecondo il filologo e traduttore orientalista francese Henry Corbin il termine deriverebbe dal greco \"sophos\", \"saggio\", ma egli stesso \u00e8 consapevole che questa spiegazione non trova il favore della comunit\u00e0 dei suoi colleghi studiosi dell'Oriente.\nStoria.\nOrigini.\nEminenti sufi come Abu l-Hasan 'Ali al-Hujviri sostengono che la tradizione sia iniziata con Ali. Inoltre, Junaid di Bagdad considerava Ali come lo sceicco dei princ\u00ecpi e delle pratiche del Sufismo. I praticanti del sufismo sostengono che nelle sue prime fasi di sviluppo il Sufismo si rivolgeva solo all'interiorizzazione dell'Islam. Secondo una prospettiva, \u00e8 direttamente dal Corano, costantemente recitato, meditato, e con esperienza, che il Sufismo ha proceduto, nella sua origine e nel suo sviluppo. Altri hanno sostenuto che il sufismo \u00e8 la stretta emulazione della via di Maometto, attraverso la quale si rafforza il collegamento del cuore al Divino.\nI moderni accademici e gli studiosi hanno rifiutato le prime teorie degli orientalisti che affermano un'origine non islamica del sufismo, come la provenienza egiziana o siriaca proposta da Marshall Hodgson. In molti hanno affermato che il sufismo sia unico entro i confini della religione islamica e sostengono che \u00e8 stato sviluppato da gente come Bayazid Bastami, che, nella sua massima riverenza alla Sunna, ha rifiutato di mangiare un cocomero perch\u00e9 non ha trovato alcuna prova che Maometto lo mangi\u00f2 mai. Secondo il mistico tardo medievale Giami, Abd-Allah ibn Muhammad ibn al-Hanafiyyah (morto nel 716 circa) \u00e8 stata la prima persona ad essere stata chiamata \"sufi\".\nSecondo Corbin alle origini vi erano dei Sufi sciiti in quanto entrambe le dottrine tenderebbero al superamento di un'interpretazione legalitaria della \"sharia\" secondo i principi del \"b\u00e2tin\". Il gruppo di Kufa (fine del II e inizio del III secolo dell'Egira) di cui faceva parte uno sciita di nome 'Abdak (morto nel 825) sarebbe il primo a portare il nome di Sufi. In seguito per\u00f2 questa espressione verr\u00e0 valutata negativamente da alcuni imam.\nStoricamente i sufi si sono raggruppati abbastanza tardivamente (verso il XII secolo) in organizzazioni chiamate \"\u1e6daw\u0101\u02beif\" (pl. di \"\u1e6d\u0101\u02beifa\") e anche, con un termine pi\u00f9 conosciuto, \"\u1e6duruq\" (pl. di \"\u1e6dar\u012bqa\", \"via\"). Il termine \"\u1e6dar\u012bqa\" \u00e8 ormai un vero e proprio termine tecnico che sta a indicare la via esoterica dell'islam. \"\u1e6curuq\" sono pertanto le congregazioni di discepoli o confraternite islamiche che si riuniscono intorno a un maestro - in \"maj\u0101lis\", o \"sedute\") - per prendere parte agli esercizi spirituali nei cenobi, denominati secondo la posizione geografica \"rib\u0101\u1e6d\", \"z\u0101wiya\", \"kh\u0101naqa\" (o \"khanqa\"), o \"tekke\". Alcune delle congregazioni pi\u00f9 famose esistenti risalgono ai secoli XII e XIII, ma ne esistono anche sorte in epoca moderna. L'esistenza di questa religiosit\u00e0 islamica attuale ha fatto credere che ci\u00f2 potesse favorire un dialogo interreligioso specie con il cristianesimo. Convinzione questa errata poich\u00e9 \u00ab\"si assiste nel quadro islamico attuale a una grande prevalenza della dimensione legale e teologica-politica.\"\u00bb\nImportanti contributi per iscritto sono attribuiti a Uwais al-Qarni, Hasan al-Basri, Harith al-Muhasibi e Said ibn al-Musayyib. Ruwaym della seconda generazione di Sufi a Baghdad, \u00e8 stato anche una figura influente in anticipo sui tempi, come era Junayd di Baghdad; un certo numero di primi aderenti del sufismo erano discepoli di uno dei due.\nIl sufismo aveva una lunga storia gi\u00e0 prima della successiva istituzionalizzazione degli insegnamenti sufi in ordini devozionali (\"tar\u00eeq\u00e2t\") nel primo Medioevo. L'ordine Naqshbandi \u00e8 una notevole eccezione alla regola generale degli ordini che tracciano la loro discendenza spirituale attraverso i nipoti di Maometto, come si fa risalire l'origine dei suoi insegnamenti sempre da Maometto al primo Califfo islamico, Abu Bakr.\nNel corso degli anni gli ordini sufi hanno influenzato e sono stati adottati da vari movimenti sciiti, in particolare l'Ismailismo, che ha portato alla conversione dell'ordine Safaviyya per l'Islam sciita dal sunnita e la diffusione del duodecimanesimo in tutto l'Iran. Gli ordini sufi includono Ba 'Alawiyya, Badawiyya, Bektashi, Burhaniyya, Chishti, Khalwati, Mevlevi, Naqshbandi, Ni'matull\u0101h\u012b, Uwaisi, Qadiriyya, Qalandariyya, Rifa'i, Sarwari Qadiri, Shadhiliyya, Suhrawardiyya, Zinda Shah Madariya e altri.\nCome una disciplina islamica.\nDa una prima fase in cui l'esperienza sufi rest\u00f2 caratterizzata da un forte individualismo (R\u0101bi\u02bfa al-\u02bfAdawiyya, Ma'ruf al-Karkhi, al-\u1e24\u0101rith al-Mu\u1e25\u0101sib\u012b, Dh\u016b l-N\u016bn al-Misr\u012b, Sahl al-Tustar\u012b, al-Junayd ibn Muhammad), si pass\u00f2 verso il XII secolo alla creazione di \"\u1e6duruq\", con un numero pi\u00f9 o meno ampio di discepoli (\"mur\u012bd\", pl. \"mur\u012bd\u016bn\" ) raccolti attorno a un Maestro (\"shaykh\" in arabo, \"p\u012br\" in persiano - che significano entrambi \"vecchio\" - e \"dede\" in turco, lett. \"nonno\").\nDi esse si ricordano in particolare la Q\u0101diriyya, fondata nel XII secolo da \u02bfAbd al-Q\u0101dir al-G\u012bl\u0101n\u012b; la \"Suhrawardiyya\", fondata nel medesimo secolo da \u02bfOmar Suhraward\u012b e da suo zio paterno Ab\u016b l-Naj\u012bb Suhraward\u012b (da non confondere con Shih\u0101b al-D\u012bn Ya\u1e25y\u0101 Suhraward\u012b, \"Shaykh al-Ishr\u0101q\", la cui posterit\u00e0 \u00e8 rappresentata dall'ordine degli \"Ishr\u0101qiyy\u016bn\", bench\u00e9 la loro comunit\u00e0 non abbia un'organizzazione esteriore); la \"Rifa'iyya\", fondata da A\u1e25mad al-Rif\u0101\u02bf\u012b ancora nel XII secolo, come la \"Kubrawiyya\" fondata da Najm al-Din Kubr\u00e0; la \"Shadhiliyya\", fondata da Ab\u016b l-\u1e24asan al-Sh\u0101dhil\u012b nel XIII secolo; la \"Mawlawiyya\", fondata nel XIII secolo da Jal\u0101l al-D\u012bn R\u016bm\u012b di Konya, nota per i suoi dervisci roteanti; la \"Cishtiyya\" fondata da Mu\u02bf\u012bn al-D\u012bn Cisht\u012b e, forse la pi\u00f9 vivace negli ultimi tempi, la \"Naqshbandiyya\", fondata da Bah\u0101\u02be al-D\u012bn Naqshband\u012b, entrambe queste ultime attive dal XIII secolo.\nAltri rami si sono innestati su quelli principali: \u00e8 il caso della \"Jarr\u0101\u1e25iyya\" fondata da Nur al-D\u012bn al-Jarr\u0101\u1e25\u012b (1678-1721): riforma dell'ordine \"Khalwatiyya\" (da cui la denominazione Jerrahi Halveti), fondata da \u02bfUmar al-Khalwat\u012b o, secondo altri, da Muhammad ibn N\u016br al-B\u0101lis\u012b o, ancora, da Ya\u1e25y\u0101 al-Shirw\u0101n\u012b al-B\u0101k\u016bb\u012b.\nDiffusione e caratteri del sufismo.\nIl \"tas\u00e0wwuf\" - che ha in s\u00e9, forte, il concetto dell'esoterismo (da cui andranno per\u00f2 espunti i cascami ideologici che spesso al termine s'accompagnano) - \u00e8 fenomeno trasversale e diffusissimo nell'islam, per quanto poco avvertibile all'occhio laico a causa della grande riservatezza osservata dai praticanti. Il suo grande successo, come nell'ebraismo, deriva in modo tutt'altro che secondario dalla particolare struttura fideistica delle due religioni semitiche, entrambe convinte della letterale Rivelazione ai suoi profeti da parte di Dio della sua precisa volont\u00e0.\nIl \"tasawwuf\" \u00e8 particolarmente diffuso nel sunnismo e assai meno nello sciismo, in cui sono attive infatti solo due confraternite islamiche, la \"Ni\u02bfmatull\u0101hiyya\" e la \"Dhahabiyya\", a fronte delle decine di confraternite sunnite tuttora operanti. Ci\u00f2 dipende essenzialmente dal fatto che, per conoscere Allah e la sua volont\u00e0, lo sciismo pu\u00f2 stabilmente contare sull'attiva opera dei suoi dotti che, se non costituiscono un formale sacerdozio, come nel resto dell'islam, hanno acquistato per\u00f2 un incontestabile profilo di tipo clericale per il fatto che i loro \"\u02bfulam\u0101\u02be\" di maggior dottrina, e in particolar modo i \"Marja' al-taqlid\", sono ispirati in modo ineffabile dall'\"Imam nascosto\". Nell'Islam sunnita la totale mancanza di sacerdozio e di una classe di tipo clericale che possa assolvere alla funzione intermediatrice fra Dio e le sue creature comporta una ricerca di Dio e della sua volont\u00e0 assai pi\u00f9 faticosa e rischiosa.\n\u00c8 dunque perfettamente normale, legittimo e doveroso per il sufismo che il musulmano ricerchi personalmente quale sia la volont\u00e0 di Dio, obbedire alla quale permette di evitare il peccato che, nell'islam, altro non \u00e8 se non la disubbidienza alle sue disposizioni (tant'\u00e8 vero che \"muslim\", \"musulmano\", significa proprio \"chi si assoggetta alla volont\u00e0 di Dio\").\nUn metodo che si pu\u00f2 validamente affiancare al recepimento di quanto suggerito dagli \"\u02bfulam\u0101\u02be\" \u00e8 perci\u00f2 quello dell'indagine personale, da conseguire tramite una lunga disciplina spirituale e mentale che - senza far trascurare lo studio della dottrina esoterica ufficiale - possa aprire la via esoterica verso Dio (il termine \"\u1e6dar\u012bqa\" ha questo significato, oltre a significare confraternita islamica), per imboccare e percorrere la quale sar\u00e0 necessaria l'opera educativa di un maestro che funga da guida.\nIl sufismo rappresenta l'atteggiamento pi\u00f9 individualistico della \"pietas\" musulmana, la quale si \u00e8 manifestata, oltre che in questa forma mistica, anche come protesta - con gli sciiti - e in forme pi\u00f9 storicizzate, come nell'opposizione delle sette religiose contro i marwanidi, fedeli a Marw\u0101n b. al-\u1e24akam, califfo in Siria dal 684 al 685 imposto dalla trib\u00f9 dei B. Kalb al posto di \u02bfAbd All\u0101h b. al-Zubayr. Dato che quest'ultimo era il legittimo successore di Yazid I, Marw\u0101n fu da alcuni considerato un anti-califfo e pertanto contestato.\nLa \"shah\u0101da\", uno dei pilastri dell'islam, ovvero l\u2019affermazione che \u201cnon vi \u00e8 divinit\u00e0 se non Dio\u201d viene interpretata dai sufi in modo radicale, come \u201csolo la Realt\u00e0 assoluta \u00e8 reale\u201c, ovvero \u201csolo Dio \u00e8 reale\u201d, \u201csolo Dio \u00e8\u201d. \u00c8 la dottrina dell\u2019 \u201cUnit\u00e0 dell\u2019Essere\u201d: non vi \u00e8 nulla fuorch\u00e9 l\u2019Essere infinito, il che implica che l\u2019esperienza comune del mondo e le individualit\u00e0 separate siano una mera illusione. Tale dottrina \u00e8 stata paragonata al non-dualismo dell\u2019Advaita Vedanta.\n\u00c8 vero che certe scuole di pensiero, persiane in particolare, svolsero una funzione di catalizzatore delle potenzialit\u00e0 mistiche dell'islam. Ma il sufismo resta il \"vero\" cuore dell'Islam e lo si ritrova in tutto il mondo islamico come la pi\u00f9 pura dimensione interiore:\nPer i sufi, il grande e unico maestro resta il profeta Maometto, che trasmise ai suoi compagni la \"b\u00e1raka\" (che significa 'benedizione') ricevuta da Dio; questi a loro volta la tramandarono alle generazioni successive, creando cos\u00ec la catena iniziatica, la cosiddetta \"silsila\". Tutti gli autentici ordini sufi sono legati l'uno all'altro in questa catena.\nLe riunioni spirituali sufi sono cos\u00ec descritte, con parole attribuite al Profeta: \"Chiunque si riunisca con altri per invocare il nome di Dio, verr\u00e0 circondato da angeli e dal furore divino, la pace scender\u00e0 su di loro e Dio ricorder\u00e0 questa assemblea\".\nNella \"silsila\" dei sufi, anche \u02bfAl\u012b ibn Ab\u012b \u1e6c\u0101lib, cugino e genero del profeta Maometto, ha un ruolo fondamentale, indipendentemente dalla sua importanza come primo imam degli sciiti. Viene infatti considerato fonte di dottrina esoterica subito dopo il Profeta, ma soprattutto \u00e8 portatore di una concezione particolarmente intensa della \"pietas\" musulmana, insieme alla nobilt\u00e0 d'animo e alla profonda conoscenza che distinguono gli sciiti dai sunniti.\nL\u2019espressione artistica e sapienziale dei Sufi.\nUn aspetto essenziale del sufismo, che non riguarda esclusivamente le questioni di natura teologica, riguarda il ruolo e l\u2019importanza assunta dai Sufi nella diffusione della cultura e delle sublimi espressioni artistiche musulmane. Buona parte delle figure di spicco della cultura musulmana erano Sufi che si sono dedicati alla poesia (vedi Gialal al-Din Rumi, \u2018Omar Khayyam ecc.), alla filosofia, alla calligrafia, alla matematica e alla scienza. Ma anche all\u2019architettura con la costruzione di palazzi e moschee utilizzando la perfezione dei calcoli e delle proporzioni in sezione aurea direttamente connessi alla simbologia esoterica sufi.\nLa geometria, cos\u00ec come i numeri mantengono una valenza bipolare che manifesta gli opposti in natura: \nI sette gradi di elevazione a Dio.\nIl sufismo prevede sette distinti livelli di evoluzione dell'essere atti ad avvicinarsi alla comprensione e all'essenza Divina.\nA sua volta a questi sette gradi sono associati dei simboli: suono, luce, numero (geometria, costruzione, sezione aurea), lettera (significati segreti dei nomi, costruzione grammaticale), parola (dhikr, Nomi di Dio, Santo Corano), simbolo, ritmo e simmetria. Ad essi inoltre sono associati sette colori percepiti dagli iniziati nel corso delle fasi evolutive: nero grigio, azzurro, rosso, bianco, giallo, nero luce, verde smeraldo.\nMaestri sufi.\nIl primo grande nome di sufi \u00e8 quello di al-\u1e24asan al-Ba\u1e63r\u012b (642-728). Di lui nulla ci \u00e8 pervenuto, se non tramite le citazioni di altri autori. Nato a Medina, figlio di genitori entrambi persiani, si stabil\u00ec a Bassora, dove divenne famoso per la sua profonda preparazione culturale e attrasse a s\u00e9 molti seguaci e studenti. Era l'epoca omayyade e la sua mente fu un crogiolo di intuizioni teologiche, mistiche e giuridiche che, pi\u00f9 tardi, sarebbero confluite in discipline diverse. \u00c8 una figura importantissima nella trasmissione dei vari \"\u02bea\u1e25\u0101d\u012bth\", perch\u00e9 conobbe personalmente molti compagni del Profeta. Gran parte delle catene iniziatiche sufi passano per lui. \u00c8 anche famoso per aver affermato che il mondo \u00e8 un ponte sul quale si passa, ma su cui non conviene costruire nulla. Le prescrizioni da lui dettate ai discepoli erano particolarmente severe e improntate a una rinuncia quasi totale del mondo e dei beni terreni, al superamento delle passioni e alla ricerca di una vita moderata. Grande sostenitore del digiuno, si dice che si stupisse non di come la gente si perdeva, ma di come potesse essere salvata.\nAltri nomi di sufi famosi sono al-Junayd (m. 910), \u02bfAbd al-Q\u0101dir al-Gil\u0101n\u012b (m. 1166), Ab\u016b Madyan Shu\u02bfayb (m. 1198) e l'im\u0101m al-Sh\u0101dhil\u012b (m. 1258). Quest'ultimo escogit\u00f2 un approccio intellettuale al sufismo.\nAltri grandi teorici furono Ibn \u02bfArab\u012b, del secolo XIII, le cui capacit\u00e0 dialettiche non riuscirono a scalfire minimamente l'intensissima dimensione spirituale espressa da al-\u1e24asan al-Ba\u1e63r\u012b; Gial\u0101l al-D\u012bn al-Rum\u012b, al-J\u012bl\u012b, al-Ghazali, Ibn \u02bfA\u1e6d\u0101\u02be All\u0101h Iskandar\u012b: tutti costoro hanno lasciato abbondante materiale scritto accanto agli insegnamenti orali, da cui \u00e8 possibile desumere la dottrina sufi nella sua interezza.\nL'uomo di punta del sufismo fu comunque al-Ghazali (m. 1111), il grande teologo dell'islam, al contempo giurista e sufi riconosciuto. Nella sua opera \"al-Munqidh min al-dalal\" (il salvatore dall'errore) descrive il proprio interesse per il sufismo in questi termini: \"Quando rivolsi il mio interesse verso il sufismo, sapevo che non avrei potuto percorrerlo tutto senza sperimentare sia la dottrina che la pratica e che il senso fondamentale di tale insegnamento consiste nel superare gli appetiti della carne, liberandosi da ogni cattiva disposizione e brutta qualit\u00e0. Solo cos\u00ec, infatti, il cuore \u00e8 libero di essere posseduto da Dio. Sapevo anche che il mezzo per liberare il cuore da ogni male \u00e8 il \"dhikr Allah\" e la concentrazione di ogni pensiero su di Lui. Ci\u00f2 che accadde fu che la dottrina mi risult\u00f2 pi\u00f9 semplice della pratica, cosicch\u00e9 cominciai ad imparare le regole dei loro libri e i detti degli \"shaykh\", finch\u00e9 ne seppi a sufficienza e mi resi perfettamente conto che ci\u00f2 che \u00e8 veramente caratteristico di questa dottrina non pu\u00f2 essere imparato, ma pu\u00f2 solamente essere raggiunto per esperienza diretta e immediata, attraverso l'estasi e la trasformazione interiore. (...) non c'era modo di raggiungere la conoscenza vera del sufismo se non conducendo una vita mistica. Ma gli interessi mondani mi pressavano da ogni parte.\"\nA questo punto della sua vita, al-Ghazali si confina per due anni in una stanza della moschea maggiore di Damasco, lasciando ogni cura del mondo: insegnamento, figli e amicizie. Il \"Munqidh min al-dalal\" descrive questa ricerca interiore, mentre la \"I\u1e25y\u0101\u02be \u02bful\u016bm al-d\u012bn\" (La rivivificazione delle scienze religiose) \u00e8 la sua summa sulle religioni. Al-Ghazali giunger\u00e0 alla conclusione che i sufi sono i veri eredi del Profeta, essendo gli unici che potevano raggiungere la conoscenza diretta di Dio, ma questa conoscenza era viabile solo attraverso la mediazione della teologia e della legge. Perci\u00f2 egli ne divenne il pi\u00f9 strenuo sostenitore.\nGrazie a lui, l'islam risolse la contraddizione intellettuale esistente tra mistica, teologia e questioni legislative.\nContrasti nell'ambito del mondo musulmano.\nLa grande diffusione del sufismo non \u00e8 tuttavia sempre vista di buon occhio dai musulmani ortodossi che ne sospettano talora una deriva antinomistica che porterebbe a trascurare il dispositivo formale della Legge religiosa in modo considerato arbitrario e peccaminoso. Soprattutto nel mondo sciita il sufismo \u00e8 particolarmente osteggiato per il fatto che lo shaykh tende a sostituirsi all'Imam e in particolar modo all'Imam nascosto come maestro e guida interiore.\nInoltre bisogna rimarcare il fatto che le tar\u00eeq\u00e2t sciite non hanno alcuna organizzazione esterna o denominazione in quanto l'iniziazione \u00e8 personalmente conferita da uno shaykh e ci\u00f2 sfugge a qualsiasi forma di accentramento, ossia uno dei cardini dello sciismo che fa capo alla figura dell'Ayatollah.\nIn questo contrasto di antica data \u00e8 da annoverare l'episodio pi\u00f9 grave mai avvenuto contro la comunit\u00e0 sufi il 24 novembre 2017 a Arish in Egitto con il massacro di oltre 300 fedeli da parte di gruppi islamici. Questo attacco dei fondamentalisti neo-kharigiti ai sufi \u00e8 singolare, visto che l'interpretazione chiusa del Corano si \u00e8 sviluppata solo dal IV secolo dopo l'Egira, proprio con la diffusione delle convinzioni di al-Ghazali, che cercava di conciliare ortodossia islamica e sufismo (col suo L'incoerenza dei filosofi - Tah\u0101fut al-Fal\u0101sifa\u02b0). Nei 4 secoli precedenti infatti l'interpretazione coranica era aperta (il Bab al-Ijtihad era aperto, la porta dell'interpretazione era aperta) e vennero sviluppate le 4 scuole (maddhab) sunnite, lo sciismo e l'ibadismo. Dopodich\u00e9 quando apparentemente tutti i casi logici sono stati coperti dalla teologia (kalam) si \u00e8 assunto che ormai le interpretazioni successive non avrebbero avuto alcun valore n\u00e9 rilevanza giuridica. Questo cambio di atteggiamento inizi\u00f2 con al-Ghazali, che concili\u00f2 il sufismo con l'ortodossia espellendo l'aristotelismo, e Averro\u00e8 cerc\u00f2 invano di fermarlo (col suo Incoerenza della Incoerenza - Tahafut al-Tahafut). In realt\u00e0 al-Ghazali criticava l'interpretazione di Avicenna di Aristotele, non Aristotele che diceva cose diverse, secondo Averro\u00e8. Si veda la sezione Opere nella voce al-Ghazali.\nLetteratura del sufismo.\nIl sufismo ha prodotto nei secoli una letteratura molto vasta che si \u00e8 espressa principalmente nell'ambito della letteratura araba e della letteratura persiana, ma ha trovato espressione anche in molte altre lingue (turche, indiane, maleo-indonesiane ecc.). Tra i generi coltivati si annoverano: i libri devozionali (preghiere, meditazione, esercizi spirituali ecc.); i testi agiografici, contenenti le biografie e le sentenze dei sufi pi\u00f9 noti; i testi che illustrano le dimore o stazioni della via spirituale; infine, i trattati teorici di vario argomento, spesso di natura apologetica. Un'altra tipica espressione del sufismo \u00e8 nella letteratura in versi che annovera poeti di prima grandezza sia di espressione araba (Ibn al-Farid, Ibn 'Arabi) che persiana (Farid al-Din al-Attar, Rumi, Hafez, Gohar Shahi). Vedasi in proposito la bibliografia.\nBibliografia.\nTesti introduttivi in italiano: \nIntroduzioni di autori musulmani e simpatizzanti: \nStudi classici sull'argomento:\nAltri studi su argomenti pi\u00f9 particolari: "}
{"id": "112420", "revid": "33689", "url": "https://it.wikipedia.org/wiki?curid=112420", "title": "Pikmin", "text": " \u00e8 un videogioco uscito nel 2002 per Nintendo GameCube.\nDi Shigeru Miyamoto, \u00e8 un prodotto atipico, una sorta di gioco strategico in tempo reale. Lo scopo del gioco \u00e8 impersonare il capitano spaziale Olimar e recuperare i trenta pezzi della sua navicella sparsi in un pianeta sconosciuto servendosi dell'aiuto dei \"Pikmin\", piccoli esseri che popolano i prati e che cooperano fra di loro per compiere svariate missioni. L'ambientazione adottata \u00e8 la Terra in un futuro post apocalittico. Nel 2009 \u00e8 uscito New Play Control! Pikmin, un adattamento per Nintendo Wii del videogioco Pikmin.\nNel 2004 \u00e8 uscito un seguito, \"Pikmin 2\", nel 2013 il terzo capitolo, \"Pikmin 3\" e nel 2017 lo spin-off \"Hey! Pikmin\".\nTrama.\nIl capitano spaziale Olimar del pianeta Hocotate sta viaggiando nello spazio con la sua navicella Dolphin, quando lo scontro con un meteorite lo costringe ad un atterraggio su un pianeta sconosciuto. La sua navicella si distrugge in molti pezzi, e lo scopo del gioco \u00e8 appunto radunarli per ricostruire la Dolphin. Olimar sar\u00e0 aiutato nel suo scopo dai \"Pikmin\", piccole creaturine che il capitano pu\u00f2 estrarre dalla terra; infatti, il corpo degli esserini corrisponde alla radice del fiore che spunta dalla terra. I Pikmin possono seguire Olimar, aiutandolo nel suo scopo di radunare i pezzi entro 30 giorni, ovvero la durata del sistema di sopravvivenza del capitano (per lui l'ossigeno \u00e8 tossico). I pezzi sono 30 ma non tutti sono necessari per partire. I Pikmin aiutano Olimar abbattendo i muretti, costruendo ponti di fortuna sui ruscelli, trasportando oggetti e persino abbattendo i nemici (bruchi, rane ed altri insetti). Infine dovranno vedersela contro il capo degli insetti, il Bulbico Imperiale, che possiede l'ultimo pezzo.\nIl finale del gioco varia a seconda se si riescono a recuperare i pezzi dell'astronave oppure no; se si raccolgono pezzi a sufficienza, Olimar riuscir\u00e0 a partire e tornare sul suo pianeta, dovendo per\u00f2 abbandonare nostalgicamente i Pikmin chiedendosi se li potr\u00e0 mai rivedere in futuro (se si raccolgono tutti e 30 i pezzi viene anche mostrato che questi hanno imparato a sconfiggere ogni predatore anche senza Olimar). Se non si raccolgono pezzi a sufficienza per far decollare l'astronave, Olimar tenter\u00e0 di partire, ma precipiter\u00e0 nuovamente nel pianeta e morir\u00e0 per tossicit\u00e0 dell'ossigeno dopo che il sistema di supporto vitale della sua tuta spaziale smette di funzionare; i Pikmin, di seguito, raccolgono il corpo di Olimar e lo portano alla Cipolla, la quale lo fa diventare un \"Olimin\".\nModalit\u00e0 di gioco.\nIl gameplay del gioco si basa sui Pikmin: Olimar avr\u00e0 controllo su di essi e potr\u00e0 dare loro ordini fischiando sul suo fischietto. Per recuperare le trenta parti della sua nave spaziale (venticinque essenziali pi\u00f9 cinque non necessarie), avr\u00e0 infatti bisogno del loro aiuto, e potr\u00e0 lanciarli addosso ai nemici per ucciderli, ma se nessuno di loro lo sta seguendo, pu\u00f2 sferrare pugni per attaccare. Le \"Cipolle\", delle misteriose forme di vita scoperte all'inizio del gioco, rilasciano semi dai quali nascono i Pikmin, divisi in rossi, blu e gialli, ciascuno con le proprie caratteristiche, e portare i cadaveri dei nemici l\u00ec far\u00e0 nascere altri Pikmin, mentre altri possono essere estratti dal suolo. Olimar pu\u00f2 portare con s\u00e9 fino a un massimo di 100 Pikmin alla volta, ma li potr\u00e0 lasciare alle Cipolle. Il gioco ha un limite di tempo di trenta giorni per recuperare le parti della Dolphin, ognuno con un limite di tempo di circa tredici minuti di gioco dalle 7:00 alle 19:00: quando il sole sta per tramontare, Olimar deve portare i Pikmin alle Cipolle o radunarli, altrimenti li perder\u00e0, dato che verranno mangiati nella notte. Alla fine del conto alla rovescia, il giorno finisce e la Dolphin andr\u00e0 nella bassa orbita del pianeta assieme alle Cipolle fino all'alba del nuovo giorno. I Pikmin sono molto fragili, e a causa dei nemici e dei pericoli, possono morire facilmente se il giocatore non fa attenzione. Se tutti i Pikmin di un tipo muoiono, si verificher\u00e0 un'estinzione parziale, e se non ne rimane pi\u00f9 nessuno, si verificher\u00e0 un\"'estinzione di Pikmin\" e il giorno finir\u00e0 immediatamente. Il giorno dopo, le Cipolle faranno uscire un seme dal quale uscir\u00e0 un nuovo Pikmin per tipo, costringendo Olimar a rigenerare da zero il suo esercito e a stare molto attento ad occuparsi di loro, o potrebbe verificarsi un'altra estinzione.\nOlimar ha una sua barra della vita, che indica la resistenza della sua tuta spaziale, e se la barra si svuota, verr\u00e0 sconfitto e dovr\u00e0 tornare alla sua astronave per riparare la sua tuta, mettendo fine prematuramente alla giornata, e i Pikmin che erano con lui in quel momento andranno persi.\nI Pikmin.\nI Pikmin sono delle creature vegetali con caratteristiche umane che nascono da semi rilasciati da piante chiamate da Olimar \"Cipolle\". Le Cipolle hanno tre gambi con i quali si sostengono sul terreno ed un fiore posto sopra di esse che consente loro di sollevarsi in aria. Dentro le cipolle vengono custoditi i Pikmin durante la notte. I semi rilasciati dalla Cipolla si piantano da soli nel terreno, crescono e diventano dei Pikmin. Olimar pu\u00f2 strappare i Pikmin da sotto il terreno afferrandoli per il gambo che spunta dalla loro testa. In cima a questo gambo \u00e8 posta una foglia, che pu\u00f2 germogliare e diventare un bulbo e in seguito un fiore col passare del tempo. I Pikmin con un fiore in testa sono molto pi\u00f9 veloci e forti rispetto a quelli con la sola foglia. I Pikmin si nutrono anche di nettare, che fa sbocciare immediatamente la loro foglia. Una volta morti, dai Pikmin pu\u00f2 cadere un seme. I Pikmin possono trasportare delle \"pillole\" colorate sino alle cipolle e trasformarle cos\u00ec in altri Pikmin, ci\u00f2 avviene anche con i nemici, che una volta abbattuti vengono considerati alla stregua di cibo e vengono anch'essi trasportati alle Cipolle. In \"Pikmin\" esistono tre tipi di Pikmin (diventati cinque in \"Pikmin 2\" e sette in \"Pikmin 3\"):\nAmbientazione.\nAnche se non \u00e8 dichiarato esplicitamente all'interno del gioco, il pianeta in cui si svolge \u00e8 la Terra in un futuro post-apocalittico in cui l'umanit\u00e0 si \u00e8 estinta. Questo \u00e8 stato confermato nel numero 278 della rivista di videogiochi Nintendo Power e in un'intervista al creatore Shigeru Miyamoto. Sul pianeta vi \u00e8 infatti ossigeno e presenza di acqua, e nelle ambientazioni appaiono molti vegetali terrestri (trifogli, poe, alberi, ecc.). Molti nemici sono simili ad insetti e rettili terrestri come scarabei, formicaleoni, girini e rane, lasciando intendere che la Terra \u00e8 ora abitata da vegetali, fiori, insetti e rettili evoluti o mutati da radiazioni. L'ambientazione pu\u00f2 essere comunque considerata un mondo in miniatura poich\u00e9 Olimar in unit\u00e0 di misura terrestri non supera i 2\u00a0cm di altezza.\nUno dei pezzi dell'astronave \u00e8 un contatore Geiger costantemente in azione, implicando che vi \u00e8 una forte e costante radiazione sul pianeta. Questo potrebbe spiegare il motivo per cui non ci sono pi\u00f9 esseri umani e perch\u00e9 l'aspetto di tutte le creature terrestri \u00e8 cambiato. In \"Pikmin 2\" compaiono nelle varie ambientazioni oggetti distrutti appartenenti alla societ\u00e0 umana prima che scomparisse. Nel secondo sequel \"Pikmin 3\" si pu\u00f2 vedere che i continenti terrestri hanno preso la forma della Pangea Ultima, il che significa che il gioco \u00e8 ambientato 250 milioni di anni nel futuro.\nCritica.\nIl gioco venne ritenuto ottimo dalla critica. I recensori del sito \"IGN\" diedero un \"9.1\" al gioco, impressionati dall'uso delle texture e dalla musica orchestrata. Il gameplay fu acclamato per essere adatto a diversi tipi di giocatori. L'unica pecca \u00e8 il limite di tempo dei 30 giorni del gioco in cui bisogna raccogliere i pezzi della navicella. Questo aspetto venne cambiato in \"Pikmin 2\". Sulla versione per Nintendo Wii \"New Play Control! Pikmin\", uscita nel 2009, la stessa \"IGN\" conferm\u00f2 dando un 8.\nSerie.\n\"Pikmin 2\", il seguito del gioco pubblicato nel 2004, venne apprezzato maggiormente dai giocatori e dalla critica. Il gioco include lo stesso concetto di base, con l'aggiunta di una modalit\u00e0 a due giocatori, due nuovi colori di Pikmin, le grotte e venne rimosso il limite di trenta giorni presente nel primo.\nNel 2013 usc\u00ec un nuovo titolo della serie intitolato \"Pikmin 3\", disponibile per Wii U; contiene anch'esso due nuovi tipi di Pikmin e non ha Olimar come personaggio utilizzabile.\nNel 2017 \u00e8 uscito uno spin-off intitolato \"Hey! Pikmin\" e disponibile per Nintendo 3DS."}
{"id": "112421", "revid": "767487", "url": "https://it.wikipedia.org/wiki?curid=112421", "title": "Malice Mizer", "text": "I Malice Mizer (reso graficamente come MALICE MIZER) sono un gruppo musicale visual kei giapponese fondato nel 1992 ed ufficialmente in pausa a tempo indeterminato dal 2001.\nSono uno dei gruppi pi\u00f9 importanti e maggiormente influenti della scena visual kei giapponese sia per la musica sia per il look, entrambi drasticamente variati durante le loro molteplici e diversificate fasi artistiche. Dopo una serie di problemi, il gruppo \u00e8 ora in pausa indeterminata e i membri proseguono le loro carriere come solisti.\nConcept.\nCome comunemente accade nel visual kei, la band basa la propria poetica su un concept artistico, che in questo caso \u00e8 la domanda esistenziale , la cui risposta \u00e8 \u00abun essere basato sulle caratteristiche della malizia e della miseria\u00bb. Da queste due parole, tradotte in francese, proviene anche il nome del gruppo, che nelle sue opere cerca di investigare i modi in cui la malizia e la miseria si dimostrano nella vita.\nStoria.\nTetsu era (1992~1994).\nLa band viene fondata a Tokyo nel 1992 da Mana e K\u00f6zi, che si conobbero in un locale karaoke dove entrambi lavoravano. Entrambi uscivano da piccole esperienze musicali precedenti non appaganti e desideravano portare avanti un discordo musicale preciso e definito; i due trovano un'intesa fra di loro e decidono di inaugurare il progetto Malice Mizer. La prima formazione \u00e8 composta da Tetsu come cantante, Mana e K\u00f6zi alla chitarra ed al sintetizzatore, Gaz alla batteria e Yu~ki al basso.\nDurante la Tetsu era i loro stile era un misto di visual kei anni ottanta, darkwave, bossa nova e influenze di musica classica.\nIl loro primo lavoro fu un brano per la raccolta \"Brain Trash\", \"Speed of Disperate\", nel 1993, e poco tempo dopo Gaz lasci\u00f2 il gruppo per entrare nei KneuKlid Romance e il batterista dei KneuKlid Romance, Kami, entr\u00f2 a far parte dei Malice Mizer; l'unico brano conosciuto con Gaz alla batteria \u00e8 dunque quello contenuto in \"Brain Trash\". Nel 1994 realizzarono il loro primo album, \"memoire\", con l'etichetta discografica indie che Mana aveva appena fondato, la . Successivamente ripubblicarono l'album (con la bonus track \"Baroque\") chiamandolo \"memoire DX\" (dove \"DX\" sta per \"deluxe\"). Pochi giorni dopo, Tetsu lasci\u00f2 il gruppo iniziando una carriera solista.\nGackt era (1995~1999).\nNel 1995, dopo un anno di inattivit\u00e0 per mancanza di un vocalist, i Malice Mizer reclutarono Gackt come cantante. Sotto la sua influenza le canzoni del gruppo diventarono pi\u00f9 romantiche, incorporando strane influenze di musica classica e testi in francese. Dal punto di vista del look, il gruppo abbandon\u00f2 l'aspetto gotico anni ottanta per dei colorati costumi storici. Nel 1996, realizzarono il loro secondo album, \"Voyage ~sans retour~\". Diventarono sempre pi\u00f9 famosi e nel 1997 firmarono con l'etichetta major Nippon Columbia (divisione nipponica della multinazionale Columbia Records), con cui realizzarono diversi singoli discografici, un breve film muto, \"Verte Aile\", e nel 1998, il loro primo e unico album da major, \"merveilles\". Nel gennaio 1999, Gackt lasci\u00f2 il gruppo per cominciare una carriera solista. I Malice Mizer lasciarono la Nippon Columbia e tornarono con l'etichetta indie di Mana, la Midi: Nette.\nPochi mesi dopo la partenza di Gackt dal gruppo, il batterista Kami mor\u00ec a causa di un aneurisma cerebrale, lasciando alcune canzoni che aveva scritto, che il gruppo pubblic\u00f2 nel mini-album/video boxset Shinwa ~Kami Memorial Box~. Kami non fu mai sostituito, e i Malice Mizer usarono dei batteristi di supporto al suo posto.\nKlaha era (2000~2001).\nNella seconda met\u00e0 del 1999 ed all'inizio del 2000, i Malice Mizer restarono senza un cantante ufficiale; realizzarono qualche singolo e cominciarono a lavorare su un nuovo album. Nell'estate del 2000 realizzarono quello che sarebbe stato il loro ultimo album, Bara no Seidou. Il cantante di supporto a questo disco, Klaha, proviene dai Pride of Mind e diventa cantante e componente ufficiale. Il gruppo abbandon\u00f2 le atmosfere pop del periodo di Gackt per un misto di musica classica, gothic e heavy metal. Nel 2001, all'apice della fama, i Malice Mizer recitarono in un film muto di vampiri, \"Bara no Konrei\", e realizzarono tre nuovi singoli di grande successo; poi i membri del gruppo decisero di prendere strade diverse. La band non si \u00e8 dunque sciolta, ma \u00e8 ancora oggi ufficialmente in sospeso.\nNegli anni a seguire, i componenti dei Malice Mizer si sono occasionalmente ricomposti in occasioni come concerti o ricorrenze, come il 17 luglio 2010 quando Mana, K\u00f6zi e Yu~ki si sono esibiti nell'evento \"Deep Sanctuary II\".\nDiscografia.\nLe specifiche sono indicate fra parentesi \"()\", eventuali note dopo il punto e virgola \";\"."}
{"id": "112422", "revid": "163662", "url": "https://it.wikipedia.org/wiki?curid=112422", "title": "Contratto di lavoro (ordinamento italiano)", "text": "Il contratto di lavoro, nel diritto del lavoro italiano, \u00e8 un tipo di contratto a prestazioni corrispettive, stipulato tra un datore di lavoro (persona fisica, giuridica o ente dotato di soggettivit\u00e0) e un lavoratore (necessariamente persona fisica) per la costituzione di un rapporto di lavoro subordinato, in cui il primo \u00e8 tenuto a corrispondere al secondo una retribuzione, e il secondo \u00e8 tenuto a rendere una prestazione lavorativa subordinata in favore del primo.\nEvoluzione storica.\nIl codice civile italiano non conteneva una specifica disciplina ma solo quella relativa al contratto in generale; limitandosi ad affermare all'art. 2094 gli obblighi di un \"prestatore di lavoro subordinato\".L'art. 1 della legge 18 aprile 1962, n. 230, prevedeva la presunzione della durata di un contratto di lavoro a tempo indeterminato, contemplando tuttavia la possibilit\u00e0 di stipularne anche a tempo determinato solo in certe ipotesi previste dalla stessa legge, diverse innovazioni in tema di contratti di lavoro sono state introdotte a partire dagli anni 1990, con le norme del pacchetto Treu nel 1997 prima e con la legge Biagi del 2003. \nIn seguito Tito Boeri nel 2008 sugger\u00ec l'introduzione di un \"contratto unico di inserimento\" a tempo indeterminato a tutele progressive recepite dal disegno di legge presentato da Paolo Nerozzi nel 2010: 6 mesi di prova con libert\u00e0 di licenziare senza preavviso e indennizzo, da 6 mesi a 3 anni un periodi di inserimento con l'obbligo di formazione, il licenziamento con preavviso di un mese e tutela reale con un'indennit\u00e0 pari a due settimane per ogni trimestre di lavoro e nullit\u00e0 dei licenziamenti discriminatori o lesivi di diritti fondamentali, e infine l'applicazione della tutela reale oltre i tre anni.Tutti i contratti di lavoro esistenti non sarebbero dovuti soppressi, ma dovrebbero adeguarsi alle novit\u00e0 introdotte.. Il nuovo schema si rivelava tuttavia rispetto alla legge attuale che prevede il pagamento di tutte le mensilit\u00e0, ben superiore a 6 mensilit\u00e0, fino allo scadenza del contratto a tempo determinato, recesso dal datore prima del termine contrattuale, e contestualmente la conversione a tempo indeterminato di tutte le forme contrattuali che nascondano rapporti di lavoro dipendente.\nSignificative innovazioni sono state poi apportate dalla riforma del lavoro Fornero del 2012 e con l'emanazione del \"Jobs Act\" del governo Renzi, tra il 2014 ed il 2015. Tali norme, pur ribadendo che il contratto a tempo indeterminato costituisca la forma comune del rapporto di lavoro, hanno introdotto importanti novit\u00e0; come ad esempio il d.lgs. 4 marzo 2015, n. 23 che ha introdotto e normato il \"contratto a tempo indeterminato a tutele crescenti\".\nDescrizione generale.\n\u00c8 un contratto in virt\u00f9 del quale il lavoratore \u00e8 obbligato a lavorare al servizio del datore di lavoro (lavoro dipendente o subordinato) ed il datore di lavoro a pagare una retribuzione stabilita a tempo o a cottimo, oltre che una quota di contributi previdenziali. In assenza di regolare contratto di lavoro registrato tra le parti si parla di lavoro nero.\nSi configura come un contratto tipico e nominato (cio\u00e8 individuato e disciplinato dalla legge), bilaterale, sinallagmatico e normalmente oneroso, essendo tuttavia possibile, seppur raramente, che la prestazione lavorativa sia resa a titolo gratuito ove vi siano vincoli tali di solidariet\u00e0, comunanza di ideologia ecc. da consentirlo. Ad esempio, si presume gratuito il lavoro prestato nella famiglia o nell'impresa familiare, salvo il diritto al mantenimento e alla partecipazione agli utili (art. 230 bis c.c.).\nIl contratto di lavoro individuale pu\u00f2 prevedere clausole che indicano giuste cause o giustificati motivi di recesso, oltre a quelli tipizzati nell'eventuale contratto collettivo di riferimento, e da questo non esplicitamente vietate.\nTipologie previste.\nIl contratto di lavoro subordinato \u00e8 di norma a tempo indeterminato, ma, ove ricorrano determinate condizioni di legge, pu\u00f2 prevedere anche l'apposizione di un termine finale della durata, e in tal caso si parla di contratto di lavoro a tempo determinato.\nUn particolare tipo di contratto a termine era il contratto a progetto, caratterizzato per\u00f2 da parasubordinazione e strettamente legato, quanto alla durata, alla realizzazione di uno specifico progetto.\nIn base alla durata dell'orario di lavoro, invece, il contratto di lavoro subordinato pu\u00f2 essere anche a a tempo parziale (o \"part-time\"). In tal caso la durata dell'orario di lavoro giornaliero o settimanale \u00e8 inferiore all'orario pieno previsto dalla legge o dal contratto collettivo di riferimento.\nGli elementi principali.\nLe parti.\nIl contratto di lavoro dipendente si costituisce attraverso il consenso delle parti (accordo). In precedenza la legge stabiliva in 15 anni, et\u00e0 abbassata a 14 per date attivit\u00e0, come le agricole, ed elevata a 16 per certi lavori pesanti o pericolosi, l'et\u00e0 minima per l'inizio dell'attivit\u00e0 lavorativa.\nLa capacit\u00e0 giuridica, necessaria per stipulare validamente un contratto di lavoro da parte del prestatore si acquista al raggiungimento dell'et\u00e0 minima per l'ammissione al lavoro, elevata dal 1\u00ba gennaio 2007 dalla legge finanziaria 2007, del 27 dicembre 2006 n. 296, art. 1 comma 622, al compimento del 16\u00ba anno di et\u00e0. (caso del minore emancipato) sebbene la riforma Gelmini del 2008 preveda che l'obbligo scolastico possa finire a 15 anni.\nLa causa.\nLa causa del contratto di lavoro \u00e8 lo scambio tra il lavoro (intellettuale o manuale) prestato in posizione subordinata e la retribuzione. Dal contratto derivano pertanto due obbligazioni speculari: quella del datore di lavoro di corrispondere la retribuzione dovuta, e quella del lavoratore subordinato di prestare la propria opera \"alle dipendenze e sotto la direzione\" del datore (art. 2094 c.c.).\nLa dottrina oggi prevalente collega alla causa del contratto anche l'obbligo del datore di fornire un ambiente di lavoro sicuro. L'obbligo di sicurezza, sebbene imposto dalla legge (art. 2087 c.c.; d.lgs. 81/08), viene cos\u00ec configurato come una precisa obbligazione contrattuale posta in capo al datore di lavoro.\nLa forma.\nL'ordinamento italiano non prevede una particolare forma per il contratto di lavoro, che pu\u00f2 pertanto essere concluso anche oralmente o per atti concludenti alla luce del principio generale di libert\u00e0 della forma. La forma scritta pu\u00f2 tuttavia essere imposta dalla contrattazione collettiva o dalla legge. Per previsione di legge sono ad esempio necessarie particolari forme nei seguenti casi:\nAi sensi dell'art. 36-bis del decreto-legge 4 luglio 2006, n. 223 - convertito in legge 4 agosto 2006, n. 248 - in caso di assenza di comunicazioni e di contratto il lavoratore viene considerato \"irregolare\" a pena di sanzioni amministrative.\nL'oggetto.\nL'oggetto del contratto di lavoro \u00e8 costituito dalla prestazione lavorativa (manuale o intellettuale) e dalla retribuzione che il datore di lavoro ha l'obbligo di corrispondere come controprestazione. La concreta prestazione lavorativa \u00e8 determinata contrattualmente, nel senso che il lavoratore deve essere adibito alle mansioni per le quali \u00e8 stato assunto, mansioni che vengono specificate nella lettera di assunzione. L'oggetto del contratto, oltre ad essere determinato o determinabile, deve altres\u00ec essere lecito e possibile (artt. 1346 c.c.), pena la nullit\u00e0 del contratto (art. 1418 c.c.). La prestazione dedotta in contratto non pu\u00f2 quindi risolversi in un'attivit\u00e0 impossibile (di fatto o di diritto), n\u00e9 pu\u00f2 porsi in contrasto con norme imperative, con l'ordine pubblico o con il buon costume.\nQuanto alla retribuzione, essa \u00e8 normalmente quantificata, direttamente o indirettamente, dal contratto collettivo di lavoro di settore. L'art. 37 della Costituzione pone il divieto di discriminazione nei confronti di lavoratrici donne e lavoratori minori, stabilendo che, a parit\u00e0 di lavoro, spetti a questi soggetti la medesima retribuzione dei lavoratori adulti di sesso maschile.\nObbligo di fedelt\u00e0.\nIn base alla legge (art. 2105 c.c.), il lavoratore non deve trattare affari, per s\u00e9 o per altri, in concorrenza con il datore di lavoro, n\u00e9 divulgare informazioni che possano pregiudicarne l'attivit\u00e0. La legge (art. 2125 c.c.) consente inoltre al datore di lavoro di tutelarsi anche dopo la cessazione del rapporto di lavoro, prevedendo la possibilit\u00e0 di stipulare con il lavoratore un apposito \"patto di non concorrenza\", in forza del quale il datore di lavoro si obbliga a corrispondere una somma di denaro al lavoratore e questi, a sua volta, si obbliga a non svolgere attivit\u00e0 concorrenziale con quella del proprio datore una volta cessato il rapporto.\nIl patto di non concorrenza pu\u00f2 essere perfezionato sia all'atto della stipula del contratto di lavoro, sia nel corso del rapporto, sia, infine, al momento della sua cessazione. Il patto di non concorrenza deve, a pena di nullit\u00e0, risultare da atto scritto (tale forma \u00e8 qui prevista \"ad substantiam\") e prevedere un corrispettivo in favore del lavoratore (nell'ipotesi in cui il corrispettivo sia irrisorio o troppo modesto rispetto al sacrificio imposto al lavoratore il patto sar\u00e0 comunque nullo). Devono, inoltre, sempre a pena di nullit\u00e0, essere indicati limiti di oggetto, di tempo e di luogo, previsti non come alternativi tra loro. La durata massima del patto di non concorrenza \u00e8 stabilita dalla legge in cinque anni per i dirigenti ed in tre per gli altri prestatori di lavoro (quadri, impiegati e operai). Nel caso in cui venga pattuita una durata maggiore, o non sia stabilita affatto, questa si intende fissata nella misura prevista dalla legge compito di tecnologia. \n= Patto di non concorrenza.\n\u00e8 una clausola contrattuale che pu\u00f2 essere introdotta di comune accordo fra datore e prestatore di lavoro secondo la legge italiana. \nLimita la facolt\u00e0 del prestatore di lavoro di svolgere attivit\u00e0 professionali in concorrenza con l'azienda, a seguito di una cessazione del rapporto di lavoro.\nPeriodo di prova.\nIl contratto di lavoro pu\u00f2 prevedere un periodo di prova, durante il quale ciascuna parte pu\u00f2 recedere senza obbligo di preavviso. La legge richiede la forma scritta, in difetto della quale il patto si ha per non apposto. Oggetto del patto \u00e8 la verifica delle capacit\u00e0 professionali e della personalit\u00e0 del lavoratore. In capo al datore di lavoro \u00e8 posto l'obbligo di permettere l'effettivo svolgimento della prova.\nDurata.\nLa durata del patto \u00e8 stabilita dal contratto collettivo, che solitamente pone il limite di 6 mesi. A prescindere dalle previsioni del contratto collettivo, dopo i 6 mesi risulta applicabile la generale disciplina di tutela contro i licenziamenti illegittimi.\nRecesso.\nDurante il periodo di prova non trova applicazione la disciplina sui licenziamenti: il recesso \u00e8 discrezionale, e non deve essere motivato. Va per\u00f2 precisato che l'unica ragione per cui si pu\u00f2 licenziare \u00e8 il mancato superamento della prova. Di conseguenza, il licenziamento \u00e8 illegittimo se il datore non ha consentito l'esecuzione della prova o se ha licenziato per una ragione discriminatoria. La legge prevede un triplice regime in caso di licenziamento illegittimo intimato durante il periodo di prova:\nIl periodo di prova \u00e8 calcolato come periodo di lavoro effettivo e se il rapporto si trasformi in rapporto a tempo indeterminato al prestatore saranno dovuti anche i contributi previdenziali (non si calcolano ferie, malattie, ecc.).\nLa contrattazione collettiva.\nI contratti collettivi nazionali contengono le declaratorie professionali, che definiscono la mansione di lavoro corrispondente a ciascun livello contrattuale. Il lavoratore pu\u00f2 presentare ricorso per assicurare la corrispondenza fra mansione effettivamente svolta, livello contrattuale e retribuzione. Il giudice del lavoro pu\u00f2 ordinare il riconoscimento di un livello contrattuale, e relativa retribuzione, pertinente con la mansione che il lavoratore svolge, e degli arretrati di stipendio (fra il vecchio e il nuovo livello, pi\u00f9 favorevole) a partire dalla data in cui si accerta che il dipendente ha iniziato a prestare effettivamente tale mansione. Viceversa, se si accerta che il lavoratore \u00e8 adibito a mansioni inferiori a quelle per le quali \u00e8 stato assunto o al suo ultimo livello contrattuale, il giudice pu\u00f2 ordinare il ripristino della precedente mansione, e disporre un risarcimento per il danno biologico, di immagine e patrimoniale derivanti dal demansionamento.\nIl livello contrattuale delimita la responsabilit\u00e0 acquisita e una diversa retribuzione e compiti, questo livello a seconda della categoria lavorativa varia sia come variazione che di nominazione (Lettere o numeri, o lettere e numeri), inoltre ha anche un'influenza regionale. Ad ogni livello contrattuale \u00e8 associato un minimo tabellare. Il salario lordo del lavoratore non pu\u00f2 essere inferiore ai minimi tabellari stabiliti per il proprio livello contrattuale.\nLa tutela giurisdizionale.\nAi sensi del d.lgs. 10 settembre 2003, n. 276, dietro richiesta del datore di lavoro e del lavoratore, il contratto di lavoro pu\u00f2 essere certificato davanti alle commissioni istituite presso le provincie e le direzioni territoriali del tavoro o enti bilaterali, con i relativi effetti civili, amministrativi, previdenziali e/o fiscali. La procedura \u00e8 interamente scritta, pu\u00f2 eventualmente prevedere audizioni, sopralluoghi, integrazioni documentali, se richiesti dall'organo di certificazione. Se certificato, il contratto di lavoro da semplice scrittura privata assume maggiore forza di atto amministrativo, in quanto stipulato alla presenza di entrambe le parti contraenti, si tratta di un \"certificato\", emesso non da un singolo pubblico ufficiale, ma da una commissione che rappresenta \"tutte le amministrazioni\" coinvolte dagli effetti giuridici di tale contratto. Il contratto \u00e8 opponibile dalle parti contraenti, da INPS e INAIL. La certificazione tutela maggiormente le parti contraenti e, nella relazione che accompagna la legge istitutiva, ha dichiaratamente lo scopo di ridurre il contenzioso giuslavoristico:\nPrevio tentativo obbligatorio di conciliazione presso l'organo di certificazione, il giudice del lavoro pu\u00f2 sempre essere adito dalla parti o da terzi per:\nIl comportamento tenuto dalle parti davanti alla commissione di certificazione (anche in sede di conciliazione), pu\u00f2 essere valutatodal giudice del lavoro (art. 80, comma 3).\nIn merito al processo del lavoro, la legge 4 novembre 2010 n. 183 all'art. 30, stabilisce la centralit\u00e0 e il \"valore vincolante\" dei contratti di lavoro e della certificazione, che vengono \"estesi alla generalit\u00e0 degli attori, inclusi i giudici del lavoro, e dei possibili ambiti di intervento, tutti contenziosi in materia di lavoro\". Secondo la norma, dopo i contratti collettivi, il contratto individuale e la certificazione sono le principali fonti di cui tutte le parti e il giudice del lavoro devono tenere conto, si rafforza il loro valore vincolante anche nei confronti del giudice (comma 2), si afferma che la certificazione ha valore vincolante non pi\u00f9 solamente per la qualificazione dei contratti, ma per qualsiasi contenzioso in materia di lavoro. La nuova norma prevede che il giudice del lavoro non possa discostarsi da quanto concordato fra le parti, che il controllo giudiziale si limiti all'accertamento del presupposto di legittimit\u00e0, e non possano essere estese al sindacato di merito delle motivazioni tecniche, organizzative e produttive che motivano l'atto di licenziamento."}
{"id": "112430", "revid": "118955399", "url": "https://it.wikipedia.org/wiki?curid=112430", "title": "Shannara", "text": "Shannara \u00e8 una serie di romanzi high fantasy scritti da Terry Brooks tra il 1977 e il 2020. \u00c8 composta da 34 opere suddivise in otto trilogie, una tetralogia, una dilogia e quattro libri singoli. Ambientata sulla Terra, in un lasso di tempo che parte dal 1997 e che ricopre oltre duemila anni di storia, la serie segue in particolare le vicende della famiglia Ohmsford, erede dell'antica stirpe \"Shannara\". A tutt'oggi la saga \u00e8 considerata il magnum opus dello scrittore statunitense. Dal secondo romanzo, \"Le pietre magiche di Shannara\", \u00e8 stata tratta nel 2016 la serie televisiva \"The Shannara Chronicles\".\nTrama.\nL'ambientazione principale della saga \u00e8 rappresentata da un mondo post apocalittico profondamente sconvolto dalle Grandi Guerre, una terribile serie di conflitti su scala mondiale, durata alcuni decenni, che port\u00f2 alla distruzione dell'attuale civilt\u00e0 tecnologica, aprendo la strada al mondo di Shannara.\nLe Grandi Guerre si svolsero approssimativamente nella seconda met\u00e0 del XXI secolo e furono una combinazione di attacchi chimici, batteriologici e nucleari che coinvolsero tutte le nazioni di un mondo gi\u00e0 irrimediabilmente inquinato e privo di risorse energetiche. La popolazione venne decimata e buona parte dei superstiti sub\u00ec delle mutazioni genetiche permanenti. Le Grandi Guerre, sebbene apparissero ai contemporanei come il frutto di lotte politiche e religiose, in realt\u00e0 furono progettate e gestite in segreto dai demoni, umani malvagi asserviti al Vuoto, il cui unico obiettivo \u00e8 quello di perseguire la distruzione in un perenne scontro con le forze del Verbo. In seguito al conflitto gran parte degli esseri viventi della Terra si estinse, flora e fauna furono trasformate, e gli stessi continenti cambiarono la loro morfologia. L'umanit\u00e0, inoltre, si divise in diverse razze: Umani, Nani, Gnomi e Troll. In questo periodo anche gli Elfi tornarono a mostrarsi. A differenza degli altri popoli, gli Elfi non discendevano dai sopravvissuti alle Grandi Guerre, ma erano in realt\u00e0 una razza a s\u00e9, pi\u00f9 antica degli uomini - risalente ai tempi del mitico regno di Faerie - che era rimasta volutamente nascosta per secoli agli occhi dell'umanit\u00e0.\nNel futuristico ritorno al passato rappresentato nella serie di Shannara, il mondo naturale \u00e8 rifiorito, la magia \u00e8 riapparsa contrapponendosi alla tecnologia delle ere passate, praticamente scomparsa. A vegliare sulle Quattro Terre dalla fortezza di Paranor vi \u00e8 l'ordine dei Druidi. Inizialmente costituito come garante della conservazione del sapere e della pace, con il passare del tempo l'ordine arriv\u00f2 quasi all'estinzione a causa della corruzione portata da Brona: pochi esponenti, tra cui Bremen e Allanon, continuarono ad operare per lo studio e l'insegnamento della magia, mentre gli altri furono eliminati nella prima delle tre Guerre delle Razze. I protagonisti dei vari cicli sono gli esponenti della famiglia Ohmsford, i quali, ultimi detentori di tracce di magia elfica in quanto discendenti di Jerle Shannara, sono di volta in volta chiamati a misurarsi con missioni di grande importanza per la sopravvivenza delle Quattro Terre.\nOpere.\nCicli.\nL'elenco delle opere di seguito presentato si riferisce alla fabula, cio\u00e8 alla sequenza cronologica degli eventi della saga, che differisce dall'ordine di pubblicazione delle opere stesse.\n\"Ciclo del demone\".\nQuesta trilogia \u00e8 notoriamente la pi\u00f9 singolare della produzione di Brooks. Essa \u00e8 ambientata nel mondo contemporaneo, nello specifico la societ\u00e0 nordamericana di fine XX secolo. Protagonista della saga \u00e8 Nest Freemark, una ragazza dotata di invidiabili capacit\u00e0 atletiche e di poteri magici ereditati dalle donne della famiglia sue antenate. Per via di questa magia innata, la ragazza \u00e8 oggetto di contesa tra i servitori del Verbo, tra cui il co-protagonista John Ross, e i demoni del Vuoto.\nLe vicende del Verbo e del Vuoto sono state riprese da Brooks nella trilogia \"La genesi di Shannara\", che unisce questa saga con tutte le successive, narrando il declino definitivo della societ\u00e0 moderna che dalle sue ceneri far\u00e0 risorgere un mondo nuovo.\n\"La genesi di Shannara\".\nIl 29 agosto 2006 segna l'uscita in America di \"Armageddon's Children\" il primo libro della trilogia pre-Shannara che narra le vicende durante l'ultimo periodo della distruzione del Vecchio Mondo (le \"Grandi Guerre\" citate nelle saghe di Shannara). La nuova opera riprende personaggi ed eventi lasciati in sospeso alla fine della trilogia \"Verbo e Vuoto\" e introduce particolari (personaggi, amuleti...) che ritroveremo nelle saghe di Shannara; una vera e propria testa di ponte che ci conduce nella trasformazione del nostro Mondo nelle Quattro Terre. Il titolo scelto per l'edizione italiana (uscita il 26 settembre 2006) \u00e8 \"I figli di Armageddon\". Il secondo libro della saga, pubblicato negli Usa a fine agosto 2007, \u00e8 intitolato \"The Elves of Cintra\" (\"Gli elfi di Cintra\" Mondadori Settembre 2007). Il terzo libro, \u00e8 stato pubblicato negli USA il 26 agosto 2008 ed \u00e8 intitolato \"The Gypsy Morph\", la versione Italiana (\"L'esercito dei demoni\") invece \u00e8 uscita il 3 marzo 2009.\n\"Le leggende di Shannara\".\nComposto da \"L'ultimo cavaliere\" e \"Il potere della magia\", \u00e8 il seguito della precedente trilogia. Gli eventi narrati in questi libri si svolgono 500 anni dopo la fine di \"L'esercito dei demoni\" quando Falco si \u00e8 tramutato in nebbia per difendere gli abitanti della valle da un attacco di missili nucleari.\n\"Il preludio di Shannara\".\nScritto nel 1996, questo romanzo \u00e8 un preludio a tutte le opere successive della serie di Shannara. Narra della Seconda Guerra delle Razze, della distruzione dell'ordine dei druidi, della forgiatura della Spada di Shannara, dello scontro con il Signore degli Inganni. Vi sono riferimenti ed approfondimenti su tematiche comparse nei libri precedentemente pubblicati.\nIl fondatore della dinastia di Shannara \u00e8 Jerle Shannara, vissuto al tempo della Seconda Guerra delle Razze scatenata dal druido corrotto Brona. Dominato dal potere dell'Ildatch, Brona istiga gli uomini a iniziare una guerra di conquista ai danni delle altre razze. Jerle Shannara riuscir\u00e0 a sconfiggere Brona (senza per\u00f2 ucciderlo) e trasmette inconsapevolmente alla sua discendenza l'eredit\u00e0 di affrontare il malvagio al suo ritorno.\n\"Il ciclo di Shannara\".\nIl ciclo di Shannara racconta la storia della famiglia Shannara-Ohmsford, una famiglia di sangue elfico, poi incrociato con sangue umano, e detentrice di poteri magici innati. A causa di tali poteri magici, gli Ohmsford si trovano ad avere la responsabilit\u00e0 di difendere il mondo dai pericoli che lo minacciano, e ripristinare l'ordine nei periodi oscuri della storia. Le loro vicende sono strettamente legate a quelle dei Druidi di Paranor e degli Elfi.\nNel primo libro della serie, \"La spada di Shannara\", il \"mezzelfo\" Shea Ohmsford, ignaro delle proprie origini, viene chiamato dal potente druido Allanon, filo conduttore della trilogia, a difendere il mondo dalla minaccia costituita dal ritorno del druido corrotto Brona, noto con il nome di \"Signore degli Inganni\". Per fare questo, Shea deve ritrovare la spada forgiata dal suo avo Jerle Shannara.\nIl nipote di Shea, Wil Ohmsford, protagonista del secondo libro \"Le pietre magiche di Shannara\", \u00e8 il primo della discendenza ad avere contatti diretti con gli elfi, sopravvissuti del tempo di Faerie a una guerra contro i Demoni. Allanon chiede a Wil di usare i propri poteri magici per salvare il sigillo dell'Eterea, l'albero degli elfi, che impedisce ai Demoni di tornare nel mondo oltrepassando la magica barriera chiamata del Divieto.\nNel terzo libro \"La canzone di Shannara\" la figlia di Wil, Brin Ohmsford, \u00e8 incaricata di trovare e distruggere l'Ildatch, il libro della Magia Nera, andato perduto dopo la sconfitta del Signore degli Inganni, mentre il fratello Jair Ohmsford deve salvare il Fiume Argento dal veleno generato delle creature dell'Ildatch.\n\"Gli eredi di Shannara\".\nIl ciclo si compone di quattro libri: \"Gli eredi di Shannara\" (1990), \"Il druido di Shannara\" (1992), \"La regina degli Elfi di Shannara\" (1993) e \"I talismani di Shannara\" (1994). I nemici da affrontare sono gli Ombrati, mostruose creature di natura sconosciuta che devastano le terre e si cibano di magia, e la Federazione, una spietata entit\u00e0 politica degli Uomini ostile a qualsiasi forma di magia, che ha ridotto i Nani in schiavit\u00f9 e costretto alla diaspora il popolo degli Elfi. Lo spirito del druido Allanon convoca dunque i discendenti degli Ohmsford ed assegna ad ognuno un compito necessario per salvare le Quattro Terre: ritrovare la scomparsa Spada di Shannara, riportare in patria il popolo elfico, riportare nel mondo reale la fortezza dei druidi di Paranor. La storia \u00e8 dunque incentrata sul tentativo di riportare nel mondo la magia necessaria per sconfiggere il potere degli Ombrati.\nLa tetralogia degli \"Eredi di Shannara\" \u00e8 ambientata circa tre secoli dopo le gesta di Jair e Brin, in un mondo trasformato dall'avvento di una nuova minaccia, la Federazione, dietro cui si nasconde una minaccia ancora maggiore, quella degli Ombrati, che hanno causato la sparizione degli elfi. Wren Ohmsford, Walker Boh, Coll e Par Ohmsford, discendenti di Shea, sono coinvolti in una serie di imprese volte a ristabilire l'ordine e riportare nelle Quattro Terre la perduta Paranor, roccaforte del sapere degli antichi Druidi. Wren dovr\u00e0 ritrovare gli elfi, e diventare loro regina; Walker partir\u00e0 in ricerca di un misterioso e antico spirito della pietra, mentre i due fratelli tenteranno di sconfiggere gli ombrati.\n\"Il viaggio della Jerle Shannara\".\nLa ricostituzione dell'antico potere dei druidi, tuttavia, non pu\u00f2 essere portato a termine senza recuperare un'antica conoscenza magica dimenticata. Walker Boh inizia un viaggio alla ricerca dei talismani perduti oltre lo Spartiacque Azzurro, nella terra di Parkasia, inseguito da Grianne Ohmsford, una degli ultimi discendenti della stirpe di Shannara, corrotta in giovent\u00f9 dal Morgawr. La stessa Grianne \u00e8 chiamata a diventare il nuovo Druido Supremo di Shannara. Accetter\u00e0 il pesante fardello?\nIn questa trilogia Brooks racconta le vicende successive al ciclo degli \"Eredi di Shannara\". Essa si compone di tre libri: \"La strega di Ilse\" (2000), \"Il labirinto\" (2001) e \"L'ultima magia\" (2002). Le vicende sono ambientate quasi completamente al di fuori delle Quattro Terre, in un continente al di l\u00e0 dello Spartiacque Azzurro dove si trova una citt\u00e0 fantasma dell'epoca delle Grandi Guerre. Compito dei nuovi discendenti degli Ohmsford \u00e8 impadronirsi della formidabile fonte di potere e magia che si trova nei meandri di questa citt\u00e0, ma la spedizione comandata dal druido Walker Boh e dal principe degli Elfi \u00e8 ostacolata dalle forze della strega di Ilse e del suo misterioso maestro, il Morgawr. Elemento peculiare di questa trilogia \u00e8 il modo in cui Brooks racconta il confronto tra il mondo magico di Shannara e quello tecnologico del nostro mondo prima delle Grandi Guerre.\n\"Il druido supremo di Shannara\".\nLa trilogia successiva, \"Il Druido Supremo di Shannara\", ruota intorno al salvataggio di Grianne Ohmsford, misteriosamente scomparsa, dopo un complotto di alcuni druidi malvagi. Il nipote di Grianne, Penderrin Ohmsford, scopre che la zia si trova nel mondo del Divieto, e che un pericoloso demone ha preso il suo posto.\nDirettamente successiva a quella de \"Il viaggio della Jerle Shannara\", questa trilogia \u00e8 l'ultima in ordine di tempo scritta da Brooks ed \u00e8 il proseguimento delle vicende narrate nel ciclo precedente (\u00e8 ambientata, infatti, vent'anni dopo). Si compone di tre libri: \"Jarka Ruus\" (2003), \"Tanequil\" (2004) e \"La regina degli Straken\" (2005). La vicenda \u00e8 nuovamente ambientata nelle Quattro Terre, con alcune deviazioni in un mondo parallelo, quello del Divieto abitato dai Demoni descritto da Brooks ne \"Le pietre magiche di Shannara\". Protagonista centrale \u00e8 Grianne, la strega di Ilse della trilogia precedente.\n\"Paladins of Shannara\"\n\"Gli oscuri segreti di Shannara\".\nLa trilogia si colloca temporalmente dopo la Trilogia del Druido Supremo di Shannara. Nel primo volume \"I guardiani di Faerie\" si narrano le vicende che ruotano attorno alla ricerca di una parte delle Pietre Magiche, scomparse da decenni. La cerca viene guidata da un esiguo gruppo di Druidi a capo di un gruppo eterogeneo messo sulle tracce delle pietre dalla giovane Alphenglow Elessendil, druido elfo, incappata in un diario segreto. La ricerca porter\u00e0 in un'area irta di pericoli con conseguenze drammatiche per tutti i personaggi coinvolti.\n\"I Difensori di Shannara\".\nIn questo caso il protagonista, a differenza dei precedenti, \u00e8 un discendente della famiglia Leah, stirpe da sempre amica e sostegno degli Ohmsford. Racconta la leggenda che Paxon Leah discende dalla dinastia guerriera che un tempo regnava sulle Terre Alte e combatteva con armi magiche. Ma tali re, regine ed eroi non esistono pi\u00f9 da tempo e non c'\u00e8 nulla di magico nell'antica spada che riposa sopra il camino di Paxon. Paxon che vive una vita tranquilla, occupandosi dei modesti affari di famiglia - fino a che circostanze straordinarie irrompono, per sconvolgere il suo mondo e riscrivere il suo destino. Quando la sorella minore - dal carattere fiero e irriverente - \u00e8 rapita da un misterioso straniero, Paxon prova a salvarla con la sola arma di cui dispone. Durante il duello Paxon fa una scoperta davvero sconvolgente: la spada dei suoi antenati \u00e8 magica. Ma questa magia, formidabile e inattesa, \u00e8 pericolosa nelle mani di chi non \u00e8 allenato a gestirla, e Paxon deve imparare a farlo in fretta, perch\u00e9 lo scontro con l'oscuro stregone Arcannen \u00e8 appena iniziato. Abbandona la casa natale, dove lascia il cuore, e parte per Paranor, dove apprender\u00e0 i segreti della magia per conquistare il diritto di diventare protettore dell'Ordine dei Druidi.\nMa l'ombra del tradimento serpeggia tra i Druidi. E la magia pi\u00f9 nera sta cercando di trasformare un'anima innocente in un emissario del male. Per fermare un complotto che minaccia non solo l'Ordine dei Druidi ma tutte le Quattro Terre, Paxon deve fare appello alla profonda magia del suo sangue e allo straordinario ardore dei suoi avi nella battaglia che il fato ha in serbo per lui.\nCronologia.\nDi seguito sono elencati i principali eventi della saga:\n1997 d.C.- Si svolgono gli eventi de: \"Il demone\".\n2002 d.C.- Accadono gli eventi narrati ne: \"Il cavaliere del verbo\".\n2012 d.C.- Prendono luogo gli eventi de: \"Il fuoco degli angeli\".\n2062 d.C. / 0- Scoppiano le Grandi Guerre; si svolgono gli eventi de: \"La genesi di Shannara\".\n500- Si dissolve la nebbia che proteggeva i sopravvissuti alle Grandi Guerre; prendono luogo gli eventi de: \"Le leggende di Shannara\".\n1000- A Paranor, per volere di Galaphile, si svolge il Primo Consiglio dei Druidi.\n1150- Brona riesce a dominare la Razza Uomo. Ha inizio la Prima Guerra delle Razze.\n1500- Ha inizio la Seconda Guerra delle Razze. Prendono luogo gli eventi de: \"Il primo re di Shannara\".\n2000- Si scatena la Terza Guerra delle Razze. Prendono luogo gli eventi de: \"La spada di Shannara\".\n2050- Il Divieto svanisce. Accadono gli eventi descritti ne: \"Le pietre magiche di Shannara\".\n2070- L'esercito delle Mortombre tormenta i Nani. Prendono luogo gli eventi narrati ne: \"La canzone di Shannara\".\n2170- Il Regno di Callahorn viene assimilato nella Federazione. Corrono le voci sull'esistenza degli \"Ombrati\".\n2270- Gli Elfi spariscono dalle Terre dell'Ovest. La Federazione sconfigge i Nani e li schiavizza. Gli Ombrati costruiscono la loro fortezza.\n2370- Si verificano gli eventi descritti ne: \"Gli eredi di Shannara\".\n2470- Kael Elessedil salpa alla volta di Parkasia.\n2490- Inizia la guerra tra la Federazione e i Nati Liberi.\n2500- Prendono luogo gli eventi narrati ne: \"Il viaggio della Jerle Shannara\".\n2520- Grianne Ohmsford convoca il Terzo Consiglio dei Druidi. Si svolgono gli eventi de: \"ll druido Supremo di Shannara\".\n2610- Il Divieto inizia nuovamente ad erodersi. I membri del Quarto Consiglio dei Druidi iniziano la cerca delle Pietre Magiche perdute. Si svolgono gli eventi de \"Gli oscuri segreti di Shannara\".\nOrdine di lettura.\nDi seguito vengono elencati i cicli secondo l'ordine di lettura suggerito dall'autore, che ricalca quasi fedelmente quello in cui sono stati scritti. Egli stesso in una nota spiega: \"It is important to make a note right now for new readers. If as a new reader you read the novels in chronological order, you will be significantly spoiling your foray through Terry's work.\", suggerendo quindi di non leggere i volumi seguendo l'ordine cronologico degli eventi, per evitare spoiler sulla trama.\nTrasposizioni in altri media.\nI diritti di produzione di un adattamento cinematografico per tutti i racconti di Shannara vengono venduti alla Warner Bros. con scadenza ad agosto 2010. \"Le pietre magiche di Shannara\" fu scelto come primo libro a essere tradotto in lungometraggio, con la direzione di Mike Newell, regista di film importanti come Harry Potter e il calice di fuoco e il pi\u00f9 recente . A partire dall'iniziale offerta della Warner Bros., furono realizzati i provini degli attori e la realizzazione della sceneggiatura. I diritti di produzione tuttavia scaddero e Mike Newell spar\u00ec dal progetto per iniziare la realizzazione del lungometraggio di \"Prince of Persia\". Lo stesso Terry Brooks espresse frustrazione per l'accaduto e manifest\u00f2 il desiderio di vedere il libro sul grande schermo. Rivel\u00f2 in seguito che altre compagnie cinematografiche erano interessate alla produzione del film ma non ha ceduto i diritti di produzione della sua opera.\nL'autore \u00e8 entrato in una partnership con la Sonar Entertainment nel 2013 per la produzione di una serie televisiva i cui diritti sono stati acquistati da MTV. La prima stagione di \"The Shannara Chronicles\" \u00e8 basata sul secondo libro della serie \"Le pietre magiche di Shannara\" e composta da dieci episodi. Le riprese sono iniziate nei primi mesi di giugno 2015 in Nuova Zelanda. La serie ha debuttato il 5 gennaio 2016 su MTV negli Stati Uniti e il 15 gennaio 2016 in Italia su Sky Atlantic."}
{"id": "112434", "revid": "1305772", "url": "https://it.wikipedia.org/wiki?curid=112434", "title": "Decorator", "text": "Nella programmazione ad oggetti, il decorator \u00e8 uno dei pattern fondamentali, definiti originariamente dalla Gang of Four.\nIl design pattern decorator consente di aggiungere nuove funzionalit\u00e0 ad oggetti gi\u00e0 esistenti. Questo viene realizzato costruendo una nuova classe \"decoratore\" che \"avvolge\" l'oggetto originale. Al costruttore del decoratore si passa come parametro l'oggetto originale. \u00c8 altres\u00ec possibile passarvi un differente decoratore. In questo modo, pi\u00f9 decoratori possono essere concatenati l'uno all'altro, aggiungendo cos\u00ec in modo incrementale funzionalit\u00e0 alla classe concreta (che \u00e8 rappresentata dall'ultimo anello della catena).\nLa concatenazione dei decoratori pu\u00f2 avvenire secondo una composizione arbitraria: il numero di comportamenti possibili dell'oggetto composto varia dunque con legge combinatoriale rispetto al numero dei decoratori disponibili.\nQuesto pattern si pone come valida alternativa all'uso dell'ereditariet\u00e0 singola o multipla. Con l'ereditariet\u00e0, infatti, l'aggiunta di funzionalit\u00e0 avviene staticamente secondo i legami definiti nella gerarchia di classi e non \u00e8 possibile ottenere al run-time una combinazione arbitraria delle funzionalit\u00e0, n\u00e9 la loro aggiunta/rimozione.\nFunzionamento.\nIl Decorator manda le richieste al Component che pu\u00f2 svolgere le operazioni precedenti e successive alla spedizione della richiesta.\nIn questo modo si ottiene una maggior flessibilit\u00e0, tanti piccoli oggetti al posto di uno molto complicato, andando a modificare il contorno e non la sostanza di una classe.\nEsempio.\nPHP.\nabstract class Componente\n protected $contenitore;\n protected $valore;\n abstract public function ottieniContenitore();\n abstract public function ottieniValore();\nclass ComponenteConcreto extends Componente\n public function __construct()\n $this-&gt;valore = 1000;\n $this-&gt;contenitore = \"Componente Concreto:\\t{$this-&gt;valore}\\n\";\n public function ottieniContenitore()\n return $this-&gt;contenitore;\n public function ottieniValore()\n return $this-&gt;valore;\nabstract class Decoratore extends Componente\n \nclass DecoratoreConcreto1 extends Decoratore\n public function __construct(Componente $contenitore)\n $this-&gt;valore = 1000;\n $this-&gt;contenitore = $contenitore;\n public function ottieniContenitore()\n return $this-&gt;contenitore-&gt;ottieniContenitore() . \"Decoratore Concreto 1:\\t{$this-&gt;valore}\\n\";\n public function ottieniValore()\n return $this-&gt;valore + $this-&gt;contenitore-&gt;ottieniValore();\nclass DecoratoreConcreto2 extends Decoratore\n public function __construct(Componente $contenitore)\n $this-&gt;valore = 1000;\n $this-&gt;contenitore = $contenitore;\n public function ottieniContenitore()\n return $this-&gt;contenitore-&gt;ottieniContenitore() . \"Decoratore Concreto 2:\\t{$this-&gt;valore}\\n\";\n public function ottieniValore()\n return $this-&gt;valore + $this-&gt;contenitore-&gt;ottieniValore();\nclass Cliente\n private $componente;\n public function __construct()\n $this-&gt;componente = new ComponenteConcreto();\n $this-&gt;componente = $this-&gt;avvolgiComponente($this-&gt;componente);\n echo $this-&gt;componente-&gt;ottieniContenitore();\n echo \"Cliente:\\t\\t\";\n echo $this-&gt;componente-&gt;ottieniValore();\n private function avvolgiComponente(Componente $componente)\n $componente1 = new DecoratoreConcreto1($componente);\n $componente2 = new DecoratoreConcreto2($componente1);\n return $componente2;\necho \"\\n\\n\";\n$cliente = new Cliente();\n// Risultato: #quanton81\n//Componente Concreto: 1000\n//Decoratore Concreto 1: 1000\n//Decoratore Concreto 2: 1000\n//Cliente: 3000"}
{"id": "112437", "revid": "810736", "url": "https://it.wikipedia.org/wiki?curid=112437", "title": "Post-produzione", "text": "La post-produzione \u00e8 l'ultima fase della produzione cinematografica. Segue la lavorazione, in cui il film viene girato, e precede la distribuzione al pubblico del prodotto finito. Anche nella fotografia si parla di post-produzione alla fine di riprese fotografiche in digitale.\nLa post-produzione \u00e8 composta di una serie di differenti processi, riguardanti sia la parte visiva che quella sonora. In questa fase \u00e8 fondamentale la figura del direttore di edizione (che con la digitalizzazione del cinema il suo ruolo \u00e8 divenuto pi\u00f9 ricco e imprescindibile, e sempre pi\u00f9 spesso ha assunto le denominazioni di coordinatore della post produzione e supervisore della post produzione) che coordina i lavori e al quale competono anche i titoli di testa e i titoli di coda. Egli inoltre, organizza le proiezioni di prova, gestisce i rapporti con le varie aziende specializzate, si occupa di alcune questioni legali, fino alla spedizione del film ai distributori. Le componenti principali della post-produzione sono:\nTutte queste procedure messe assieme richiedono spesso molto pi\u00f9 tempo di quello impiegato per girare il film. Nel caso di film con molti effetti speciali, possono essere impegnati in questa fase centinaia di tecnici altamente specializzati.\nAd oggi il processo di post produzione si \u00e8 tuttavia molto accorciato grazie all'utilizzo totale del digitale. Infatti, anche nel caso si preferisca girare il film su pellicola, tutto il materiale viene digitalizzato (grazie al processo di telecinema), e poi elaborato via software. \nLa distribuzione stessa \u00e8 ormai tutta su supporto digitale, ai cinema, infatti, non vengono pi\u00f9 fornite le \"pizze\" di pellicola bens\u00ec appositi hard disk (DCP) che contengono i file che vengono poi proiettati elettronicamente tramite appositi videoproiettori.\nFotografia.\nL\u2019insieme delle operazioni volte all\u2019ottimizzazione o alla manipolazione delle fotografie prende il nome di post produzione.\nUn tempo per intervenire sugli scatti era richiesto un cospicuo investimento economico: bisognava disporre di una camera oscura nella quale si procedeva empiricamente.\u00a0 Con l\u2019avvento della fotografia digitale attraverso l\u2019uso del computer e di software di fotoritocco \u00e8 stato possibile elaborare le immagini in modo meno dispendioso e pi\u00f9 semplice.\nL\u2019ottimizzazione delle fotografie consente di correggere un\u2019immagine in modo da sfruttare al massimo il suo potenziale tecnico. Ci\u00f2 \u00e8 possibile impostando il punto del nero e del bianco, correggendo il contrasto, la temperatura di colore, la tonalit\u00e0, la luminosit\u00e0, la saturazione, la nitidezza e rimuovendo il rumore e le possibili macchie di polvere.\nQuando si abusa di questi strumenti, apportando modifiche pi\u00f9 consistenti, si sfocia nella manipolazione delle immagini per ottenere un effetto particolare. Per cui sta al fotografo stabilire fino a che punto spingersi, riflettendo su questioni etiche e sulla natura stessa della fotografia.\nLa post produzione influenza il modo di scattare: conoscendo tutte le regolazioni che sar\u00e0 possibile eseguire successivamente, non ci si preoccupa di una temperatura di colore errata al momento dello scatto o di un piccolo eccesso nella luminosit\u00e0 della scena. In particolare, se si scatta in formato RAW, nella macchina fotografica non si attiva alcun processo automatico di elaborazione e ci\u00f2 consente di lavorare le immagini in un secondo momento al computer.\nPer ottenere buoni risultati bisogna attenersi ad un preciso flusso di lavoro:\n1) \u00a0 Settaggio della fotocamera (impostazioni, pulizia del sensore, archiviazione, ecc\u2026)\n2) \u00a0 Scrematura (selezione delle immagini che verranno lavorate successivamente)\n3) \u00a0 Regolazioni (intervento sui colori, sul ritaglio, ecc..)\n4) \u00a0 Gestione (organizzazione delle foto, raggruppamento secondo qualche criterio)\nUna tecnica di post produzione \u00e8 il time-lapse, per esempio se volessimo fotografare un luogo affollato, potremmo scattare una serie di fotografie dove i soggetti sono in posizioni diverse e successivamente sovrapporle al computer per ottenere la foto di un luogo deserto.\nUn\u2019altra tecnica \u00e8 l\u2019HDRI, attraverso la quale \u00e8 possibile ottenere fotografie correttamente esposte in ogni loro parte.\nLa post-produzione \u00e8 presente in ogni lavoro professionale, soprattutto in cinema, televisione, pubblicit\u00e0."}
{"id": "112438", "revid": "33689", "url": "https://it.wikipedia.org/wiki?curid=112438", "title": "Rumorista", "text": "Il rumorista \u00e8 una delle figure professionali del settore audiovisivo, specializzata nel creare e registrare gli effetti sonori di film, telefilm, cartoni animati, etc.\nIl rumorista (in inglese \"foley artist\") \u00e8 colui che materialmente crea i suoni necessari. Se fino ad alcuni anni fa il rumorista si limitava alla sola creazione dei rumori richiesti, con il digitale sempre pi\u00f9 spesso il rumorista provvede autonomamente alla registrazione dei suoni che realizza. Inoltre, la qualit\u00e0 della registrazione sonora \u00e8 oggi tale da consentire pi\u00f9 facilmente il ricorso anche a suoni e rumori precedentemente creati ed archiviati in collezioni, le cosiddette librerie (in analogia all'inglese \"library\").\nNel flusso di lavoro abituale di un film o un prodotto audiovisivo in genere, il rumorista riceve indicazioni dei suoni necessari dal montatore del suono, che \u00e8 il professionista che poi si occuper\u00e0 di collocare tali suoni sulle immagini. I suoni realizzati dal rumorista costituiscono la cosiddetta \"colonna effetti,\" che comprende i suoni di presa diretta, gli effetti sonori (come ad esempio il ticchettio di un orologio, il rumore di un aereo o i bip di un robot) ed appunto i rumori. Sar\u00e0 la fase del mixage (realizzata dal fonico di mix) a miscelare i rumori con i dialoghi e le musiche. Per quanto in maniera molto esigua, anche il rumorista concorre alla realizzazione del sonoro del film, costituito generalmente in modo preponderante dai dialoghi e dalle musiche.\nGli effetti sonori raramente sono registrati in \"Presa diretta\" durante le riprese, perch\u00e9 in quella fase ci si concentra sui dialoghi fra gli attori, direzionando i microfoni su di loro. In questo modo, si riduce il fastidioso rumore d'ambiente, ma anche i rumori generati dagli attori stessi (rumori di passi, di porte che si chiudono, del tintinnio di un braccialetto, etc.). \nSpesso il rumorista non ricrea i vari rumori in modo reale, ma ricorre a trucchi ed espedienti che gli consentono di ricreare la sensazione del suono voluto; infatti si ricorre spesso all'uso di semplici oggetti di uso comune: fracassare a terra un'anguria o spezzare una canna di bamb\u00f9, pu\u00f2 permettere di ricreare i rumori di una battaglia; delle noci di cocco tagliate a met\u00e0, se usate con maestria, possono generare il rumore di un cavallo al galoppo; etc. Il rumorista pu\u00f2 naturalmente avere a disposizione gli stessi oggetti usati dagli attori sul set, oppure pu\u00f2 uscire all'aperto e registrare qualsiasi tipo di rumore: il traffico cittadino, un aereo che passa, il verso di un animale, il frusciare degli alberi, etc. Molti rumoristi creano in questo modo, e con estrema pazienza, i propri campionari."}
{"id": "112439", "revid": "115979753", "url": "https://it.wikipedia.org/wiki?curid=112439", "title": "Stanley Kramer", "text": "Biografia.\nDopo essere stato produttore di vari film di successo, tra cui il western \"Mezzogiorno di fuoco\" (1952), \"Il selvaggio\" (1953) e \"L'ammutinamento del Caine\" (1954), all'et\u00e0 di 42 anni Kramer diresse il suo primo film, \"Nessuno resta solo\" (1955) con Robert Mitchum, Olivia de Havilland e Frank Sinatra; il film non ottenne grande successo, ma Kramer non si tir\u00f2 indietro e scelse la coppia Cary Grant-Sophia Loren per il successivo \"Orgoglio e passione\" (1957), un dramma in costume che riscosse favorevoli consensi, principalmente per la recitazione dei due affascinanti divi, affiancati a Frank Sinatra. \nL'anno successivo, Kramer affront\u00f2 tematiche di maggior impegno, affascinato anche dai discorsi di Martin Luther King Jr., e diresse \"La parete di fango\" (1958), che ottenne un grande successo e ricevette una candidatura all'Oscar come miglior film dell'anno. Protagonisti della pellicola sono due evasi, uno bianco (Tony Curtis) e razzista, che odia il suo compagno nero (Sidney Poitier). Durante la fuga, incatenati l'uno all'altro, i due imparano a rispettarsi e alla fine fanno amicizia. Il film segn\u00f2 l'ascesa di Poitier come primo divo di colore.\nNel 1959, Kramer affront\u00f2 la paura atomica con il film \"L'ultima spiaggia\" (1959) con Gregory Peck, Ava Gardner, Anthony Perkins ed un insolito Fred Astaire in un ruolo drammatico. Nel 1960 lavor\u00f2 per la prima volta con il suo attore preferito, Spencer Tracy, in \"...e l'uomo cre\u00f2 Satana\". Tra i due si instaur\u00f2 una proficua collaborazione, durata fino alla morte dell'attore. Con grande sobriet\u00e0 raccont\u00f2 il processo di Norimberga contro i crimini nazisti in \"Vincitori e vinti\" (1961), dirigendo un cast straordinario: Spencer Tracy, Marlene Dietrich, Montgomery Clift, Judy Garland, Maximilian Schell (che si aggiudic\u00f2 l'Oscar come miglior attore), Burt Lancaster e Richard Widmark. Dopo il film \"Questo pazzo, pazzo, pazzo, pazzo mondo\" (1963), ancora con Spencer Tracy, diresse l'ultima interpretazione di Vivien Leigh, \"La nave dei folli\" (1965).\nNel 1967 lavor\u00f2 alla sua pellicola pi\u00f9 famosa, \"Indovina chi viene a cena?\" (1967). La trama \u00e8 incentrata sulla vicenda di una coppia di fidanzati (Katharine Houghton e Sidney Poitier), lei bianca, lui di colore, che deve fronteggiare l'opposizione alla loro unione da parte del padre di lei (Spencer Tracy, nella sua ultima splendida interpretazione, mentre la madre \u00e8 interpretata da Katharine Hepburn). Pochi giorni dopo la fine delle riprese, Tracy mor\u00ec, stroncato da un infarto. Il film ebbe uno splendido successo di critica e di pubblico e si aggiudic\u00f2 due statuette nel 1968: migliore attrice (la Hepburn) e migliore sceneggiatura originale. Con la morte di Tracy, Kramer perse una collaborazione di grande successo, e la sua carriera conobbe un inesorabile declino. Lavor\u00f2 ancora con profitto in \"Il segreto di Santa Vittoria\" (1969) con una nostalgica Anna Magnani, Virna Lisi ed Anthony Quinn. Negli anni settanta diresse ancora tre film apprezzabili: \"I duri di Oklahoma\" (1973), con Faye Dunaway, e \"\" (1976), un film fantapolitico con Gene Hackman. Il suo ultimo lavoro fu \"Uno strano caso di omicidio\" (1979), dopo il quale abbandon\u00f2 definitivamente il cinema."}
{"id": "112440", "revid": "399", "url": "https://it.wikipedia.org/wiki?curid=112440", "title": "Semipermeabilit\u00e0", "text": "La semipermeabilit\u00e0 \u00e8 una propriet\u00e0 di molte membrane comprese alcune presenti nel corpo umano, una tra tante quella cellulare.\nLe membrane semipermeabili operano una selezione dimensionale delle particelle e si lasciano oltrepassare tipicamente da alcune ma non da altre.\nGeneralmente passano le molecole di solvente ad esempio, ma non quelle pi\u00f9 grandi, di soluto o colloidali.\nAlcuni tessuti che consideriamo impermeabili, che per\u00f2 \"lasciano respirare la pelle\", consentono il passaggio del vapore acqueo rilasciato dal nostro corpo verso l'esterno ma non di gocce d'acqua, quindi pioggia ad esempio, verso l'interno.\nAltro esempio di membrana semipermeabile, \u00e8 quella di cui si avvalgono gli apparecchi per effettuare emodialisi nelle persone con problemi renali, che consentono una filtrazione del sangue e la separazione di questo da soluti sgraditi, funzione che in una persona sana viene effettuata all'interno dei reni, con la relativa espulsione di urina. Ciascun rene ogni giorno si calcola che filtri all'incirca 50-60 litri di liquidi per poi recuperarne buona parte.\nLe membrane semipermeabili talvolta sono cos\u00ec efficienti da abbassare in maniera fin anche eccessiva il contenuto di ioni sodio o potassio, che vanno quindi reintegrati al paziente.\nSi parla generalmente di membrana semipermeabile quando si tratta di osmosi o osmosi inversa.\nla membrana in oggetto consente il passaggio delle molecole di solvente da una zona a concentrazione minore a una a concentrazione maggiore nel tentativo di una \"diluizione\" che altro non \u00e8 che il pareggiamento delle pressioni osmotiche di ciascuno dei 2 liquidi a contatto attraverso la membrana semipermeabile. Tali pressioni sono funzioni della molalit\u00e0 dei soluti, che \u00e8 a sua volta calcolabile come moli di soluto/kg di solvente. Ne segue quindi che la pressione osmotica \u00e8 funzione del numero di moli di soluto disciolte in soluzione, e ad essa proporzionale."}
{"id": "112444", "revid": "1718925", "url": "https://it.wikipedia.org/wiki?curid=112444", "title": "Classificazione dei lavoratori in Italia", "text": "La classificazione dei lavoratori in Italia, nell'ambito del diritto del lavoro italiano, indica la classificazione dei lavoratori dipendenti.\nClassificazione.\nI lavoratori del settore privato sono suddivisi in quattro categorie: \nRiguardo agli impiegati civili della pubblica amministrazione italiana, dapprima essi erano inquadrati secondo il sistema delle \"carriere\", ai sensi del D.P.R. 10 gennaio 1957 n. 3 e successivamente delle \"qualifiche\" ex legge 11 luglio 1980, n. 312. Infine, oltre alle categorie previste dalla legge (cosiddette \"legali\") ci sono le classificazioni previste dai contratti collettivi (cosiddette \"sindacali\").\nAnalisi.\nI dirigenti.\nSono lavoratori subordinati che, nell'ambito dell'impresa o dell'ente, svolgono funzioni connotate da elevata professionalit\u00e0, autonomia decisionale, responsabilit\u00e0 nei confronti dell'imprenditore o del funzionario superiore, nonch\u00e9 da poteri di coordinamento e controllo dell'intera attivit\u00e0 aziendale o di un ramo autonomo dell'impresa oppure, per i dirigenti pubblici, di un settore/ufficio.\nLa dipendenza gerarchica nei confronti dell'imprenditore (o, meglio, il rappresentante legale) \u00e8 conseguentemente attenuata, in quanto il dirigente privato ha la responsabilit\u00e0 della conduzione dell'impresa con il solo limite del rispetto delle direttive generali impartite dal datore di lavoro. Consegue per i dirigenti la riduzione di numerose tutele previste per le altre categorie, controbilanciata dalla forte indipendenza della categoria, dalla presenza di sindacati di soli dirigenti, e da uno speciale regime previdenziale.\nI dirigenti pubblici hanno una legislazione propria, tenuto conto della criticit\u00e0 della categoria (in questo caso il datore di lavoro \u00e8 il cittadino e, in sua vece, la classe politica). L'articolazione dirigenziale negli enti pubblici o nelle aziende pubbliche \u00e8 assai complessa in quanto distingue i livelli dirigenziali in \"fasce\".\nA seconda dei casi un dirigente \u00e8 gerarchicamente subordinato a:\nI quadri.\nI \"quadri\" hanno avuto riconoscimento formale soltanto con la legge 13 maggio 1985, n. 190.\nSi tratta di lavoratori subordinati intermedi come posizione tra dirigenti e impiegati che dipendono direttamente dall'imprenditore o dai dirigenti e che svolgono attivit\u00e0 di rilevante importanza ai fini dello sviluppo e dell'attuazione degli obiettivi dell'impresa. Caratteri distintivi della categoria sono, per la giurisprudenza, la gestione diretta ed autonoma dei rapporti con i terzi e la responsabilit\u00e0 gestionale e di budget sulle funzioni demandate. I CCNL prevedono anche il livello di \"quadro con funzioni direttive\" ovvero quei lavoratori, che pur non essendo dirigenti, svolgono mansioni da direttori (solitamente di ambito limitato: un reparto, una famiglia di prodotto, un'area di vendita, ecc.).\nAltri requisiti sono fissati dalla contrattazione collettiva, cui la legge 190 aveva espressamente demandato l'individuazione dei requisiti necessari per l'appartenenza alla categoria.\nValgono le stesse considerazioni anche per il settore pubblico ma, in questo caso, la gerarchia di funzionari rientranti nella categoria dei \"quadri\" \u00e8 molto articolata. La loro subordinazione \u00e8, ovviamente, nei riguardi dei manager (funzionari o direttori che siano). Di regola, nelle Pubbliche Amministrazioni italiane svolgono le funzioni dei quadri i dipendenti inquadrati come funzionari (es. Cat. D negli Enti Locali, nella Scuola e nella Sanit\u00e0).\nGli impiegati.\nAi sensi del regio decreto legge 13 novembre 1924 n. 1825 coloro che sono definiti \"impiegati\" prestano la loro attivit\u00e0 lavorativa alle dipendenze del datore di lavoro con funzioni di collaborazione, e normalmente non svolgono prestazioni di vera manodopera. All'interno della categoria si distinguono, soprattutto ad opera della contrattazione collettiva:\nPer i dipendenti pubblici la cosa \u00e8 pi\u00f9 lineare dato che, non esistendo l'imprenditore, hanno come superiori i quadri o i dirigenti (o i facenti funzione: si pensi, ad esempio, al sindaco).\nGli operai.\nPer gli \"operai\" l'apporto richiesto \u00e8 esclusivamente di tipo produttivo, e si sostanzia in attivit\u00e0 di tipo prevalentemente manuale.\nLa contrattazione collettiva ha introdotto varie qualifiche in funzione della diversa preparazione tecnica del lavoratore. Si distinguono quindi operai \"comuni\", operai \"qualificati\" ed operai \"specializzati\". Alcuni contratti collettivi hanno inoltre previsto figure di operaio cui sono affidate mansioni di particolare responsabilit\u00e0, normalmente di controllo e conduzione di un gruppo di lavoratori (cosiddetti \"intermedi\": ad es. capocantiere, capofficina, caporeparto).\nNaturalmente gli operai esistono anche negli enti o nelle aziende pubbliche: a parte le peculiarit\u00e0 di questa categoria (le qualifiche sono previste dai contratti collettivi di settore), si tratta comunque di risorse adibite ad attivit\u00e0 manuali.\nNella contrattazione collettiva.\nLa suddivisione \"legale\" \u00e8 ripresa dal contratto collettivo di lavoro, che tuttavia ha storicamente superato il sistema di suddivisione gerarchica a favore del cosiddetto \"inquadramento unico\". Tale sistema di inquadramento ha introdotto una nuova scala classificatoria, normalmente incentrata su sette o otto livelli retributivi, nei quali rientrano vari profili professionali, spesso appartenenti a categorie differenti. Non \u00e8 raro quindi che in un medesimo livello si trovino inquadrati sia operai che impiegati."}
{"id": "112448", "revid": "339392", "url": "https://it.wikipedia.org/wiki?curid=112448", "title": "Categorie dei lavoratori", "text": ""}
{"id": "112450", "revid": "8596", "url": "https://it.wikipedia.org/wiki?curid=112450", "title": "George Cukor", "text": "Biografia.\nGeorge Cukor nacque nel Lower East Side, un quartiere di Manhattan (New York), il 7 luglio 1899, figlio di Viktor Cukor e di Hel\u00e9n Ilona Gross, ambedue immigrati ungheresi di origine ebraica. Fin da piccolo, Cukor ebbe la passione per lo spettacolo tanto da organizzare, dall'et\u00e0 di dieci anni, recite tra amici. Attirato dal mondo dello spettacolo, interruppe gli studi di giurisprudenza (come da tradizione di famiglia) per lavorare nel teatro. Nel 1919 lavor\u00f2 a Broadway per l'Edgar Selwyn Organisation nella compagnia dei fratelli Shubert. Dal 1920 al 1928 prese la direzione del \"Lyceum Theatre\" di Rochester, dove fece esordire, tra gli altri, Bette Davis, Ethel Barrymore, Miriam Hopkins e Robert Montgomery.\nNel 1926 esord\u00ec a Broadway come regista teatrale con un lavoro tratto da \"Il grande Gatsby\" di Francis Scott Fitzgerald. Nel 1929, chiamato a Hollywood con l'avvento del sonoro, fu dapprima direttore dei dialoghi in alcuni film, il pi\u00f9 famoso dei quali \u00e8 \"All'ovest niente di nuovo\" di Lewis Milestone. Grazie al suo talento, presto la Paramount gli affid\u00f2 alcune co-regie e nel 1931 lo fece esordire come unico regista in \"Il marito ricco\". Ottenne il suo primo grande successo l'anno successivo quando fu chiamato a dirigere Katharine Hepburn in \"Febbre di vivere\"; Cukor da allora la preferir\u00e0 a tutte le altre, principalmente per il suo carattere forte e brioso.\nLavorando in sodalizio con David O. Selznick, si spost\u00f2 prima alla RKO e, a partire dal 1934, alla MGM dove rimase per venticinque anni imponendosi come \"regista delle dive\". Al 1933 risale la commedia \"Pranzo alle otto\", una satira sociale con Jean Harlow. Sempre grazie a Cukor, nel 1936 la \"divina\" Greta Garbo diede il meglio di s\u00e9 in \"Margherita Gauthier\". Nel 1938 Cukor cominci\u00f2 a dedicarsi alla preparazione di \"Via col vento\", dirigendo i provini e scegliendo come protagonista femminile Vivien Leigh. Gir\u00f2 anche alcune scene del film, ma dopo sole tre settimane di riprese entr\u00f2 in conflitto con il produttore Selznick e, su pressione di Clark Gable che sosteneva che nelle mani di Cukor il film sarebbe stato reso \"troppo femminile\", venne licenziato e sostituito da Victor Fleming. Per ben due volte diresse film con un cast completamente femminile: \"Donne\" (1939) e \"Peccatrici folli\" (1940), con attrici del calibro di Norma Shearer, Joan Crawford, Rosalind Russell e Rita Hayworth.\nNegli anni quaranta e cinquanta diriger\u00e0 ancora Katharine Hepburn in una serie di successi, tra cui la commedia \"Scandalo a Filadelfia\" (1940), e le migliori commedie da lei interpretate al fianco di Spencer Tracy, tra cui \"La costola di Adamo\" (1949) e \"Lui e lei\" (1952). L'ultimo film della coppia Cukor-Hepburn risale al 1975 e si intitola \"Amore tra le rovine\", lui ha 76 anni, lei 68. Nel 1932 aveva scandalizzato tutti scagliandosi spietatamente, ma sempre con grande eleganza, contro il crudo mondo di Hollywood, nell'amaro \"A che prezzo Hollywood?\", con Constance Bennett. Grazie alla sua direzione Ingrid Bergman vinse un Oscar per il film \"Angoscia\" del 1944. La regia di Cukor fece inoltre risaltare l'attrice Deborah Kerr all'attenzione della critica grazie al film \"Edoardo mio figlio\" del 1948.\nGli anni cinquanta si aprono con la commedia \"Nata ieri\", con Judy Holliday, e col crudo attacco a Hollywood, \"\u00c8 nata una stella\" (1954), remake di \"A che prezzo Hollywood?\", una delle prove pi\u00f9 impegnative di Judy Garland. Diresse poi Ava Gardner in \"Sangue misto\" e Anna Magnani in \"Selvaggio \u00e8 il vento\". Nel film \"Facciamo l'amore\" fece scoccare l'amore tra Marilyn Monroe e Yves Montand e riusc\u00ec dopo vari tentativi a dirigere Audrey Hepburn in \"My Fair Lady\", col quale vinse l'Oscar come miglior regista. I suoi ultimi film furono \"Il giardino della felicit\u00e0\" (1976) e \"Ricche e famose\" (1981).\nGeorge Cukor \u00e8 considerato insieme a John Ford, Howard Hawks, Billy Wilder e Alfred Hitchcock uno dei pi\u00f9 grandi registi degli anni trenta-sessanta. La Mostra internazionale d'arte cinematografica di Venezia gli tribut\u00f2 nel 1982 il Leone d'oro alla carriera.\nVita privata.\nMalgrado tutti a Hollywood sapessero dell'omosessualit\u00e0 di Cukor, egli cerc\u00f2 sempre di tenerla nascosta. Nelle interviste, quando gli veniva chiesto di parlare dei suoi amori e della sua vita sentimentale, si teneva sempre sul vago. Famosi a Hollywood erano i party che organizzava il sabato sera e a cui venivano invitate le maggiori star del momento. Meno conosciuto era il fatto che spesso i party si prolungavano fino alla domenica mattina, e che a queste colazioni domenicali venivano invitati solo gay e prostituti. Negli anni quaranta Cukor e Cole Porter facevano a gara su chi organizzasse i migliori party gay di Hollywood. Questa rivalit\u00e0 fece guadagnare loro il titolo di \"the rival Queens of Hollywood\" (\"le checche nemiche di Hollywood\")."}
{"id": "112453", "revid": "1543377", "url": "https://it.wikipedia.org/wiki?curid=112453", "title": "The Velvet Underground &amp; Nico", "text": "The Velvet Underground &amp; Nico \u00e8 il primo album dei Velvet Underground, gruppo musicale rock statunitense, registrato con la collaborazione vocale della cantante tedesca Nico nel 1966 e pubblicato nel 1967 dalla etichetta Verve Records.\nIl disco \u00e8 considerato uno degli album pi\u00f9 importanti, influenti ed acclamati della storia della musica rock, avendo gettato le basi per una moltitudine di generi venuti dopo (come punk, new wave, rock alternativo o post-rock) e avendo introdotto tematiche innovative nei testi che lo compongono, mai affrontate prima in maniera cos\u00ec esplicita in un brano rock, come la vita metropolitana, la perversione e la deviazione sessuale, l'alienazione urbana o lo spaccio e assunzione di droga.\nL'album venne prodotto da Tom Wilson e da Andy Warhol, il quale ne disegn\u00f2 la celebre copertina con la banana, inserita dalla rivista di critica musicale \"Rolling Stone\" al decimo posto nella lista delle \"100 migliori copertine della storia\".\nNel 2006 \"The Observer\" ha inserito \"The Velvet Underground &amp; Nico\" al primo posto nella lista dei \"50 album che hanno cambiato la musica\". La rivista \"Uncut\" lo ha giudicato \"il pi\u00f9 grande album di debutto di tutti i tempi\".\nNel 2003 l'album fu inserito dalla rivista \"Rolling Stone\" al 13\u00ba posto nella lista dei \"500 migliori album della storia della musica\", mentre il quotidiano britannico The Times lo inserisce all'11\u00ba posto nella lista dei \"100 migliori album di tutti i tempi\". Il mensile \"la Repubblica XL\" lo ha definito \"il disco che ci ha cambiato la vita dando forma alla cultura pop grazie alla scandalosa copertina di Warhol e a un suono rivoluzionario\".\nL'album \u00e8 inserito nel National Recording Registry dalla Biblioteca del Congresso degli Stati Uniti come opera da preservare per i posteri.\nIl disco.\nConsiderato a posteriori uno degli album fondamentali nella storia del rock, una pietra miliare cui numerosi artisti si sarebbero ispirati in futuro, l'album in realt\u00e0 non riscosse un particolare successo commerciale al momento della sua pubblicazione.\nInsieme alla band (che all'epoca consisteva in Lou Reed, John Cale, Sterling Morrison e Maureen \"Moe\" Tucker) figurava la cantante Nico in tre canzoni (\"Femme Fatale\", \"All Tomorrow's Parties\" e \"I'll Be Your Mirror\"). La ragazza venne invitata dal produttore e amico Andy Warhol, il quale pens\u00f2 che l'aggiunta della carismatica figura dell'algida modella tedesca potesse far guadagnare popolarit\u00e0 al gruppo.\nRegistrazione.\nTutte le canzoni che formano il disco sono state registrate in due soli giorni, in un decrepito studio di New York, lo Scepter Studios, nell'aprile del 1966. Le incisioni vennero finanziate da Warhol e dalla Columbia Records, che si interess\u00f2 con la speranza di poter vendere il prodotto ad un'altra compagnia. Columbia, Atlantic Records e Elektra Records rifiutarono, ma la piccola etichetta jazz Verve Records, che era molto interessata al rock pi\u00f9 sperimentale, accett\u00f2. Determinante fu la segnalazione da parte del produttore Tom Wilson, che aveva recentemente preso a lavorare per la Verve dopo un periodo passato alla Columbia.\nTre delle canzoni, \"I'm Waiting for the Man\", \"Venus in Furs\" e \"Heroin\", vennero ri-registrate a Hollywood alla fine del 1966, nel corso di due giorni ai T.T.G. Studios. La pubblicazione dell'album venne ripetutamente rimandata a causa di problemi inerenti alla produzione della complicata copertina con la banana sbucciabile ideata da Warhol. Nel novembre '66, Wilson port\u00f2 la band in studio a New York per ultimare il tutto ed aggiungere l'ultima canzone: il singolo \"Sunday Morning\".\nProduzione.\nEsiste una certa confusione circa la reale identit\u00e0 del produttore discografico di \"The Velvet Underground &amp; Nico\". Anche se Andy Warhol venne formalmente accreditato nelle note del disco come produttore dell'album, egli ebbe un'influenza relativamente minima per quanto riguarda le scelte prettamente musicali. Infatti, diversi altri individui che lavorarono all'album vengono spesso menzionati tecnicamente come produttori dell'LP.\nAi tecnici Norman Dolph e John Licata \u00e8 spesso attribuita la produzione delle tracce incise agli Scepter Studios, essendo essi considerati come responsabili della produzione e mixaggio delle registrazioni in questione (nonostante non vengano nominati nelle note originali dell'LP).&lt;ref name=\"33 1/3\"&gt;&lt;/ref&gt; Dolph stesso, tuttavia, ammise che fu John Cale a svolgere la funzione di primario produttore creativo, occupandosi dell'arrangiamento della maggior parte dei brani sul disco. D'altra parte, Cale in seguito rimarc\u00f2 il fatto che fosse stato Tom Wilson l'artefice principale della produzione tecnica di \"The Velvet Underground &amp; Nico\", sminuendo invece il ruolo svolto da Andy Warhol. Sterling Morrison descrisse Warhol come produttore nel senso di \"produttore cinematografico\". Disse che la band lo aveva coinvolto solo dal lato finanziario e che l'artista si limit\u00f2 a stare seduto in silenzio in cabina di regia per quasi tutta la durata delle sessioni ad ascoltare le canzoni, dando, di tanto in tanto, qualche consiglio.\nCopertina.\n\"The Velvet Underground and Nico\" \u00e8 a volte chiamato \"banana album\" per via della copertina raffigurante una banana disegnata da Andy Warhol. Sulla copertina non compariva n\u00e9 il nome del gruppo n\u00e9 quello della casa discografica, ma solo la firma dell'artista. Le prime copie del disco invitavano chi la guardava a \"sbucciare lentamente e vedere\" (\"peel slowly and see\"); togliendo un adesivo si poteva vedere una banana rosa shocking (maliziosa metafora di un membro maschile). L'album ebbe una notevole sfortuna per la diffusione: la produzione venne fermata e tutti i dischi nei negozi vennero ritirati per l'alto costo della stampa (era stato progettato un macchinario apposito) e una successiva stampa ebbe dei problemi legali con il ballerino della Factory Eric Emerson in quanto una sua fotografia, tratta da un film di Warhol, era stampata sul retro dell'album senza che gli venissero pagati i diritti d'immagine. L'album venne nuovamente ritirato, e ci\u00f2 contribu\u00ec a limitare il suo successo commerciale. \"The Velvet Underground &amp; Nico\" ottenne un successo tardivo tanto che viene oggi considerato una pietra miliare del rock, un rock che Lou Reed ha sempre definito \"per adulti\", dove all'opposto di musica come divertimento si predilige la musica come cultura. Mai prima d'ora un simbolo erotico cos\u00ec esplicito era stato usato per la copertina di un album, Andy Warhol seppe unire la sensibilit\u00e0 musicale dei Velvet e la sua sensibilit\u00e0 visiva, la trasgressione dei testi alla trasgressione dell'immagine.\nAccoglienza e vendite.\nAll'epoca della sua uscita, \"The Velvet Underground &amp; Nico\" fu ampiamente un insuccesso dal punto di vista commerciale per gli standard della musica pop degli anni sessanta. I suoi controversi contenuti e le tematiche scabrose dei brani fecero s\u00ec che l'album venisse quasi immediatamente bandito in molti negozi di dischi. Molte stazioni radio si rifiutarono di mandare in onda le canzoni dell'album e anche certi giornali si rifiutarono di pubblicizzarlo o di recensirlo. L'insuccesso pot\u00e9 anche imputarsi alla Verve, che fall\u00ec nel promuovere e distribuire l'album in maniera competitiva.\nL'album debutt\u00f2 nella classifica di \"Billboard\" il 13 maggio 1967 posizionandosi al 199\u00ba posto per poi raggiungere la posizione massima numero 195 il 10 giugno 1967. Rientr\u00f2 in classifica il 18 novembre 1967 al numero 182, raggiungendo il 171\u00ba posto il 16 dicembre 1967, uscendo definitivamente di classifica il 6 gennaio 1968 alla posizione numero 193.\nCritica.\nNonostante la quasi pressoch\u00e9 totale mancanza di successo commerciale all'epoca della pubblicazione, l'album con il passare degli anni ha goduto di una enorme rivalutazione sia da parte della critica sia da parte del pubblico.\nLa rivista \"Rolling Stone\" ha inserito il disco al 13\u00ba posto nella sua classifica dei migliori 500 album della storia, mentre nel 2006 \"The Observer\" lo ha dichiarato primo tra i 50 \"album che hanno cambiato la musica\". Per fare altri esempi della grande stima nei riguardi dell'album, la rivista \"Uncut\" lo ha definito \"il pi\u00f9 grande album di debutto di tutti i tempi\", inoltre nel 2006 \u00e8 stato inserito nel National Recording Registry dalla Biblioteca del Congresso degli Stati Uniti come opera da preservare per i posteri.\nDescrizione dei brani.\n\"Sunday Morning\".\nDietro la serena descrizione di una calma \"domenica mattina\", tranquillo risveglio dopo una notte di abusi di droghe, si cela un sentimento di paranoia e d'ansia strisciante che attanaglia il narratore della canzone. Il produttore Tom Wilson avrebbe voluto che a cantare il brano fosse Nico, ma Lou Reed volle cantarlo a tutti i costi lui stesso.\n\"I'm Waiting for the Man\".\nUno studentello bianco si reca in un quartiere nero di Harlem a comprare dell'eroina dal suo spacciatore di fiducia che lo fa sempre aspettare. Far\u00e0 dei brutti incontri prima di riuscire ad avere la sua dose. Un martellante piano boogie, contrappuntato da chitarre elettriche quasi punk, impreziosisce il brano. La parte finale del brano da inoltre spazio dal suono di un pianoforte che suona sempre la stessa nota.\n\"Femme Fatale\".\nFacciamo la conoscenza di una figura femminile algida, cinica e risoluta, che non si fa scrupoli a trattare i suoi spasimanti come giocattoli. Nico la interpreta sul disco alla perfezione. Lou Reed ha raccontato che la canzone fu scritta, dietro richiesta di Andy Warhol, ispirandosi alla figura di Edie Sedgwick.\n\"Venus in Furs\".\nIspirata dalla lettura del romanzo \"Venere in pelliccia\" di Leopold von Sacher-Masoch, descrive un triangolo sadomaso non privo di amarezza esistenziale, tra due amanti e il narratore che li osserva nel loro perverso gioco servo-padrona. Il brano risalta per la violenta presenza della viola di John Cale.\n\"Run Run Run\".\nAmbientata a Union Square, un parco dove si incontrano gli spacciatori di droga a Manhattan. I protagonisti della canzone sono quattro delinquenti dai nomi bizzarri, forse transessuali, (\"Teenage Mary\", \"Margarita Passion\", \"Seasick Sarah\", e \"Beardless Harry\"), appartenenti al mondo della droga di New York. Brano essenzialmente Rock n' Roll con lunghi assoli di chitarra elettrica nell'intermezzo.\n\"All Tomorrow's Parties\".\nFunerea riscrittura della favola di Cenerentola cantata da Nico; era la canzone del disco preferita da Andy Warhol. Lou Reed descrisse il brano anche come \"\u00abuna descrizione molto appropriata di certa gente che frequentava la Factory in quel periodo\u00bb.\" Il brano \u00e8 accompagnato da un pianoforte preparato su idea di John Cale che suona sempre la stessa nota. Del brano esistono due versioni, una pubblicata come singolo (lato B: \"I'll Be Your Mirror\"), con la voce di Nico ben in evidenza raddoppiata su due piste, e una seconda con un missaggio pi\u00f9 pacato e meno radiofonico.\n\"Heroin\".\nCruda descrizione della dipendenza dall'eroina di un tossicodipendente. La descrizione dell'esperienza \u00e8 raccontata nei dettagli pi\u00f9 feroci, come l'ago che buca la vena, il sangue che entra nella siringa e la volont\u00e0 di annullarsi completamente nella droga che diventa l'unica compagna di vita del protagonista.\n\"There She Goes Again\".\nUn ragazzo \u00e8 tormentato dalla gelosia che prova per la sua ragazza che sembra non curarsi minimamente di lui e provare piacere a ferire i suoi sentimenti. Il consiglio di Lou Reed? Picchiarla. Il riff iniziale della canzone \u00e8 ripreso dal successo del 1963 di Marvin Gaye \"Hitch Hike\".\n\"I'll Be Your Mirror\".\nDelicata canzone d'amore scritta da Reed per essere cantata da Nico. Dedicata al primo amore di Lou, Shelley Albin, e forse anche alla stessa Nico, con la quale Reed all'epoca ebbe una breve relazione.\n\"The Black Angel's Death Song\".\nSperimentazione sonora attraverso un massiccio uso del feedback e della viola distorta e lancinante di Cale. Il testo \u00e8 un fluire di immagini onomatopeiche, nonsensi e associazioni verbali senza un particolare significato. Sulla canzone circola una celebre leggenda metropolitana confermata anche da Sterling Morrison, si dice che la sera stessa che i Velvet Underground suonarono la canzone per la prima volta in pubblico, furono licenziati in tronco dal proprietario del locale in cui si esibivano.\n\"European Son\".\nDedicata alla memoria del primo nume tutelare di Lou Reed, il poeta Delmore Schwartz. Dopo un breve testo cantato sopra un convenzionale riff di chitarra e basso, un rumore assordante (simile al ruggito di una tigre in un catino, ma in realt\u00e0 fatto da John Cale trascinando una sedia di metallo sul pavimento e poi facendola sbattere violentemente contro una pila di piatti di alluminio) ci porta a un brusco cambio di clima: una lunga coda strumentale a base di distorsioni e feedback di chitarra che sconvolse non poco il pubblico di allora.\nTracce.\nTutte le canzoni sono state scritte da Lou Reed, eccetto dove indicato:\nInfluenze musicali.\nLe principali influenze musicali dell'album sono da ricercarsi in modo differente nei membri della band.\nJohn Cale.\nJohn Cale, che aveva studiato con John Cage e composto musica sperimentale insieme al collettivo di musicisti di LaMonte Young (\"Theatre of Eternal Music\") fa ampio uso, tramite la viola, dei bordoni e dei feedback di stampo minimalista, solitamente in quasi tutte le canzoni dell'album: \"Heroin, Venus in Furs, Black Angel's Death Song\" per citarne alcune. Il pianoforte preparato, tramite uso di graffette fermacarta tra le corde, di All Tomorrow's Parties \u00e8 un'idea musicalmente vicina a John Cage il quale speriment\u00f2 ampiamente su strumenti musicali preparati.\nLou Reed e Sterling Morrison.\nLou Reed utilizza per lo pi\u00f9 chitarre ad accordatura aperta oltre quella che lui stesso denomin\u00f2 \"Ostrich Guitar\" (dal titolo di una sua canzone pre-Velvet Underground). La \"Ostrich\" \u00e8 una chitarra le cui corde sono tutte accordate sulla stessa nota. Viene utilizzata ad esempio nella parte finale di \"Venus in Furs\" e in un lungo assolo di \"Run Run Run\". Il tipico suono tintillenante delle chitarre di \"Heroin\" \u00e8 di stampo Folk-rock e denominato \"Jingle-Jangle\", utilizzato dai Byrds che da loro prenderebbe nome.\nSterling Morrison, di stampo pi\u00f9 rock n' roll, accompagna Lou Reed alla chitarra ritmica in gran parte delle canzoni dell'album mentre in alcuni brani (come \"Sunday Morning\") suona il basso. Morrison apprezzava anche i tipici cori e la musica Doo-Wop, elemento che risalta nei pezzi in cui lui e Reed seguono in coro la voce di Nico nel ritornello di \"Femme Fatale\" ed anche in \"There She Goes Again\".\nMaureen Tucker.\nLa batterista Maureen Tucker era principalmente influenzata da Bo Diddley e Charlie Watts. Le sue percussioni ricordano lo stile primitivista, potente e ipnotico di Babatunde Olatunji che prende come ispirazione per suonare in modo pi\u00f9 \"africano\".\nEdizioni differenti.\nA causa della travagliata fase di produzione e di impaginazione grafica, l'album venne pubblicato in un gran numero di versioni differenti. Si calcola che, nei soli Stati Uniti, ne esistano circa 30 edizioni diverse: la versione originale, la versione con l'adesivo a coprire sul retro il viso di Eric Emerson, quella con la faccia cancellata e quella con una diversa foto sul retro di copertina. Inoltre copie mono e stereo di ognuna di queste versioni, LP con la banana realmente sbucciabile ed altre con solo il disegno della stessa.\nRistampe successive.\nCompact disc.\nLa prima versione in formato CD dell'album venne immessa sul mercato nel 1986 e conteneva qualche lieve differenza rispetto al vinile. Il titolo dell'album era inserito sulla copertina, a differenza della cover originale dell'LP che recava la sola firma di Andy Warhol in basso sulla destra. In aggiunta, l'album conteneva un mixaggio alternativo di \"All Tomorrow's Parties\" con una traccia vocale singola al posto di quella raddoppiata della versione dell'LP originale. Apparentemente, Bill Levenson, il tecnico che cur\u00f2 la produzione delle prime edizioni in CD del catalogo dei Velvet Underground, decise di includere la versione del brano a singola voce, come una sorta di piccola sorpresa per i fan.\nLa successiva edizione in CD rimasterizzata del 1996 ripristin\u00f2 la grafica originale di copertina e i mixaggi originari dell'album.\n\"Peel Slowly and See\".\n\"The Velvet Underground &amp; Nico\" fu inserito all'interno del cofanetto antologico \"Peel Slowly and See\" del 1995. L'album si trova sul secondo CD del box set insieme alla versione su singolo di \"All Tomorrow's Parties\", a due canzoni di Nico tratte da \"Chelsea Girl\" e a un estratto di dieci minuti di durata della traccia inedita \"Melody Laughter\". Sul primo disco del cofanetto sono invece inclusi i nastri demo di Ludlow Street del 1965 dove compaiono versioni preliminari di \"Venus in Furs\", \"Heroin\", \"I'm Waiting for the Man\" e \"All Tomorrow's Parties\".\nL'acetato degli Scepter Studios.\nL'originale acetato preliminare prodotto da Norman Dolph agli Scepter Studios contiene svariate registrazioni dei brani che sarebbero finite sulla versione finale dell'album, anche se molte di queste con un mixaggio differente e tre di esse in versione totalmente diversa. L'acetato venne preparato il 25 aprile 1966, al termine delle sessioni di registrazione e poi se ne persero le tracce. Il disco sarebbe riapparso solo dopo circa quarant'anni quando fu acquistato dal collezionista Warren Hill di Montr\u00e9al, Canada, nel settembre 2002 in un mercatino dell'usato situato nel quartiere di Chelsea a New York per la cifra di $0.75. Hill, rendendosi conto della rarit\u00e0 dell'acetato acquistato, mise l'album in vendita su eBay nel novembre seguente. L'8 dicembre 2006, un anonimo acquirente si aggiudic\u00f2 l'asta per la cifra favolosa di 155.401 dollari, ma si rivel\u00f2 un truffatore. L'album venne nuovamente messo all'asta su eBay e venduto con successo il 16 dicembre 2006 per 25.200 dollari.\n\u00c8 importante far notare che delle dieci canzoni registrate agli Scepter Studios, solo nove sono presenti sul nastro. Dolph indica \"There She Goes Again\" come la traccia mancante.\nDeluxe Edition 2002.\nNel 2002, la Universal ha pubblicato una \"Deluxe Edition\" del disco in due CD che comprende sia la versione stereo che mono dell'intero album, insieme a cinque canzoni prese dall'LP di Nico \"Chelsea Girl\" (\"Little Sister, Winter Song, It Was a Pleasure Then, Chelsea Girls\", e \"Wrap Your Troubles in Dreams\", tutte canzoni scritte da membri dei Velvet Underground) e le versioni su singolo di \"All Tomorrow's Parties\", \"I'll Be Your Mirror\", \"Sunday Morning\", e \"Femme Fatale\".\n45th Anniversary Super Deluxe Edition.\nIl 1\u00ba ottobre 2012, la Universal ha pubblicato una versione dell'album in cofanetto box set di 6 CD, da intendersi come \"edizione definitiva\". In esso sono contenuti i missaggi mono e stereo del disco (incluse le rispettive bonus tracks) sui CD 1 &amp; 2, l'album \"Chelsea Girl\" di Nico nella sua interezza sul terzo CD e l'acetato degli Scepter Studios sul CD 4. I dischi 5 e 6 contengono un'esibizione live del 1966 precedentemente inedita da parte del gruppo."}
{"id": "112457", "revid": "47767", "url": "https://it.wikipedia.org/wiki?curid=112457", "title": "Yor (La storia infinita)", "text": ""}
{"id": "112458", "revid": "1776051", "url": "https://it.wikipedia.org/wiki?curid=112458", "title": "LimeWire", "text": "LimeWire \u00e8 stato un client peer-to-peer che si appoggiava alla rete Gnutella ed era disponibile in varie lingue. \u00c8 stato il primo programma di file sharing a supportare il trasferimento file da-firewall-a-firewall, una caratteristica introdotta a partire dalla versione 4.2, che fu distribuita nel novembre 2004. A differenza di altri client P2P per la rete Gnutella (ad esempio Bearshare) non possedeva alcun \"adware\". Supportava iTunes e integrava al suo interno una chat con la quale i vari utenti potevano comunicare tra loro durante i download.\n\"LimeWire LCC\", lo sviluppatore di LimeWire, distribuiva due differenti versioni dell'applicazione; una versione base, gratuita, distribuita sotto la GNU General Public License (si veda anche software libero) e una versione \"pro\" a pagamento che offriva scaricamenti pi\u00f9 rapidi e la possibilit\u00e0 di utilizzare un antivirus integrato. Prima dell'aprile 2004 la versione gratuita veniva distribuita assieme a un programma chiamato \"LimeShop\" (una variante di TopMoxie), che \u00e8 stata considerata da alcuni esperti di sicurezza come uno spyware. Con la rimozione di tutto il software in bundle a partire dalla versione 4.0, queste obiezioni furono risolte.\nLimeWire era scritto in Java e per questo funzionava su ogni sistema che avesse una Java virtual machine installata. Per facilitare l'installazione da parte di utenti comuni, erano stati distribuiti pacchetti di installazione per Microsoft Windows, macOS e Linux, per i vari gestori di pacchetti (RPM Package Manager, deb nonch\u00e9 per il Portage di Gentoo).\nLimeWire usava le funzioni crittograficamente sicure hash, quali lo SHA-1 e il Tiger tree hash per assicurare che i dati scaricati non fossero corrotti. Anche se Ed Felten e altri abbiano identificato possibili vulnerabilit\u00e0 nell'algoritmo SHA-1, poich\u00e9 LimeWire non si appoggiava esclusivamente sullo SHA-1, queste vulnerabilit\u00e0 non hanno avuto gravi implicazioni per la verifica dei file scaricati da parte di LimeWire.\nEssendo open source, LimeWire ha prodotto numerosi fork, inclusi FrostWire, LionShare, un progetto sperimentale della \"Penn State University\", e Acquisition, un popolare client Gnutella per la piattaforma Apple Macintosh dotata di un'interfaccia proprietaria.\nIl 26 ottobre 2010 la RIAA ottiene una sentenza di cessazione della \"ricerca, download, upload, scambio di file e/o funzionalit\u00e0 di distribuzione dei file\" per violazione di copyright da parte della Corte Distrettuale di New York. Inoltre la RIAA ha annunciato l'intenzione di chiedere il risarcimento del danno arrecato alle etichette discografiche.\nNonostante ci\u00f2 dopo circa un mese dal blocco del servizio \u00e8 stata distribuita da un gruppo sconosciuto di programmatori una nuova versione, perfettamente funzionante e gratuita, chiamata \"LimeWire Pirate Edition\", con le stesse caratteristiche della versione PRO del LimeWire originale, tra cui la possibilit\u00e0 di utilizzare AVG."}
{"id": "112459", "revid": "121087958", "url": "https://it.wikipedia.org/wiki?curid=112459", "title": "Eurovision Song Contest 1973", "text": "Il diciottesimo Gran Premio Eurovisione della Canzone si tenne a Lussemburgo il 7 aprile 1973.\nStoria.\nNel 1973 Malta (dopo due ultimi posti) e Austria decisero di non partecipare al concorso, mentre Israele, il primo paese non europeo, ma comunque membro dell'EBU, fece il suo debutto, cos\u00ec da richiedere un rinforzo nelle misure di sicurezza; si classific\u00f2 al quarto posto. Il gruppo svedese \"Malta\" cambi\u00f2 il suo nome per non essere confuso con l'isola, sebbene questa non partecipasse. Modificata la regola sulla lingua nella quale la canzone doveva essere interpretata: i partecipanti furono lasciati liberi di scegliere in quale idioma cantare.\nIl Lussemburgo conquist\u00f2, ancora, il primo posto con \"Tu te reconnaitras\", interpretata da Anne-Marie David; per la terza volta di seguito vinse quindi una canzone in francese. Il noto artista Patrick Juvet, rappresentante della Svizzera, si classific\u00f2 al dodicesimo posto con \"Je vais me marier, Marie\", mentre Cliff Richard ritorn\u00f2 al Gran Premio dell'Eurovisione con il brano \"Power to All Our Friends\", per il Regno Unito, posizionandosi terzo. Massimo Ranieri, alla sua seconda partecipazione con il brano \"Chi sar\u00e0 con te\", si classific\u00f2 per l'Italia al tredicesimo posto.\nStruttura di voto.\nOgni paese ha due giurati, uno sotto e uno sopra i venticinque anni, che votano ogni canzone con punti dall'uno al cinque.\nOrchestra.\nDiretta dai maestri: Esad Arnautalic (Jugoslavia), Francis Bay (Belgio), Juan Carlos Calder\u00f3n (Spagna), Pierre Cao (Lussemburgo), Jean Claudric (Francia), Carsten Klouman (Norvegia), Monica Dominique (Svezia), Nurit Hirsh (Israele), David MacKay (Regno Unito), Colman Pearce (Irlanda), Jorge Costa Pinto (Portogallo), Enrico Polito (Italia), Herv\u00e9 Roy (Svizzera), Ossi Runne (Finlandia), G\u00fcnther-Eric Th\u00f6ner (Germania), Harry van Hoof (Paesi Bassi) e Jean-Claude Vannier (Monaco).\nClassifica.\n10 punti"}
{"id": "112460", "revid": "9", "url": "https://it.wikipedia.org/wiki?curid=112460", "title": "Semipermeabile", "text": ""}
{"id": "112463", "revid": "6923", "url": "https://it.wikipedia.org/wiki?curid=112463", "title": "Eurovision Song Contest 1974", "text": "Il diciannovesimo Gran Premio Eurovisione della Canzone si tenne a Brighton (Regno Unito) il 6 aprile 1974.\nStoria.\nNel 1974 la Grecia si un\u00ec al concorso, mentre la Francia si dovette ritirare alcuni giorni prima a causa della morte del presidente Georges Pompidou; la canzone \"La vie a vingt-cinq ans\", interpretata da Dany non fu mai eseguita. Ci\u00f2 port\u00f2 il numero di partecipanti a 17. La BBC ospit\u00f2 il concorso per la seconda volta in tre anni, poich\u00e9 la RTL non volle organizzare il concorso due anni di seguito. Le regole sulle giurie furono cambiate per portare il numero dei giurati di nuovo a 10 per ogni paese. Per le giurie nazionali fu introdotta una regola che dichiarava che era preferibile fossero formato da un numero uguale di uomini e di donne, fra i quali cinque membri oltre 25 anni e cinque al di sotto; l'et\u00e0 doveva essere compresa fra un minimo di 16 anni ed un massimo di 60, con 10 anni di scarto fra le due gamme di et\u00e0. Ogni brano poteva ricevere punti da un minimo di 1 a un massimo di 5.\nLa Svezia vinse il \u201cGran Premio\u201d quell'anno con il brano \"Waterloo\", eseguito dagli ABBA, che \u00e8 diventato il gruppo pi\u00f9 popolare in tutta la storia del concorso. Fra gli altri, parteciparono artisti ben noti come Gigliola Cinquetti, rappresentante l'Italia, al secondo posto con \"S\u00ec\", Mouth &amp; MacNeal, rappresentanti i Paesi Bassi, che si classificarono al terzo posto con \"I see a star\", Olivia Newton-John che rappresent\u00f2 il Regno Unito, al quarto posto con \"Long live love\", e Tina Reynolds, rappresentante l'Irlanda, al settimo posto con \"Cross your heart\". A causa del titolo della canzone di Gigliola Cinquetti, quell'anno la RAI non mand\u00f2 in onda in diretta il concorso perch\u00e9 a maggio si sarebbe tenuto il referendum abrogativo sul divorzio e c'era il timore che il titolo \"S\u00ec\" potesse influenzare l'opinione pubblica.\nStruttura di voto.\nDieci membri della giuria di ogni nazione distribuisce dieci punti tra le loro canzoni preferite.\nOrchestra.\nDiretta dai maestri: Charles Blackwell (Lussemburgo), Jos\u00e9 Calv\u00e1rio (Portogallo), Pierre Chiffre (Belgio), Raymond Donnez (Monaco), Pepe Ederer (Svizzera), Rafael Ibarbia (Spagna), Nick Ingman (Regno Unito), Yorgos Katsaros (Grecia), Gianfranco Monaldi (Italia), Colman Pearce (Irlanda), Yonathan Rechter (Israele), Ossi Runne (Finlandia), Werner Scharfenberger (Germania), Zvonimir Skerl (Jugoslavia), Frode Thingnaes (Norvegia), Harry van Hoof (Paesi Bassi) e Sven-Olof Walldoff (Svezia)."}
{"id": "112464", "revid": "104485", "url": "https://it.wikipedia.org/wiki?curid=112464", "title": "Parco naturale regionale della Lessinia", "text": "Il parco naturale regionale della Lessinia \u00e8 stato istituito con la legge regionale n. 12, del 30 gennaio 1990 con lo scopo di tutelare il ricco patrimonio naturalistico, ambientale, storico ed etnico del territorio veronese. \u00c8 situato nella parte pi\u00f9 settentrionale della Lessinia, tra i 1.200 e 1.800\u00a0m. \u00c8 sito di interesse comunitario e zona di protezione speciale della comunit\u00e0 europea n. IT3210040\nStoria.\nIl parco naturale regionale della Lessinia, gestito per trent'anni dalla Comunit\u00e0 montana della Lessinia, gode dal 2019 di un proprio ente gestore.\nCon Legge Regionale n. 23 del 26 giugno 2018 la gestione dei parchi regionali \u00e8 affidata ad un ente di diritto pubblico, dotato di personalit\u00e0 giuridica, con sede legale e amministrativa nel rispettivo territorio, denominato Ente parco e sottoposto alla vigilanza della Giunta regionale.\nSono organi dell\u2019Ente parco:\na) la Comunit\u00e0 del parco;\nb) il Consiglio direttivo;\nc) il Presidente;\nd) il Revisore dei conti;\ne) la Consulta del Parco;\nf) il Comitato tecnico-scientifico.\nIl parco ha vari compiti i: prendendo le finalit\u00e0 direttamente dallo statuto, si pu\u00f2 osservare che la ricchezza del territorio da preservare va dai giacimenti fossili alla conservazione dell'alpicoltura, e al mantenimento e al recupero delle tradizioni cimbre, sia quelle dei pochi che ancora lo parlano fra i residenti sia di quelli che hanno perso l'idioma ma hanno mantenuto appieno le tradizioni. \u00c8 importante anche la cura del sistema museale dei sette musei specializzati. \nPer valutare le diversit\u00e0 rispetto ad un parco standard \u00e8 bene ricorrere allo statuto nel punto in cui elenca le finalit\u00e0:\nNel 2019 \u00e8 stato svolta un'intervista a 168 aziende utilizzatrici le malghe della Lessinia, all'interno del dossier di candidatura degli Alti Pascoli della Lessinia nel Registro nazionale dei paesaggi storici rurali. L\u2019intervista aziendale ha sondato la percezione degli allevatori in merito all\u2019attivit\u00e0 del Parco nel mantenimento del paesaggio rurale storico e dell\u2019attivit\u00e0 zootecnica in alpeggio. Per il 59% degli intervistati tale attivit\u00e0 \u00e8 da ritenersi in contraddizione e per il 38% assente. Solo il 3% degli intervistati ritiene che i 30 anni di attivit\u00e0 amministrativa dell'ente Parco siano stati utili.\nNello stesso periodo cinque comuni della Lessinia avanzavano proposte di revisione delle aree Parco, per venire incontro alle esigenze degli abitanti e degli agricoltori. La proposta \u00e8 stata discussa il 16 gennaio 2020 nella seconda Commissione regionale (Politiche ambientali). Di ritorno da Venezia cos\u00ec si esprime il presidente dell\u2019ente Parco Raffaello Campostrini: \u00ab\u00c8 stato giusto tener conto delle delibere dei Comuni che sono l\u2019espressione massima di chi vive e lavora in Lessinia. Sarebbe stato folle da parte della Regione ostacolare questo percorso. In commissione, pur nella normale dialettica delle diverse posizioni, abbiamo avuto la soddisfazione di far capire le ragioni per cui questa proposta \u00e8 nata: i vaj non vengono abbandonati ma continuano ad essere tutelati, tanto la fauna come la flora: i primi ambientalisti siamo noi che viviamo in montagna e questa riforma \u00e8 stata voluta per risolvere delle problematiche del Parco che sono ferme da trent\u2019anni, per dare dei confini che siamo pi\u00f9 evidenti e naturali possibili\u00bb.\nNel gennaio 2020, per manifestare la contrariet\u00e0 alla proposta di legge regionale volta a ridurre l'area protetta, migliaia di persone accorse per lo pi\u00f9 dalle citt\u00e0 di pianura, hanno fatto una marcia simbolica nel territorio di Bosco Chiesanuova, dove \u00e8 sita la sede del parco, bloccando l'iniziativa degli abitanti e delle amministrazioni della Lessinia.\nTerritorio.\nIl parco si sviluppa nella parte settentrionale della provincia di Verona in un corpo territoriale che va dai 1200 metri alle cime; si estende in due comuni della provincia di Vicenza e comprende alcune isole ad altezza pi\u00f9 bassa che comprendono luoghi di bellezza naturale. Non ha acqua superficiale se non per brevissimi tratti visto il carsismo della zona. Nel parco sono compresi tutti i monti veronesi ad esclusione del Monte Baldo.\nComuni.\nLa superficie del parco si estende sul territorio di 15 comuni, tredici in provincia di Verona e due in quella di Vicenza:\nAmbiente.\nLa parte superiore dei Lessini costituisce una vasta area a pascolo. Con tutta probabilit\u00e0 una delle aree pascolive pi\u00f9 vaste dell\u2019intero arco alpino italiano. Pascolo che si caratterizza per occupare aree morfologicamente poco accidentate con relativamente ridotti affioramenti di rocce e sassi. Pascolo che per la maggior parte \u00e8 di propriet\u00e0 privata e che \u00e8 stato oggetto, negli ultimi decenni, di numerose indagini (Berni e Begalli,1991; Sauro et al, 2013; Sauro et al, 2017). La gestione dell'ambiente degli alti Lessini \u00e8 garantita da una secolare attivit\u00e0 pastorale e allevatoriale. I pascoli presenti nel territorio del Parco della Lessinia vengono per lo pi\u00f9 gestiti da bovini da latte e da carne, ma sono presenti anche ovini ( in particolare la pecora Brogna, razza autoctona in via di estinzione), caprini ed equini.\nFlora e funghi.\nNel sito ufficiale del parco ogni specie di fiori e funghi viene descritta e rappresentata.\nFauna.\nFra le specie presenti nel parco meritano particolare menzione le sottostanti:\nAccessi.\nVista l'estensione del parco non vi sono accessi principali, ma tutta una serie di strade presenti in ogni valle della Lessinia. Gli accessi alla parte pi\u00f9 elevata del parco sono dati dalla rotabile del passo della Liana che da Sant'Anna d'Alfaedo si inerpica fra il Corno d'Aquilio e il corno Mozzo; la provinciale da Erbezzo per il passo delle Fittanze; la diretta da Bosco Chiesanuova per San Giorgio e la strada che da Velo passa per Camposilvano ed arriva alla Conca dei Parpari. Altre strade arrivano ai limiti del parco, ma non permettono il transito ai mezzi a motore, come da Giazza e dalla provincia di Vicenza\nAttivit\u00e0.\nLe attivit\u00e0 dei comuni all'interno del parco sono molte e legate alle tradizioni e al clima di ospitalit\u00e0 dei residenti. L'area interna al parco copre oltre 60% dell'area della Comunit\u00e0 della Lessinia.\nPi\u00f9 di 150 aziende agricole della Lessinia gestiscono i pascoli rientranti nel territorio dell'ente Parco. Alcune malghe offrono per la vendita diretta i loro prodotti ottenuti dalla trasformazione del latte in malga: malga Piocio di sotto (malga Lessinia), Malga Fanta e Malga Camporetratto. Una sola malga offre servizi agrituristici per la somministrazione di pasti: Malga Campolev\u00e0. Numerose malghe sono state trasformate in rifugi per offrire servizi di ristorazione e pernottamento.\nIl parco in senso stretto ha delle attivit\u00e0 proprie prevalentemente concentrate nella Malga Derocon a pochi chilometri da Erbezzo. La struttura, \u00e8 stata realizzata grazie ad un progetto finanziato dalla Comunit\u00e0 Europea, Leader II. Nell'area, di 54 ettari, \u00e8 stata realizzata un'Area floro-faunistica con un recinto faunistico, un percorso botanico e un centro visitatori.\nParticolare attenzione \u00e8 rivolta ai potenziali fruitori che provengono dalle scuole dell'obbligo."}
{"id": "112465", "revid": "1494169", "url": "https://it.wikipedia.org/wiki?curid=112465", "title": "Alan Ford (disambigua)", "text": ""}
