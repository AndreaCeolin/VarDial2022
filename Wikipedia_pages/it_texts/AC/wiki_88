{"id": "136258", "revid": "2063781", "url": "https://it.wikipedia.org/wiki?curid=136258", "title": "Lingua gallese", "text": "Il gallese (nome nativo \"Cymraeg\" o \"y Gymraeg\" ) \u00e8 una lingua celtica appartenente al sottogruppo delle lingue brittoniche. \u00c8 parlato nella nazione occidentale della Gran Bretagna conosciuta come Galles (\"Cymru\") e nella valle della Provincia di Chubut, una colonia gallese nella Patagonia argentina. Vi sono inoltre persone di lingua gallese anche in molti altri paesi, fra cui soprattutto il resto della Gran Bretagna, gli Stati Uniti d'America e l'Australia.\nStoria.\nAntico gallese.\nL'antico gallese (\"Hen Gymraeg\") \u00e8 l'etichetta data alla lingua gallese nel periodo in cui si svilupp\u00f2 dal brittonico e che viene generalmente individuato dal VI/VII agli inizi del XII secolo quando si svilupp\u00f2 nel gallese medio.\nMolti poemi e alcune opere in prosa sono giunti da questo periodo fino ai giorni nostri, sebbene in manoscritti tardi e non originali, come ad esempio il poema \"Y Gododdin\". Il testo pi\u00f9 antico in antico gallese giunto integrale \u00e8 forse quello trovato su una pietra tombale nella Chiesa di San Cadfan, a Tywyn (Gwynedd), sebbene sia databile agli inizi dell'VIII secolo. Si pensa che un testo nel \"Libro di Lichfield\" sia stato scritto tra il tardo VIII e il IX secolo, ma potrebbe essere la copia di un testo di VI-VII secolo.\nGallese medio.\nIl gallese medio (\"Cymraeg Canol\") \u00e8 l'etichetta data al gallese dei secoli XII-XIV, di cui restano molte pi\u00f9 attestazioni rispetto a quello antico, da cui si era sviluppato. \u00c8 la lingua, o per lo meno si avvicina a quella presente nel \"Mabinogion\", sebbene le storie narrate siano pi\u00f9 antiche. \u00c8 anche la lingua della maggior parte dei manoscritti della legislazione gallese.\nGallese moderno.\nLa lingua gallese \u00e8 stata parlata continuativamente in Galles durante la storia, anche se nel 1911 \u00e8 diventata una lingua minoritaria, parlata dal 43,5% della popolazione della regione. Pur continuando il suo declino nel corso dei decenni successivi, il gallese non si \u00e8 mai estinto. Anzi, agli inizi del XXI secolo la percentuale e il numero di parlanti \u00e8 cominciato a risalire.\nStando al censimento del Regno Unito del 2001, 582.000 persone - il 20,8% della popolazione totale gallese (3 milioni di persone) - dichiarava di parlare il gallese (in crescita rispetto ai 508.000 parlanti del 1991, il 18,5% della popolazione gallese). Tale percentuale, gi\u00e0 di per s\u00e9 stessa considerevole, assume un'importanza ancora maggiore se si pensa che, dai dati dello stesso censimento, il 25% della popolazione totale era composta da persone nate fuori dal Galles. Fra i Gallesi propriamente detti pertanto, la percentuale dei parlanti la lingua autoctona risulterebbe pari a quasi il 30%. Il numero di persone che utilizza il gallese come lingua veicolare, o che ha una conoscenza soddisfacente di tale lingua nel resto della Gran Bretagna non \u00e8 noto: se ne trovano comunque nelle maggiori citt\u00e0 inglesi e lungo i confini fra Galles e Inghilterra.\nIl \"Welsh Language Use Survey\" del 2004 mostr\u00f2 che ben il 21,7% della popolazione parlava gallese, contro il 20,8% del censimento del 2001 e il 18,5% del 1991. Tuttavia, il censimento del Regno Unito del 2011 rilev\u00f2 un leggero decremento a 562.016 parlanti, ovvero il 19% della popolazione.\nIl censimento mostr\u00f2 inoltre un \"grande calo\" nel numero dei parlanti nel cuore delle regioni a maggioranza gallese, con percentuali al di sotto del 50% a Ceredigion e Carmarthenshire per la prima volta. Secondo il \"Welsh Language Use Survey 2013-15\", il 24% della popolazione al di sopra dei 3 anni era in grado di parlare gallese.\nAnche tra la popolazione non gallesofona \u00e8 ben visto: secondo un sondaggio promosso dal governo del Galles nel 2018, l'83% dei non parlanti \u00e8 comunque fiero della lingua, il 63% pensa che bisognerebbe fare di pi\u00f9 per sostenerla, e il 62% vorrebbe impararla (percentuali decisamente maggiori si registrano per i parlanti).\nPochi gallesi risultano essere monolingui; tuttavia molti di essi dichiarano di avere una maggiore padronanza del gallese piuttosto che dell'inglese. Del resto, la scelta di una o dell'altra lingua pu\u00f2 variare in base all'argomento di conversazione (fenomeno questo conosciuto come \"commutazione di codice\").\nPur trattandosi di una lingua minoritaria minacciata dal predominio dell'inglese, il sostegno a favore della conservazione del gallese crebbe durante il XX secolo in concomitanza con lo sviluppo di organizzazioni politiche come il partito politico \"Plaid Cymru\" (partito di centro-sinistra che sostiene l'indipendenza del Galles all'interno dell'Unione europea) la Societ\u00e0 della lingua gallese (\"Cymdeithas yr Iaith Gymraeg\"). Da rilevare pure come la nascita e lo sviluppo di stazioni radio-televisive in gallese (sussidiate anche dal governo centrale), insieme oggi all'uso dell'Internet, stia contribuendo non poco alla diffusione e consolidamento di questa lingua.\nIl gallese quale prima lingua \u00e8 diffuso soprattutto nelle aree meno urbanizzate del nord e dell'ovest del Galles, tra le quali Gwynedd, Denbighshire, Merionethshire, Anglesey (\"Ynys M\u00f4n\"), Carmarthenshire, Nord Pembrokeshire, Ceredigion, e parte del Glamorgan occidentale, sebbene persone con una buona conoscenza della lingua si possano trovare in tutto il Galles.\nGrammatica.\nVerbi.\nLa maggior parte dei tempi pu\u00f2 essere formata facendo uso dell'ausiliare bod (essere). Essi presentano due forme: il gallese popolare (Cymraeg Byw) e gallese letterario.\nTempo presente\nIl gallese popolare usa fondamentalmente forme contratte di quello letterario.\n\"Io sono\" \u00e8 \"yr wyf i\" ma pu\u00f2 diventare: \"rwy\" da \"yr wyf i\", \"wi\", o \"rydw i\", \"dw i\", \"wi\".\nCome ausiliare pu\u00f2 essere: Dw i'n cerddeg = Io cammino (sto camminando).\n\"Tu sei\" l'ausiliare pu\u00f2 scomparire del tutto (essere presupposto) e dire Ti'n cerddeg = Tu cammini (stai camminando, lett. \"tu in camminare\"!)\nNelle domande\nWyt ti'n cerddeg? (stai camminando?) ydw (s\u00ec) - nag ydw (no).\nYdw i'n cerddeg? (sto camminando?) wyt (s\u00ec) - nag wyt (no).\nSistema di numerazione.\nIl sistema di numerazione tradizionale \u00e8 vigesimale. Il sistema decimale, tuttavia, \u00e8 spesso utilizzato nel registro colloquiale, specialmente per i numeri alti. In ambito scolastico si utilizza il sistema decimale per l'insegnamento della matematica e il sistema tradizionale per tutto il resto.\nLetteratura gallese.\nAttiva dal VI secolo, la letteratura gallese segue a ruota la letteratura gaelica irlandese nella qualifica di letteratura pi\u00f9 antica d'Europa, beninteso dopo i \"colossi\" delle letterature greca e latina. E con essa condivide purtroppo anche la scarsa accessibilit\u00e0 ai non specialisti, data la modesta diffusione internazionale delle lingue con cui sono scritte.\nIl Medioevo.\nLe opere dal VI all'XI secolo ci sono pervenute soltanto in trascrizioni successive; non pi\u00f9 nella lingua originale, il gallese antico, ma in quella dell'epoca della trascrizione, il gallese medio. A questo primo periodo risalgono il \"Libro di Taliesin\", il \"Libro di Aneirin\", il \"Libro nero di Carmarthen\", il \"Libro rosso di Hergest\" e il \"Libro bianco di Rhydderch\", che contengono tra gli altri i capolavori del \"Gododdin\" e del \"Mabinogion\", nel quale trionfano le figure leggendarie, da lungo tempo nell'immaginario collettivo mondiale, di re Art\u00f9, di Peredur (Parsifal), dei maghi Myrddin (Merlino) e Gwalchmai (Gawain).\nLe \"leggi gallesi\" del re Hywel Dda ap Cadell (Hywel il Buono, XI secolo) confermano che la letteratura fosse molto incoraggiata, e verso il 1080 l'arrivo di principi dalle terre celtiche consorelle dell'Irlanda e della Bretagna diede un nuovo impulso alla creazione letteraria. I regni di Llywelyn il Grande e dei suoi successori non fecero che continuare la tradizione del sostegno alla letteratura, che continu\u00f2 a fiorire in questo periodo \"gallese medio\" sia nella poesia, con la quale inizia la tradizione delle \"triadi gallesi\", sia nella prosa, che si occupava soprattutto di cronaca e storiografia.\nAlla fine del periodo i poeti dovettero scrivere lamentazioni per la conquista della loro terra da parte delle dinastie normanne. Ma al sostegno dei principi si sostitu\u00ec quello della nobilt\u00e0 minore rurale, che garant\u00ec il proseguimento della letteratura, che continu\u00f2 in una forma rinnovata: sia della lingua, un gallese \"di transizione\" tra la forma medievale e quella moderna; sia nella metrica, teorizzata e messa in pratica ai suoi pi\u00f9 alti livelli da molti poeti, primo fra tutti il grande Dafydd ap Gwilym. In questa tradizione gallese \"tardomedievale\", che continu\u00f2 per due secoli, si svilupp\u00f2 anche una letteratura di carattere religioso; nel 1567 si disput\u00f2 un memorabile Eisteddfod, festival di competizioni di letteratura e musica, la cui tradizione continua ancora oggi.\nL'et\u00e0 moderna.\nPer ironia della sorte fu l'ascesa al trono di Londra della dinastia Tudor, di origine gallese, a dare un brutto colpo a questa letteratura; perch\u00e9 la dissoluzione dei monasteri, e la fine del feudalesimo che attir\u00f2 verso la capitale anche la nobilt\u00e0 minore rurale, priv\u00f2 gli scrittori dei loro tradizionali mecenati. In questo periodo di stasi letteraria si distinsero Rhys Prichard, che si specializz\u00f2 in una poesia facile alla portata della gente comune, e l'eccellente poeta Huw Morus. Ma almeno lo scisma anglicano ad opera dei Tudor autorizz\u00f2 la traduzione gallese della Bibbia, eseguita nel 1588 dal vescovo William Morgan, e del Libro delle preghiere comuni, il messale anglicano. La lingua della Bibbia stabil\u00ec uno standard per la lingua letteraria moderna, che rimase l'unica forma ufficiale di gallese scritto per pi\u00f9 di tre secoli e mezzo, e che \u00e8 in buona parte usata ancora oggi.\nIl XVIII secolo fu un periodo di ripresa letteraria, soprattutto con l'opera in prosa \"Gweledigaethau y Bardd Cwsc\" (Visioni del bardo addormentato) di Ellis Wynne, e con la poesia nostalgica di Goronwy Owen.\nIl XIX secolo continu\u00f2 il recupero letterario con le opere di Daniel Owen, l'iniziatore del romanzo in gallese; con la saggistica di Lewis Edwards, Robert Ambrose Jones e Owen Morgan Edwards; e la poesia di William Thomas (Islwyn) e John Hughes (Ceiriog).\nTra la fine del XIX secolo e l'inizio del XX John Morris-Jones, poeta, critico, filologo e linguista, avvicin\u00f2 i contenuti della letteratura gallese a quelli delle principali letterature europee. Tra i suoi ideali allievi Thomas Gwynn Jones, dalla metrica tanto difficile quanto efficace, e il nervoso William John Gruffydd, poeta ed autobiografo. Seguirono l'elaborato Robert Williams-Parry; e suo cugino, l'introspettivo Thomas Herbert Parry Williams.\nTra le due guerre mondiali emersero la romanziera Kate Roberts; il poliedrico John Saunders Lewis, critico, poeta, romanziere e drammaturgo; la scrittrice tedesca naturalizzata gallese Kate Bosse-Griffiths; David Gwenallt Jones, poeta e prosatore; Thomas Rowland Hughes, romanziere e autore di teatro; Thomas Parry, drammaturgo, critico e storiografo, e traduttore delle poesie di Thomas Stearns Eliot.\nDopo la guerra si rivelarono Islwyn Ffowc Elis e Caradog Prichard; dagli anni '80 Aled Islwyn e Angharad Tomos; i postmodernisti William Owen Roberts; Robin Llywelyn e Mihangel Morgan. I poeti Alan Llwyd e Dic Jones recuperarono la metrica tradizionale, la poetessa Menna Elfyn ha rotto il monopolio maschile nella poesia.\nNel XXI secolo validi artisti come ad es. la scrittrice e cantautrice Fflur Dafydd, figlia di Menna Elfyn, Mererid Hopwood, Si\u00e2n Melangell Dafydd e Tony Bianchi mantengono un livello elevato a questa letteratura, che nei tempi moderni \u00e8 la prima in qualit\u00e0 e quantit\u00e0 tra le sei letterature celtiche, e una delle prime fra le letterature minoritarie."}
{"id": "136265", "revid": "1516566", "url": "https://it.wikipedia.org/wiki?curid=136265", "title": "Legionario (araldica)", "text": "Legionario \u00e8 un termine utilizzato in araldica.\nQualifica gli insigniti della \"Legion d'Onore\" francese. \nLa pezza di legionario carica lo stemma in qualche punto dell'arma ed \u00e8 propria dell'araldica napoleonica.\nLa si raffigura in modo stilizzato con un disco con cinque raggi biforcati in punta; contorni neri e colore oro."}
{"id": "136266", "revid": "15756", "url": "https://it.wikipedia.org/wiki?curid=136266", "title": "Stadio Olimpico Grande Torino", "text": "Lo stadio Olimpico Grande Torino \u00e8 un impianto multifunzionale di Torino, sito in via Filadelfia, il cui uso prevalente \u00e8 calcistico, anche se \u00e8 in grado di ospitare incontri di rugby e manifestazioni extrasportive.\nNato come \"Stadio municipale Benito Mussolini\" nel 1933, nel secondo dopoguerra assunse i nominativi di \"Stadio Comunale\" fino al 1986 e, a seguire, \"Stadio Comunale Vittorio Pozzo\" fino al 2005, \"Stadio Olimpico\" dopo la designazione a sede dei Giochi olimpici invernali del 2006, e infine la denominazione attuale dal 2016 in omaggio alla formazione del Grande Torino deceduta nel 1949 nella tragedia di Superga.\nLo stadio si trova nel parco di Piazza d'Armi, nel quartiere torinese di Santa Rita, e si affaccia sui corsi Sebastopoli e Agnelli, via Filadelfia e piazzale Grande Torino. Fino al 1990 fu la sede degli incontri interni di e , che in tale anno si trasferirono presso lo stadio delle Alpi.\nRistrutturato in occasione dell'appuntamento olimpico del 2006, nel settembre dello stesso anno lo stadio fu ripreso dalle due societ\u00e0 come sede delle proprie gare interne; dal 2011 \u00e8 a uso esclusivo del Torino poich\u00e9 la Juventus, dallo stesso anno, disputa i propri incontri casalinghi nello stadio di propriet\u00e0, l'Allianz Stadium.\nNel 1952 ospit\u00f2 il primo incontro internazionale di rugby a 13 organizzato in Italia, un'amichevole tra le nazionali di e . In numerose occasioni, ha ospitato anche la nazionale italiana di rugby a 15.\n\u00c8 uno dei quattro stadi italiani, assieme al succitato Stadium, all'Olimpico di Roma e al Meazza di Milano, a rientrare nella categoria 4 UEFA, quella con maggior livello tecnico.\nStoria.\nStadio Municipale (1933-1945) e Stadio Comunale (1945-2005).\nOriginariamente intitolato a Benito Mussolini, classico esempio di razionalismo italiano, lo stadio fu costruito nel 1933, sui terreni dei \"Tetti Varr\u00f2\", per decisione del duce stesso, al fine di ospitare i Littoriali dell'anno XI, svoltisi quell'anno, e i Campionati Internazionali Studenteschi. Venne inoltre edificato per sostituire i precedenti impianti sportivi presenti nella Piazza d'Armi del 1909-10. L'amministrazione civica, per abbreviare il pi\u00f9 possibile i tempi di costruzione, band\u00ec un appalto-concorso, dividendo poi i lavori fra tre imprese: lo stadio (tribune, gradinate e locali interni) fu affidato alla ditta Saverio Parisi di Roma (su progetto dell'architetto Raffaello Fagnoni e degli ingegneri Enrico Bianchini e Dagoberto Ortensi); la pista di atletica leggera, la cosiddetta Torre Maratona (un torrino piezometrico) e le biglietterie all'Impresa ing. Vannacci e Lucherini (progetto dell'arch. Del Giudice, del prof. Colonnetti e dell'ing. Vannacci); la piscina coperta alla Societ\u00e0 AN. Imprese Edili Ing. E. Faletti (progetto dell'arch. Bonicelli e dell'ing. Villanova). L'Impresa ing. Guido De Bernardi si occup\u00f2, infine, della preparazione dei campi e delle piste.\nNel progetto originario lo stadio, con una capienza di posti (che, all'epoca, lo rendeva il pi\u00f9 capiente in Italia), era formato da un vasto anello ellissoidale, il cui maggior perimetro era di circa . La base era costituita da una banchina di granito bianco sulla quale poggiava lo zoccolo in intonaco rosso; dello stesso materiale erano formati i piani a 45\u00b0 che delimitavano tre strisce vetrate per l'illuminazione dei locali interni, coronate da un parapetto bianco. Sopra questo si affacciavano ampi finestroni limitati da pilastri in cemento che sorreggevano lo sbalzo terminale, sporgente per oltre tre metri con un'inclinazione di 45\u00b0. Gli accessi all'interno erano praticati attraverso 27 aperture, la principale delle quali conduceva alla tribuna d'onore, dotata di copertura dalle intemperie. Il \"parterre\" era in parte coperto dalle gradinate che vi aggettavano a sbalzo ed era leggermente rialzato nella parte pi\u00f9 distante dal campo.\nIl terreno di gioco misurava . Attorno vi erano la pista di atletica a sei corsie, le fosse per il getto del peso e il lancio del disco, le piste per il salto in lungo e quello in alto. Inizialmente, le curve della pista di atletica erano state progettate a tre centri, ma dopo le proteste del dirigente nazionale Massimo Cartasegna (che aveva partecipato da atleta ai Giochi olimpici del 1908) vennero riprogettate a un solo centro: come risultato finale, per\u00f2, la pista ebbe una lunghezza anomala di 446,38 metri. Il 5 giugno 1932 si deliber\u00f2 l'appalto concorso nazionale per l'edificazione dell'impianto. I lavori di costruzione ebbero inizio il 21 settembre 1932 e furono, successivamente, terminati negli ultimi giorni di aprile 1933. L'opera fu inaugurata il 14 maggio 1933 dal segretario del Partito Nazionale Fascista, Achille Starace, in occasione dell'inizio dei Littoriali.\nIl primo incontro a svolgersi nel nuovo impianto fu il 29 giugno successivo tra la e gli ungheresi dell', ritorno dei quarti di finale di Coppa dell'Europa Centrale vinto 6-2 dai torinesi.\nDopo gli eventi inaugurali, l'impianto ospit\u00f2 alcuni incontri del svoltosi in Italia. Nel frattempo, dalla stagione 1933-1934, inizi\u00f2 a ospitare le partite del campionato italiano di calcio: per i primi anni, soltanto quelle della Juventus (che abbandon\u00f2 definitivamente il vecchio impianto di Corso Marsiglia), in quanto, l'altra squadra cittadina, il , giocava all'epoca allo stadio Filadelfia di sua propriet\u00e0, presso l'adiacente e omonimo borgo nel quartiere Lingotto. Inoltre, la Juventus utilizz\u00f2 lo stadio Mussolini anche come sede degli allenamenti (fino al 1943). Sulla parte sud di via Filadelfia, a ridosso dell'Istituto di Riposo della Vecchiaia e dei terreni del Circolo ricreativo del giornale \"La Stampa\", di cui la Juventus fu proprietaria dal 1941 al 1949 usandola anche come sede amministrativa, sorse poi un campo di allenamento esclusivo per la squadra bianconera, in seguito battezzato nel 1956 con il nome del calciatore Gianpiero Combi; tale struttura fu abbattuta nel 2004 per far spazio a una in vetro con piscina per il nuoto.\nDal 1938 lo stadio ospit\u00f2 anche la sede provvisoria del museo dell'automobile di Torino, inaugurato nel 1939, fino al suo definitivo trasferimento, nel 1960, presso corso Unit\u00e0 d'Italia, nel quartiere Nizza Millefonti.\n\"Prima partita Juventus (Coppa dell'Europa Centrale 1933)\"\n\"Prima partita (casalinga) Torino (Serie A 1942-1943)\"\nCon la fine della seconda guerra mondiale e l'avvenuta caduta del regime fascista, l'impianto perse la denominazione al duce e venne di conseguenza rinominato da \"Mussolini\" a un pi\u00f9 neutro \"Comunale\". La Juventus continu\u00f2 a essere l'unica stabile titolare del campo fino all'inizio della stagione 1963-1964, quando il Torino abbandon\u00f2 definitivamente il Filadelfia e si trasfer\u00ec anch'esso in pianta stabile al Comunale.\nGi\u00e0 nei decenni precedenti il club granata si era saltuariamente affacciato al Comunale (e lo stesso fece la Juventus al Filadelfia, in quei decenni): il debutto risaliva al 1942, in occasione della sconfitta casalinga contro il Milano (0-1), durante l'ottava giornata della Serie A 1942-1943; in quel campionato, infatti, il Torino, per ordine dell'autorit\u00e0 prefettizia, disput\u00f2 sei gare interne consecutive allo stadio di Santa Rita. Fino al 1958 il Torino ricorrer\u00e0, sporadicamente, al Comunale per alcune partite di cartello. Nella stagione 1958-1959 ci fu un primo tentativo granata di migrare definitivamente al Comunale, ma l'epilogo dell'annata, sfociato nella prima retrocessione assoluta della squadra, fece propendere per un immediato e scaramantico ritorno al Filadelfia. Segu\u00ec un quadriennio che vide il Torino solo ospite sporadico del campo, prima del definitivo trasferimento datato 1963. Al Comunale, tra il 1933 e il 1990, la Juventus ha festeggiato 17 titoli di campione d'Italia (compresi i due ultimi del \"Quinquennio d'Oro\"), 8 Coppe Italia e 6 titoli a livello internazionale; il Torino vi ha conquistato lo scudetto del 1975-1976 e due Coppe Italia.\nIn alcune occasioni, l'impianto fu usato come impianto casalingo dalle formazioni giovanili delle due squadre torinesi, oltrech\u00e9 da varie squadre femminili del capoluogo piemontese. Inoltre, lo stadio ospit\u00f2 anche alcune partite della squadra di football americano dei .\nIl 28 novembre 1962 fu presentata la sede torinese del Centro di medicina dello sport, ospitata proprio all'interno dello stadio Comunale: la struttura venne inaugurata il successivo 1\u00ba dicembre.\nNel 1959 e nel 1970 il Comunale ospit\u00f2 rispettivamente la I e VI Universiade, mentre nel 1986 fu intitolato a Vittorio Pozzo, allenatore due volte campione del mondo con la nazionale italiana (1934 e 1938). L'impianto torinese fu teatro di alcuni incontri del e ospit\u00f2 nel 1985 la prima finale in gara unica di Supercoppa UEFA, disputata tra la Juventus e il . Nel 1984, quando la FIFA assegn\u00f2 all'Italia l'organizzazione del , si incominci\u00f2 a parlare di un nuovo stadio per la citt\u00e0, dato che, ormai da tempo, il Comunale era divenuto uno stadio obsoleto, piccolo e poco flessibile, tuttavia, le soluzioni proposte furono due. Una di queste ipotesi era ristrutturare l'impianto di Santa Rita per il campionato del mondo, idea condivisa anche dall'allora assessore allo sport della giunta torinese, Elda Tessore, che propose una ristrutturazione dello stadio esistente, con installazione di una copertura sugli spalti e l'ampliamento della capienza fino a posti a sedere (contro i , perlopi\u00f9 in piedi, disponibili all'epoca). L'assessore afferm\u00f2 che la struttura fosse sicura e che, oltre alla ristrutturazione, sarebbe bastato migliorare i servizi. L'alternativa a questo progetto, invece, consisteva nel costruire un impianto nuovo. Alla fine, si opt\u00f2 per quest'ultima soluzione, poich\u00e9 il comitato organizzatore dei Mondiali ritenne che ristrutturare il Comunale non fosse una soluzione sufficiente per renderlo meno obsoleto e lo stesso ragionamento fu condiviso dalle due societ\u00e0 sabaude. Fra le varie localit\u00e0 proposte, vi fu anche il sito dello stesso stadio Comunale (che sarebbe stato abbattuto e l'adiacente area di Piazza d'Armi adattata a parco). Tuttavia, dopo vari incontri, nel 1986 fu deciso di erigere il nuovo impianto nel quartiere delle Vallette e cos\u00ec venne dato il via libera alla costruzione di quello che sarebbe diventato lo stadio delle Alpi.\nIl Comunale ospit\u00f2, cos\u00ec, le gare interne di entrambe le squadre torinesi fino alla stagione 1989-1990: l'ultima partita giocata su questo campo dalla Juventus, il 2 maggio 1990, fu la vittoria per 3-1 finale di andata della Coppa UEFA contro la , mentre l'ultima assoluta fu appannaggio del Torino, il 27 dello stesso mese, per il campionato di Serie B vinta 3-0 contro il . Quindi l'impianto, ormai vecchio e desueto, venne abbandonato dal calcio cittadino per il Delle Alpi. Negli anni seguenti, il Comunale venne utilizzato sempre di meno, sino a essere destinato unicamente agli allenamenti della prima squadra juventina (dal 1994 al 2003) e, brevemente, di quella torinista (2003-2004).\nL'ultimo evento calcistico di rilievo fu la doppia finale del Campionato Primavera 1993-1994 tra le formazioni giovanili di Juventus e Torino che vedr\u00e0 prevalere i bianconeri: lo stadio di Santa Rita fu scelto proprio per l'occasione, cos\u00ec da rievocare gli accesi derby tra gli anni '70 e '80 che avevano come teatro questo impianto.\n\"Ultima partita Juventus (Coppa UEFA 1989-1990)\"\n\"Ultima partita Torino (Serie B 1989-1990)\"\nNegli anni in cui non venne pi\u00f9 utilizzato come impianto casalingo dalle prime squadre, l'impianto cadde in uno stato di abbandono e degrado, complice la carente manutenzione. Per far rinascere lo stadio Comunale, in quel periodo, furono proposte tante soluzioni.\nNel 1990, si pens\u00f2 a progettare un campus universitario, anche con mercati, cinema, banche, uffici municipali, impianti per l'atletica e altri sport e arene per concerti e spettacoli.\nNel 1993, il CONI propose di trasformare il Comunale in un \"villaggio dello sport\", ospitando al piano terra tutte le federazioni sportive, le quali avrebbero potuto avere uffici, sale riunioni, palestre e luoghi d'allenamento.\nSulla stessa lunghezza d'onda, ragion\u00f2 la Juventus che, secondo la proposta, avrebbe ristrutturato gli spogliatoi e realizzato un nuovo campo sull'area prospiciente del campo Combi (allora utilizzato come campo d'allenamento dalle giovanili bianconere), mettendolo a disposizione della circoscrizione e ottenendo in cambio uno spazio maggiore dove poter collocare uffici e una concessione che le avrebbe consentito di utilizzare tutte le strutture calcistiche.\nAl progetto riguardante l'eventuale restauro dell'impianto di Santa Rita, fu interessato anche il Centro di medicina sportiva, il quale intendeva ampliare la propria storica sede presso lo stadio. Tra le varie ipotesi, fu anche proposto di dar vita a un museo dello sport che avrebbe fatto parte del \"villaggio sportivo\" all'interno del Comunale.\nNel 1996, complice la scomodit\u00e0 dello stadio delle Alpi, la Juventus pens\u00f2 di acquistare il Comunale e usarlo nuovamente come impianto casalingo. Il progetto prevedeva di erigere un nuovo impianto da posti senza pista d'atletica, abbattendo il vecchio stadio, salvando solo la curva e la Torre Maratona, all'interno della quale avrebbe dovuto insediarsi il museo della Juventus; inoltre, la societ\u00e0 bianconera intendeva trasformare l'area circostante la struttura, aggiungendo multisale per il cinema, ristoranti, negozi, alberghi, fast-food e botteghe per l'acquisto di gadget. Inoltre, la societ\u00e0 pens\u00f2, una volta abbandonato il Delle Alpi, di destinarlo solo a grandi eventi sportivi e di riservare all'area circostante la funzione di centro sportivo con campi d'allenamento e sedi per tecnici e dirigenti.\nNel 1998, la Juventus abbandon\u00f2 il progetto del nuovo stadio Comunale per evitare che, nel quartiere Santa Rita e dintorni, ci fossero problemi di ordine pubblico dovuti alla presenza di due impianti calcistici nella stessa zona: nelle vicinanze, infatti, c'era lo stadio Filadelfia, storicamente legato al Torino e su cui era in vigore un progetto di ristrutturazione dal 1997. In seguito alla decisione di rinunciare allo stadio di Santa Rita, la societ\u00e0 bianconera decise di puntare sul restyling del Delle Alpi: cos\u00ec, la Juventus rispolver\u00f2 il piano risalente al 1994. suggerito come alternativa anche durante il biennio in cui aveva preso corpo il progetto del Comunale.\nStadio Olimpico (2005-2016) e Stadio Olimpico Grande Torino (dal 2016).\nNel 2001, lo stadio Comunale viene designato come impianto da utilizzare per i XX Giochi olimpici invernali, dopo essere stato indicato come alternativa allo stadio Filadelfia per un periodo che va dalla fine dell'anno precedente; sempre nel 2001, viene proposto di vendere lo stadio delle Alpi alla e al in compropriet\u00e0 (proposta gi\u00e0 avanzata nel 1996, ma respinta dalle due squadre per i prezzi troppo onerosi): i due club e il Comune concordano sulla soluzione. Ciononostante, l'idea viene abbandonata alla fine dell'anno, per via della mancanza di accordo tra le due societ\u00e0 riguardo alla gestione dell'impianto della Continassa. Nel 2002, inoltre, la squadra granata ha rinunciato al progetto riguardante il restauro del vecchio Filadelfia e il suo riutilizzo come stadio casalingo; pertanto, nello stesso anno, viene proposto al Torino di acquistare il Comunale.\nIl 18 giugno 2002, in seguito all'accordo con il Comune che, al prezzo di 25 miloni di euro, affida lo stadio delle Alpi alla Juventus, lo stadio Comunale viene assegnato al Torino, per la cifra di 6 milioni di euro. Il 19 dicembre dello stesso anno, il Torino si riappropria anche dello stadio Filadelfia, al fine di destinarlo ad altre attivit\u00e0. Tuttavia, il 12 agosto 2005, in seguito ai problemi finanziari che hanno portato al fallimento della societ\u00e0 granata (sancito definitivamente il successivo 17 novembre), il Comune di Torino \u00e8 tornato proprietario dell'impianto di Santa Rita e ha dovuto provvedere in proprio al completamento della ristrutturazione; nello stesso giorno, il Comune ha acquistato dal Torino anche il Filadelfia.\nIl progetto di ristrutturazione del Comunale, affidato agli studi di architettura veronesi Giovanni Cenna Architetto e Arteco, ha conservato le strutture esistenti, sottoposte al vincolo della Soprintendenza ai Beni Ambientali e Architettonici; ha quindi aggiunto nuove strutture verticali per reggere la copertura di tutto l'impianto, e un terzo anello di gradinate, continuo e strutturalmente collaborante alla copertura, dotato nella parte corrispondente alla precedente copertura di una parte chiusa ospitante 44 palchi. Circa un terzo del rivestimento della copertura \u00e8 in materiale plastico semitrasparente, in maniera da evitare il pi\u00f9 possibile che l'ombra proiettata dalla stessa possa danneggiare il tappeto erboso a causa della minore insolazione. La capienza complessiva \u00e8 stata portata a posti, tutti al coperto e a sedere, ridotta rispetto a quella originaria (l'impianto poteva ospitare persone in piedi) per rispettare le moderne norme di sicurezza.\nPer le cerimonie olimpiche sono stati effettuati anche numerosi interventi \"ad hoc\": l'ampliamento a posti mediante strutture temporanee, la realizzazione di un imponente allestimento sceno-tecnico e la predisposizione del braciere olimpico, la cui altezza di 57 metri lo rende il pi\u00f9 alto del mondo. Anche all'interno sono stati fatti molti cambiamenti: la novit\u00e0 principale \u00e8 la costruzione al piano terra di un'area commerciale di ; inoltre, nel settore nord-ovest, sono stati ristrutturati e collocati diversamente il centro di medicina sportiva, tutti i servizi e gli uffici. La ristrutturazione dello stadio \u00e8 costata 48 milioni di euro. All'esterno, invece, sono stati costruiti i nuovi Parcolimpico e Palasport Olimpico, quest'ultimo progettato dall'architetto giapponese Arata Isozaki.\nIl nuovo impianto \u00e8 stato presentato, ufficialmente, il 29 novembre 2005 con una cerimonia a cui hanno partecipato rappresentanti degli enti locali, del governo, del Comitato Olimpico Internazionale e del TOROC: in quest'occasione, \u00e8 stato ufficialmente ribattezzato con il nome di \"stadio Olimpico\". Nel 2006 \u00e8 stato la sede delle cerimonie di apertura e di chiusura dei XX Giochi olimpici invernali, svoltesi rispettivamente il 10 e il 26 febbraio 2006, e della cerimonia di apertura dei IX Giochi paralimpici invernali, avvenuta il 10 marzo 2006. All'esterno della Torre Maratona, l'11 gennaio 2006 \u00e8 stata inaugurata una piazzetta pedonale che unisce le strutture olimpiche al parco Cavalieri di Vittorio Veneto (ex Piazza d'Armi): questa piazza rappresenta una sorta di \"giardino olimpico\", dove \u00e8 altres\u00ec presente una fontana a specchi, simile ad un canale d'acqua di che esalta la monumentalit\u00e0 dell'adiacente Torre Maratona.\nNell'estate 2006 lo stadio \u00e8 tornato a ospitare le partite delle due principali squadre di calcio della citt\u00e0: il Torino si \u00e8 stabilito definitivamente, la Juventus solo provvisoriamente, in attesa del completamento dei lavori di restyling dello stadio delle Alpi. Inizialmente intenzionata a giocare nell'impianto di Santa Rita per la sola stagione 2006-2007, in modo da attuare un veloce rimodernamento del Delle Alpi, il suo coinvolgimento in Calciopoli durante l'estate 2006, ha indotto la societ\u00e0 bianconera a revisionare i suoi piani edilizi e prolungare fino al 2011 la convivenza all'Olimpico con i concittadini granata. La prima partita nel rinnovato Olimpico, il 10 settembre, viene disputata dai granata, in occasione dell'incontro di Serie A contro il (1-1); sei giorni dopo \u00e8 toccato ai bianconeri fare il loro debutto, in occasione della vittoriosa sfida di Serie B contro il (2-1). Il ritorno dei due club torinesi nel quartiere Santa Rita ha comportato anche un serio impegno per garantire l'ordine pubblico sia all'interno dell'Olimpico che nell'area circostante, molto pi\u00f9 centrale e trafficata rispetto alla periferica Continassa dove era sito il Delle Alpi, da poco abbandonato dalle due squadre. Pur essendo stata fisicamente eliminata la pista di atletica leggera (al suo posto vi \u00e8 un tappeto in erba sintetica), la distanza tra gli spalti e il terreno di gioco allo stadio Olimpico non \u00e8 cambiata: rimane uno stadio poco adatto al calcio, dove il campo resta lontano e che si porta appresso infrastrutture inesistenti o desuete. Tuttavia, in sede di ristrutturazione, \u00e8 stato costruito un nuovo \"parterre\" che avvicina di qualche metro gli spettatori delle prime file. I posti riservati agli spettatori disabili sono 80, di cui 64 dislocati in due tribunette poste nel \"parterre\" del primo anello dei distinti centrali, 12 nella tribuna centrale e 4 nei palchi.\nL'Olimpico \u00e8 stato il primo stadio in Italia a rispettare interamente i dettami della \"Legge Pisanu\" in merito alla sicurezza negli stadi. Sono state installate 96 telecamere di videosorveglianza, consentendo alle forze dell'ordine di individuare e identificare i colpevoli degli atti di violenza. La recinzione vetrata, che separa il campo dalla zona spettatori, \u00e8 mobile; \u00e8 alta 2,2 metri, ma nelle partite che non destano rischi di ordine pubblico pu\u00f2 essere abbassata a 1,1 metro. Inoltre, il ricorso alla tecnologia \u00e8 stato elevato: sotto al terreno di gioco sono state poste delle serpentine per il riscaldamento del campo in caso di temperature rigide e, in caso di pioggia, un sistema automatico provvede a tendere dei teloni a copertura del terreno.\nNei suoi primi due anni di utilizzo, dal 2006 al 2008, essendo state inserite due distinte fasce di sicurezza per separare le tifoserie ospiti, la capienza effettiva \u00e8 risultata limitata a posti. Durante l'estate del 2008 si sono svolti lavori di ampliamento dei posti disponibili, in vista del ritorno della Juventus in Champions League. Sono stati installati circa 1350 nuovi posti, su quattro file, a ridosso della prima fila di distinti e tribuna, creando un nuovo anello sullo spazio dove era posizionata la vecchia pista e per favorire la visibilit\u00e0 di queste nuove file di spettatori, nei settori Ovest ed Est le barriere sono state abbassate a , rispetto ai della conformazione precedente. Infine, sono stati recuperati 650 posti con il ridimensionamento del settore ospiti. La capienza \u00e8 cos\u00ec diventata di circa posti. Durante l'estate del 2009 sono stati effettuati nuovi lavori, il parapetto di separazione \u00e8 stato abbassato a in tutti i settori e 444 nuovi posti sono stati aggiunti nella zona \"parterre\", portando la capienza complessiva dello stadio a posti. Inoltre, per lo stesso motivo di cui sopra, nel 2012 sono state eliminate le barriere che dividevano la Curva Maratona con la Maratona Laterale (gi\u00e0 settore ospiti nelle partite casalinghe della Juventus), permettendo cos\u00ec un ulteriore innalzamento di capienza dai posti del 2009 ai attuali.\nLa Juventus ha continuato a disputare i suoi incontri casalinghi all'Olimpico fino al 2011: l'ultima partita casalinga giocata dai bianconeri all'Olimpico \u00e8 stata la gara contro il del 22 maggio 2011, in occasione dell'ultima giornata di Serie A (2-2). Pochi mesi dopo, la squadra juventina si \u00e8 trasferita nel suo nuovo impianto di propriet\u00e0, lo \"Juventus Stadium\", poi Allianz Stadium, sorto sulle ceneri del vecchio Delle Alpi.\nA partire dall'estate 2011, quindi, l'Olimpico \u00e8 divenuto di utilizzo esclusivo del Torino. Visto questo mutato scenario, la societ\u00e0 e i tifosi granata hanno iniziato a chiedere \u00abun nome nuovo per lo stadio Olimpico, rivendicando un richiamo identitario maggiore\u00bb alla storia torinista: in quest'ottica, il 29 novembre 2012 il Comune ha ribattezzato l'ex corso Sebastopoli (l'area compresa tra l'Olimpico, il PalaAlpitour e la Torre Maratona) in piazzale Grande Torino, dedicandola cos\u00ec ai giocatori granata scomparsi nella tragedia di Superga; nell'aprile 2016 la municipalit\u00e0 torinese ha ufficialmente ridenominato l'impianto alla memoria del Grande Torino, com'\u00e8 stato proposto pi\u00f9 volte negli anni precedenti, a partire dall'inaugurazione della struttura. Nel frattempo, oltre a ospitare gli incontri della prima squadra torinista, in ambito giovanile l'Olimpico ha momentaneamente ospitato alcune partite di cartello della formazione Primavera granata, in attesa del completamento nel 2017 del Filadelfia, centro sportivo sorto sulle ceneri dell'omonimo e storico stadio.\n\"Prima partita Torino (Serie A 2006-2007)\"\n\"Prima partita Juventus (Serie B 2006-2007)\"\n\"Ultima partita (casalinga) Juventus (Serie A 2010-2011)\"\nSettori.\nTorino (1958-1959, 1963-1990 e dal 2006).\nCon il nome di \"Curva Maratona\" si conosce il settore a nord dello stadio occupato tradizionalmente, durante le gare casalinghe, dai nuclei pi\u00f9 accesi della tifoseria organizzata del Torino. Tale nome \u00e8 stato attribuito per la presenza, gi\u00e0 dai tempi del vecchio Comunale, nell'area retrostante la curva stessa, di un'alta struttura denominata Torre Maratona, nei pressi della quale si apriva l'ingresso riservato agli atleti partecipanti all'eponima gara di atletica; essa \u00e8 stata restaurata in occasione dei Giochi del 2006.\nA partire dalla riapertura al calcio dell'impianto, sette mesi dopo i XX Giochi olimpici invernali nel 2006, la curva Sud viene ribattezzata \"Curva Primavera\" in onore delle squadre giovanili granata. I \"Distinti Granata\" sono il punto di incontro delle famiglie all'interno dello stadio Olimpico. Distribuito su tre livelli, il settore affianca la zona riservata ai tifosi delle squadre ospiti.\nLe \"Tribune Granata\" sono infine il settore pi\u00f9 esclusivo dello stadio.\nVi sono posizionate, tra le altre, la tribuna d'Onore e la tribuna stampa. Inoltre, vi \u00e8 presente la zona dei palchi, ambienti e sale con vista sul campo dotati di vari comfort che possono ospitare al loro interno fino a 10 posti.\nJuventus (1933-1990 e 2006-2011).\n\"Curva Filadelfia\" era il nome con il quale era tradizionalmente conosciuto il settore dell'impianto occupato durante le gare casalinghe dai nuclei pi\u00f9 accesi della tifoseria organizzata della Juventus. Tale nome \u00e8 originato dal nome della via verso la quale si affaccia. Dopo la morte di Gaetano Scirea, avvenuta nel settembre del 1989, i tifosi della chiesero e ottennero che le due curve del loro stadio fossero dedicate allo storico capitano bianconero.\nNel 2006, al ritorno della Juventus nello stadio Olimpico ristrutturato, anche la vecchia \"Filadelfia\" venne intitolata \"Curva Scirea Sud\" e divent\u00f2 sede delle frange pi\u00f9 accese del tifo bianconero.\nSimilmente con quanto accadde per la curva Sud, anche la curva Nord si chiamava \"Curva Scirea Nord\", sempre in onore di Scirea. La \"Tribuna Est\" dello stadio Olimpico di Torino era il punto di incontro delle famiglie all'interno dell'impianto. Nella parte destra, prima della \"Scirea Nord\" era presente un settore separato riservato ai tifosi delle squadre ospiti. Infine, la \"Tribuna Ovest\" era il pi\u00f9 costoso stand dello stadio Olimpico; il suo secondo livello era riservato esclusivamente per la stampa, commentatori e personaggi importanti avendo escluso palchi d'onore.\nAttivit\u00e0 extracalcistiche.\nPrima della sua ristrutturazione, sino ai primi anni 1990 lo stadio \u00e8 stato sede di numerose manifestazioni extrasportive, come i concerti: tra gli altri, quelli di Bob Marley, dei Rolling Stones (dove Mick Jagger si esib\u00ec con una maglia azzurra la sera dopo la vittoriosa finale del campionato mondiale di calcio 1982), di Michael Jackson nel \"Bad World Tour\" e dei Pink Floyd nel \"A Momentary Lapse of Reason Tour\"; in particolar modo Madonna, con il \"Who's That Girl Tour\", ha totalizzato al Comunale un pubblico record di spettatori incassando lire, in un performance poi pubblicata in home video con il titolo \"Ciao, Italia! - Live from Italy\".\nDopo la ristrutturazione degli anni 2000, l'impianto \u00e8 tornato a essere teatro di vari concerti, accogliendo le esibizioni di artisti sia nazionali, quali Claudio Baglioni, Tiziano Ferro, Jovanotti, Ligabue e Vasco Rossi, sia internazionali, quali Bruce Springsteen, U2, Coldplay, Muse e One Direction; il 22 giugno 2011 ha inoltre ospitato una rappresentazione del \"Nabucco\" di Giuseppe Verdi. In ambito rugbistico, il 15 novembre 2008 l'impianto \u00e8 stato sede di un \"test match\" della nazionale italiana contro l'Argentina; altri \"test match\" si sono svolti il 9 novembre 2013 contro l'Australia e il 22 agosto 2015 contro la Scozia.\nMuseo dello sport.\nIl 13 novembre 2012 l'Olimpico si \u00e8 arricchito con l'inaugurazione del Museo dello sport \u2013 il primo del genere in Italia \u2013 un'esposizione permanente che raccoglie nei locali dello stadio una collezione di cimeli e memorabilia dei campioni di ogni sport: un progetto che, come detto sopra, era stato gi\u00e0 proposto nell'aprile 1993 come parte di un \"villaggio dello sport\" nell'impianto di Santa Rita. Nonostante la ricca collezione, il museo non ha riscosso il successo sperato e la mancanza di un flusso di visitatori consistente ha portato, il 6 agosto 2015, alla sua definitiva chiusura."}
{"id": "136268", "revid": "92723", "url": "https://it.wikipedia.org/wiki?curid=136268", "title": "Alessandro Farnese (disambigua)", "text": ""}
{"id": "136269", "revid": "122411619", "url": "https://it.wikipedia.org/wiki?curid=136269", "title": "Thecodontosaurus", "text": "Il tecodontosauro (gen. Thecodontosaurus) era un dinosauro molto primitivo vissuto nel Triassico superiore (Norico - Retico, circa 220 milioni di anni fa) nel territorio che \u00e8 ora la Gran Bretagna.\nUn sauropodomorfo primitivo.\nQuesto dinosauro, lungo circa due metri, \u00e8 uno dei sauropodomorfi pi\u00f9 primitivi. Le lunghe zampe dotate di artigli e il cranio lo fanno assomigliare a un teropode, e probabilmente il tecodontosauro era una forma onnivora. Il cranio e i denti sono di foggia particolarmente antiquata, ed \u00e8 possibile che da questo animale derivino tutti i successivi sauropodomorfi, compresi i giganti del Giurassico come \"Diplodocus\", \"Apatosaurus\" (=\"Brontosaurus\") e \"Brachiosaurus\". Il collo era lungo e serpentino mentre le zampe sembrerebbero essere state gi\u00e0 predisposte per uno stile di vita semibipede.\nConfusione sui resti fossili.\n\"Thecodontosaurus antiquus\" \u00e8 stato uno dei primi dinosauri ad essere descritti scientificamente: i suoi resti furono rinvenuti in depositi di fessura e vennero descritti nel 1836 da Riley e Stutchbury (il nome della specie fu per\u00f2 apposto da Morris nel 1843). Questi depositi permettono un'ottima conservazione degli esemplari e cos\u00ec il tecodontosauro \u00e8 un animale piuttosto ben conosciuto, grazie anche ai molteplici ritrovamenti (almeno tredici individui). Si pensava che la maggior parte dei resti fosse andata distrutta con i bombardamenti della Seconda guerra mondiale, ma in realt\u00e0 molti esemplari erano stati conservati presso altre istituzioni, e ora \u00e8 in corso un'operazione di ristudio di tutto il materiale. \"T. antiquus\" potrebbe essere dimorfico. Una curiosit\u00e0: il cosiddetto \"Agrosaurus\" descritto da Harry Seeley nel 1891 e ritenuto essere il pi\u00f9 antico esemplare di dinosauro australiano, \u00e8 in realt\u00e0 basato su resti frammentari mal catalogati, che in realt\u00e0 provenivano dall'Inghilterra e appartenevano con ogni probabilit\u00e0 a \"Thecodontosaurus antiquus\".\nUn'altra specie di \"Thecodontosaurus\", \"T. caducus\", \u00e8 stata descritta nel 2003 da Adam Yates, anche se i resti sulla quale \u00e8 basata erano stati rinvenuti nel Galles nel 1952. Questo esemplare \u00e8 basato su uno scheletro incompleto del quale si \u00e8 conservata solo la met\u00e0 anteriore. Il cranio sembra avere reminiscenze di quello di \"Eoraptor\", e potrebbe essere una specie pi\u00f9 primitiva della specie tipo. Per questo, nel 2007 la specie \u00e8 stata ascritta a un nuovo genere, \"Pantydraco\".\nInfine, sempre nel 2007 sono stati ridescritti i resti di un esemplare fossile attribuito a Thecodontosaurus e conservato presso l'universit\u00e0 di Yale; questo esemplare, dalla particolare morfologia del braccio, \u00e8 stato ridenominato \"Asylosaurus yalensis\"."}
{"id": "136271", "revid": "1305772", "url": "https://it.wikipedia.org/wiki?curid=136271", "title": "Lingua scozzese", "text": ""}
{"id": "136272", "revid": "1924342", "url": "https://it.wikipedia.org/wiki?curid=136272", "title": "Killers (Iron Maiden)", "text": "Killers \u00e8 il secondo album in studio del gruppo musicale britannico Iron Maiden, pubblicato il 2 febbraio 1981 dalla EMI.\nSi tratta dell'ultimo album pubblicato con Paul Di'Anno alla voce nonch\u00e9 il primo con Adrian Smith alla chitarra. Come quanto accaduto con l'album precedente, la copertina \u00e8 stata realizzata da Derek Riggs.\nDescrizione.\nDopo l'abbandono del chitarrista Dennis Stratton, che non era molto incline all'heavy metal, venne ingaggiato Adrian Smith, proveniente dagli Urchin.\nAll'uscita \"Killers\" non ebbe lo stesso trattamento dell'album precedente (si piazz\u00f2 al 12\u00ba posto nelle classifiche britanniche), ma in seguito venne rivalutato come un altro disco a sua volta fondamentale nella carriera del gruppo.\nNell'edizione pubblicata in Canada e negli Stati Uniti d'America pochi mesi dopo fu incluso anche il brano \"Twilight Zone\", registrato poco dopo la pubblicazione dell'album nel Regno Unito e pubblicato come doppio singolo insieme a \"Wrathchild\" il 2 marzo 1981. Il brano \u00e8 stato successivamente inserito anche nell'edizione rimasterizzata del 1998.\nNel 1995 la EMI ha ripubblicato \"Killers\" con l'aggiunta di un CD bonus costituito dalla lista tracce del singolo \"Women in Uniform\"; per il mercato canadese e statunitense sono stati aggiunti anche i brani presenti nell'EP \"Maiden Japan\".\nI brani.\nIl disco si apre con l'introduzione strumentale \"The Ides of March\", a cui fa seguito \"Wrathchild\", brano che parla di un giovane e triste rampollo di una famiglia nobile che vive con rabbia la sua vita. \"Murders in the Rue Morgue\" \u00e8 basata sulla novella dello scrittore Edgar Allan Poe \"I delitti della Rue Morgue\", la quale tratta di un fuggitivo ricercato ingiustamente per il cruento omicidio di una ragazza e di sua madre. Altri brani della lista tracce sono \"Another Life\" e \"Genghis Khan\".\n\"Innocent Exile\" \u00e8 uno dei primi brani composti da Steve Harris, risalente ai primissimi periodi di vita degli Iron Maiden, che parla di un individuo che \u00e8 costretto a fuggire dalla legge dopo averla sfidata. La successiva \u00e8 l'omonimo \"Killers\", il cui testo parla di un assassino nell'atto di uccidere la sua vittima.\nTracce.\nTesti e musiche di Steve Harris, eccetto dove indicato."}
{"id": "136273", "revid": "120817748", "url": "https://it.wikipedia.org/wiki?curid=136273", "title": "Addizione nucleofila", "text": "In chimica organica, una reazione di addizione nucleofila \u00e8 una reazione di addizione dove in un composto chimico un legame pi greco \u00e8 rimosso tramite la formazione di due nuovi legami covalenti per aggiunta di un nucleofilo.\nLe reazioni di addizione si limitano ai solo composti chimici con atomi con legami multipli:\nAddizione a legami doppi carbonio - eteroatomo.\nLe reazioni di addizione di un nucleofilo ad un legame doppio carbonio - eteroatomo come C=O o C=N presenta una vasta variet\u00e0. Questi legami sono estremamente polari (grande differenza di elettronegativit\u00e0) e l'atomo di carbonio porta una carica parzialmente positiva. Questo rappresenta il bersaglio preferito di un nucleofilo, che attacca seguendo l'angolo di B\u00fcrgi-Dunitz.\nYH + R1R2C=O \u2192 YR1R2CH-O- + H+ \u2192 YR1R2CH-OH\nQuesto tipo di reazione \u00e8 anche chiamata addizione 1,2 nucleofila. La stereochimica di questo tipo di attacchi nucleofili favorisce la produzione di \"racemi\" (miscele 1:1 dei due enantiomeri possibili, come ad esempio nel caso dell'acido tartarico). Reazioni di addizione di questo tipo sono numerose. Con un composto carbonile come elettrofilo, il nucleofilo pu\u00f2 essere:\nCon altri elettofili:\nIl gruppo nitrile \u00e8 un elettrofilo nella reazione di Blaise con nucleofili e alcoli nella reazione di Pinner.\nAddizione a legami doppi carbonio - carbonio.\nY-Z + -C=C- \u2192 Y-C-C-Z\nLa forza trainante di questa reazione \u00e8 la formazione di un nucleofilo Y- che crea un legame covalente con un sistema -C=C- carente di elettroni insaturo (fase 1). La carica negativa di Y \u00e8 trasferita al legame carbonio - carbonio.\nFase (1) Y- + -C=C(X)-Z \u2192 Y-C-C(X)--\nNella fase 2 il carbanione caricato negativamente si combina con Z che \u00e8 carente di elettroni per formare un secondo legame covalente.\nFase (2) Y-C-C(X)-- + Z \u2192 Y-C-C(X)-Z\nI normali alcheni non sono suscettibili di attacchi nucleofili (legame apolare). Lo stirene reagisce con il sale sodico del toluene a dare l'1,3-difenilpropano [1] tramite il carbanione intermedio:\nPh-CH3 + Na \u2192 Ph-CH2- + NaH\nPh-C=CH2 + Ph-CH2- \u2192 Ph-CH2CH2CH2-Ph\nQuando X \u00e8 il gruppo carbonile come C=O o COOR (R \u00e8 un alchile) o il gruppo nitrile (CN), la reazione \u00e8 una reazione di addizione coniugata. Il gruppo X aiuta a stabilizzare la carica negativa dell'atomo di carbono per induzione.\nAlcheni perfluorurati (ossia con tutti gli atomi di idrogeno sostituiti da fluoro) sono altamente soggetti all'addizione nucleofila."}
{"id": "136274", "revid": "22356", "url": "https://it.wikipedia.org/wiki?curid=136274", "title": "Melanorosauridae", "text": ""}
{"id": "136275", "revid": "36426", "url": "https://it.wikipedia.org/wiki?curid=136275", "title": "Canestrelli", "text": "I canestrelli sono biscotti tipici di numerose zone dell'Italia, ma sono particolarmente diffusi in Piemonte e in Liguria. \nStoria.\nL'etimologia del nome \u00e8 incerta. Alcuni fanno derivare il nome dal termine \"canestro\", cio\u00e8 un cesto di paglia o vimini dove si ponevano a freddare dopo la cottura e dove si tenevano per offrirli. Altri ritengono che sia da mettere in relazione con il disegno dello stampo a pinza in cui venivano cotti: in lingua piemontese \"canesterl\u00e8\", significa ingraticolare con canne.\nI canestrelli sono dolci popolari, le cui origini sono antichissime. Nel Canavese e nella Valle di Susa venivano preparati sin dal Medioevo con il nome di \"nebule\", probabilmente dalle gilde dei produttori di ostie. Si offrivano in occasione di matrimoni, battesimi, feste religiose, carnevale.\nI canestrelli di pasta frolla, probabilmente pi\u00f9 recenti, appartengono alla tradizione ligure e nella ricetta attuale hanno una precisa collocazione sia temporale sia geografica, ovvero inizi dell\u2019800 in Torriglia, antica capitale appenninica dei feudi imperiali dei Doria Pamphilj che si estendevano in Val Trebbia fino all'area oggi piacentina, tuttora centro principale di produzione di questo dolce nella classica ricetta.\nTipi di canestrelli.\nLo stesso nome fa riferimento a tipologie di dolci molto differenti. "}
{"id": "136276", "revid": "712828", "url": "https://it.wikipedia.org/wiki?curid=136276", "title": "Dudley Dursley", "text": ""}
{"id": "136277", "revid": "14214", "url": "https://it.wikipedia.org/wiki?curid=136277", "title": "Super Nintendo", "text": ""}
{"id": "136278", "revid": "14214", "url": "https://it.wikipedia.org/wiki?curid=136278", "title": "Super Famicom", "text": ""}
{"id": "136280", "revid": "1896180", "url": "https://it.wikipedia.org/wiki?curid=136280", "title": "Animal Crossing", "text": "Animal Crossing, in giapponese , \u00e8 un videogioco simulatore di vita del 2001, sviluppato da Nintendo EAD e pubblicato da Nintendo per Nintendo 64 e Nintendo GameCube. Diede inizio alla serie di \"Animal Crossing\".\n\"Animal Forest\", uscito in Giappone il 14 aprile 2001, inizialmente era disponibile solo per Nintendo 64, ma pochi mesi dopo venne convertito anche per Gamecube sotto il nome di \"D\u014dbutsu no mori +\". Dopo il suo debutto, il gioco fu leggermente migliorato per permettere di utilizzare la periferica e-Reader e tale versione venne pubblicata negli Stati Uniti il 15 settembre 2002 con il nome di \"Animal Crossing\" e in Giappone il 27 giugno 2003 con il nome di \"D\u014dbutsu no mori e+\".\nIl 25 settembre 2004 \"Animal Crossing\" \u00e8 anche approdato in Europa, ma non permette l'uso dell'e-Reader (mai commercializzato nel vecchio continente). Il gioco ora fa parte della collana economica (\"Player's Choice\").\nModalit\u00e0 di gioco.\nRispetto al Nintendo 64 il gioco utilizza l'orologio interno del GameCube, sebbene non ne sfrutti le potenzialit\u00e0 grafiche mostrando lo stesso stile grafico della versione per la console pi\u00f9 vecchia. A detta di Nintendo il suo punto forte non risiederebbe nell'aspetto estetico, bens\u00ec nell'interazione con i personaggi.\nIl gioco \u00e8 infatti un simulatore di vita quotidiana, dove si vive in una propria citt\u00e0 dove gli abitanti sono animali, e si deve lavorare, pescare, o catturare degli insetti (corrispondenti a quelli esistenti in natura) da vendere e cos\u00ec permettersi di comprare mobili e oggetti per arredare la propria casa, che man mano si accumulano guadagni si ingrandisce. I personaggi, rappresentati come animali antropomorfi, sono dotati di una discreta intelligenza artificiale e cambiano atteggiamento a seconda di come si interagisce con loro. Giocando si possono anche sbloccare dei giochi emulati dal NES, giocabili sia dal televisore o, in caso della versione Gamecube, opzionalmente giocabili su Game Boy Advance. Tali giochi non sono presenti nella versione per Nintendo DS. I salvataggi del gioco occupano un'intera memory card del Nintendo 64 o del Gamecube, motivo per il quale ne viene regalata una all'acquisto.\nIl gioco inizia in un treno, dove si incontra un gattino di nome Girolamo. Questi fa delle domande e in base alle risposte si crea l'aspetto del personaggio che il giocatore comander\u00e0. Si sceglie anche il nome della citt\u00e0. Appena arrivati alla stazione, si trova Tom Nook, che indica la zona dove il personaggio pu\u00f2 andare ad abitare. C'\u00e8 la possibilit\u00e0 di scegliere tra quattro case, tutte uguali all'interno, ma posizionate in zone diverse del villaggio. Al centro del paesino virtuale si trova la piazza principale, dove \u00e8 possibile trovare la bacheca degli annunci. Dopo aver lavorato per un po' per Tom Nook si possono comprare mobili per la casa, carta da parati e tappeti. In base al giocatore, lo scopo cambia: si pu\u00f2 scegliere di espandere la casa concentrandosi sul guadagno, abbellire la citt\u00e0 con fiori ed alberi, oppure aiutare gli abitanti in difficolt\u00e0."}
{"id": "136281", "revid": "125864295", "url": "https://it.wikipedia.org/wiki?curid=136281", "title": "Il Gattopardo (film)", "text": "Il Gattopardo \u00e8 un film del 1963 diretto da Luchino Visconti.\nIl soggetto \u00e8 tratto dall'omonimo romanzo di Giuseppe Tomasi di Lampedusa, e la figura del protagonista del film, il Gattopardo, si ispira a quella del bisnonno dell'autore del libro, il Principe Giulio Fabrizio Tomasi di Lampedusa, che fu un importante astronomo e che nella finzione letteraria diventa il Principe Fabrizio di Salina, e della sua famiglia tra il 1860 e il 1910, in Sicilia (a Palermo e provincia e precisamente a Ciminna e nel feudo agrigentino di Donnafugata, ossia Ciminna Palma di Montechiaro e Santa Margherita di Belice in provincia di Agrigento).\nIl film ha vinto Palma d'oro come miglior film al 16\u00ba Festival di Cannes.\nTrama.\nNel maggio 1860, dopo lo sbarco a Marsala di Garibaldi in Sicilia, Don Fabrizio assiste con distacco e con malinconia alla fine dell'aristocrazia. La classe dei nobili capisce che ormai \u00e8 prossima la fine della loro superiorit\u00e0: infatti gli amministratori e i latifondisti della nuova classe sociale in ascesa approfittano della nuova situazione politica.\nDon Fabrizio, appartenente a una famiglia di antica nobilt\u00e0, viene rassicurato dal nipote prediletto Tancredi che, pur combattendo nelle file garibaldine, cerca di far volgere gli eventi a proprio vantaggio e cita la famosa frase: \"Se vogliamo che tutto rimanga come \u00e8, bisogna che tutto cambi\". Specchio della realt\u00e0 siciliana, questa frase simboleggia la capacit\u00e0 di adattamento che i siciliani, sottoposti nel corso della storia all'amministrazione di molti governanti stranieri, hanno dovuto per forza sviluppare. E anche la risposta di Don Fabrizio \u00e8 emblematica: \"...E dopo sar\u00e0 diverso, ma peggiore.\"\nQuando, come tutti gli anni, il principe con tutta la famiglia si reca nella residenza estiva di Donnafugata, trova come nuovo sindaco del paese Calogero Sedara, un borghese di umili origini, rozzo e poco istruito, che si \u00e8 arricchito e ha fatto carriera in campo politico. Tancredi, che in precedenza aveva manifestato qualche simpatia per Concetta, la figlia maggiore del principe, s'innamora di Angelica, figlia di don Calogero, che infine sposer\u00e0, sicuramente attratto dal suo notevole patrimonio.\nEpisodio significativo \u00e8 l'arrivo a Donnafugata di un funzionario piemontese, il cavaliere Chevalley di Monterzuolo, che offre a Don Fabrizio la nomina a senatore del nuovo Regno d'Italia. Il principe per\u00f2 rifiuta, sentendosi troppo legato al vecchio mondo siciliano, citando come risposta al cavaliere la frase: \"In Sicilia non importa far male o bene: il peccato che noi siciliani non perdoniamo mai \u00e8 semplicemente quello di 'fare'\".\nIl connubio tra la nuova borghesia e la declinante aristocrazia \u00e8 un cambiamento ormai inconfutabile: Don Fabrizio ne avr\u00e0 la conferma durante un grandioso ballo, al termine del quale inizier\u00e0 a meditare sul significato dei nuovi eventi e a fare un sofferto bilancio della sua vita.\nProduzione.\nDifficolt\u00e0 produttive.\nNel 1958 il produttore Goffredo Lombardo, patron della Titanus, acquist\u00f2 i diritti del romanzo di Giuseppe Tomasi di Lampedusa, quando \"Il Gattopardo\" stava riscuotendo un grande successo editoriale. La regia venne affidata inizialmente a Mario Soldati e poi ad Ettore Giannini, che per\u00f2 vennero entrambi licenziati da Lombardo per divergenze sulla realizzazione della pellicola e sostituiti con Luchino Visconti. Ettore Giannini scrisse addirittura una bozza di sceneggiatura che approfondiva le vicende risorgimentali, allontanandosi per\u00f2 dal romanzo di Tomasi di Lampedusa e mettendo in secondo piano la storia d'amore tra Tancredi e Angelica: per queste ragioni, Lombardo, con la mediazione di Visconti, incaric\u00f2 Suso Cecchi D'Amico, Pasquale Festa Campanile, Enrico Medioli e Massimo Franciosa di scrivere una nuova sceneggiatura, accantonando quella di Giannini, che rimase molto offeso dal comportamento del produttore e per questo si ritir\u00f2 per sempre dal mondo del cinema.\nIl 27 marzo 1963, al cinema Barberini di Roma, il film usc\u00ec in anteprima dopo una lavorazione che aveva richiesto quindici intensi mesi, iniziata alla fine del dicembre 1961, mentre il primo ciak ebbe luogo luned\u00ec 14 maggio 1962. Nell'autunno precedente, il regista, insieme allo scenografo Mario Garbuglia e al figlio adottivo di Giuseppe, Gioacchino Lanza Tomasi, aveva effettuato un sopralluogo in Sicilia, che non era certo valso a dissipare le preoccupazioni del produttore Goffredo Lombardo. Lo stesso Lombardo raccont\u00f2 in un'intervista che, recatosi sui \"set\" per raccomandare a Visconti di contenere i costi che crescevano sempre di pi\u00f9, ricevette questa risposta dal regista: \"Lombardo, io questo film lo posso fare solo cos\u00ec. Se lei vuole, mi pu\u00f2 sostituire\".\nL'investimento richiesto da questo \"colossal\" italiano si rivel\u00f2 infatti presto superiore a quanto previsto dalla Titanus allorch\u00e9 ne aveva acquistato i diritti cinematografici. Dopo un mancato accordo di co-produzione con la Francia, la scrittura di Burt Lancaster nel ruolo di protagonista, nonostante le iniziali perplessit\u00e0 di Luchino Visconti (che avrebbe preferito che a vestire i panni di Don Fabrizio fosse Laurence Olivier o l'attore sovietico Nikolaj \u010cerkasov), e forse dello stesso attore, permise un accordo distributivo per gli Stati Uniti d'America con la 20th Century Fox.\nCiononostante, le perdite subite dal film \"Sodoma e Gomorra\" e da questo film, costato quasi tre miliardi di lire, causarono la sospensione dell'attivit\u00e0 della Titanus come produttrice cinematografica.\nRiprese.\nPer quanto, come si \u00e8 detto, la narrazione oggettiva degli eventi sia oscurata e marginalizzata nel film dallo sguardo soggettivo del protagonista-regista, un grande impegno fu posto nella ricostruzione degli scontri tra garibaldini ed esercito borbonico. A Palermo nei vari set prescelti (piazza San Giovanni Decollato, piazza della Vittoria allo Spasimo, piazza Sant'Euno, piazza della Marina) \"l'asfalto fu ricoperto di terra battuta, le saracinesche sostituite da persiane e tende, pali e fili della luce eliminati\".\nTutto questo per iniziativa di Visconti, poich\u00e9 il produttore Lombardo si era raccomandato che non vi fossero scene di combattimento.\nSi rese inoltre necessario il restauro, avvenuto in 24 giorni, della villa Boscogrande, nei pressi della citt\u00e0, che sostitu\u00ec, per le scene iniziali del film, il palazzo dei Salina, le cui condizioni ne sconsigliavano l'utilizzo.\nAnche per le scene girate nella residenza estiva dei Salina, Castello di Donnafugata, che nel romanzo sostituiva Palma di Montechiaro, si scelse un sito alternativo, Ciminna. \"Visconti s'infatu\u00f2 per la Chiesa Madre e il paesaggio circostante. L'edificio a tre navate presentava uno splendido pavimento in maiolica. L'abside decorata con stucchi rappresentanti apostoli e angeli di Scipione Li Volsi (1622) era inoltre provvista di scranni lignei del 1619 intagliati con motivi grotteschi, particolarmente adatti ad accogliere i principi nella scena del Te Deum. Il soffitto originale della chiesa, in parte danneggiato durante le riprese \u00e8 stato poi rimosso e oggi non \u00e8 pi\u00f9 in sito.\nInoltre la situazione topografica della piazzetta di Ciminna sembrava ottimale, mancava solo il palazzo del principe. Ma in 45 giorni la facciata disegnata da Marvuglia fu innalzata davanti agli edifici a fianco della chiesa. L'intera pavimentazione della piazza fu rifatta eliminando l'asfalto e rimpiazzandolo con ciottoli e lastre\" Gran parte delle riprese ambientate all'interno della residenza furono girate a Palazzo Chigi di Ariccia.\nInfine, varie scene sono state girate internamente ad alcune sale del palazzo Manganelli a Catania.\nIl ballo.\nOttimo era invece lo stato di manutenzione di palazzo Valguarnera-Gangi, a Palermo, in cui fu ambientato il ballo finale, la cui coreografia venne affidata ad Alberto Testa. In questo caso, il problema da affrontare era l'arredamento degli ampi spazi interni. Contribuirono generosamente all'opera gli Hercolani e lo stesso Gioacchino Lanza Tomasi con mobili, arazzi, suppellettili. Alcuni quadri (la stessa \"Morte del giusto\") e altre opere artigianali furono commissionate dalla produzione. Il risultato finale valse uno scontato Nastro d'argento alla migliore scenografia.\nUn altro Nastro d'argento and\u00f2 alla fotografia a colori di Giuseppe Rotunno (che lo aveva vinto anche l'anno precedente con \"Cronaca familiare\"). Degna di note, in particolare, l'illuminazione dei locali cui, per volont\u00e0 del regista che voleva ridurre al minimo l'uso delle luci elettriche, contribuivano migliaia di candele, che costituirono un ulteriore problema logistico, poich\u00e9 dovevano essere riaccese all'inizio di ogni sessione di riprese e frequentemente sostituite; inoltre non di rado la cera fusa colava addosso alle persone presenti in scena. La preparazione del set, la necessit\u00e0 di vestire centinaia di comparse richiesero per queste scene turni estenuanti.\nLa scena del ballo (oltre 44 minuti) a Palazzo Gangi-Valguarnera \u00e8 diventata famosa per la sua durata e opulenza.\nAccoglienza.\nIl film registr\u00f2 un ottimo successo al botteghino in Italia, risultando campione d'incassi assoluto nella stagione 1962-1963 con un ricavato di 2.323.000.000 di lire dell'epoca; detiene a oggi il nono posto nella classifica dei film italiani pi\u00f9 visti di sempre con spettatori paganti. Tuttavia il mancato successo negli Stati Uniti non permise alla pellicola di rientrare nelle ingenti spese di produzione, decretando il fallimento finanziario della Titanus.\nAl momento della sua uscita nelle sale, la maggior parte della critica americana stronc\u00f2 il film, complice soprattutto uno sciagurato montaggio che venne realizzato senza il consenso del regista, con un taglio di quasi mezz'ora di pellicola dall'edizione definitiva. Lo stesso Lancaster s'impegn\u00f2, con scarso esito, nel montaggio della versione americana, illudendosi di poter salvare quello che considerava, a ragione, un capolavoro.\nIl film fu osteggiato anche dal Partito Comunista Italiano (al quale era legato Visconti) che non vedeva di buon occhio il romanzo di Lampedusa, ritenuto \"espressione di un'ideologia reazionaria\" e \"politicamente conservatore\". Per questo motivo il regista mont\u00f2 una versione alternativa per la critica cinematografica della sinistra di area comunista, che includeva alcune scene del tutto estranee al romanzo originale ma molto conformi alla sua salda fede marxista, come conflitti di classe e fermenti di rivolta contadina, poi tagliate nella versione definitiva presentata al Festival di Cannes. Questo non bast\u00f2 a risparmiare le critiche di alcuni intellettuali di sinistra che bollarono il film di anti-storicismo.\nCon il passare degli anni, il film \u00e8 stato rivalutato in maniera positiva dalla critica di tutto il mondo. Sul sito aggregatore Rotten Tomatoes registra il 98% delle recensioni professionali positive, con un consenso che recita, \"sontuoso e malinconico, \"Il gattopardo\" presenta battaglie epiche, ricchi costumi e un valzer da ballo che si candida per la pi\u00f9 bella sequenza trasposta in cinema\". Su Metacritic ha invece un punteggio di 100 basato su 12 recensioni.\nMartin Scorsese lo ha inserito nella lista dei suoi dodici film preferiti di tutti i tempi. Il film \u00e8 stato inoltre selezionato tra i 100 film italiani da salvare.\nCommento.\n\"Il Gattopardo\" rappresenta nel percorso artistico di Luchino Visconti un cruciale momento di svolta in cui l'impegno nel dibattito politico-sociale del militante comunista si attenua in un ripiegamento nostalgico dell'aristocratico milanese, in una ricerca del mondo perduto, che caratterizzer\u00e0 i successivi film di ambientazione storica.\nIl regista stesso, a proposito del film, indic\u00f2 come propria aspirazione il raggiungimento di una sintesi tra il \"Mastro-don Gesualdo\" di Giovanni Verga e la \"Recherche\" di Marcel Proust.\nSotto il profilo della critica, \u00e8 stato notato che \u00abVisconti traduce le pagine di Lampedusa in termini puramente cinematografici, sia a livello drammaturgico (larghe ellissi, sintesi, analogie temporali e tre \"flashback\" dedicati\nal principe), sia come regia: l\u2019uso del tempo antinaturalistico, la pausa, il silenzio, la reiterazione,\nl\u2019alternarsi di totali e scene pi\u00f9 raccolte, di protagonisti e comprimari, la funzione narrativa\ndel paesaggio, la disposizione dei corpi e degli oggetti, la scenografia\u00bb.\nLa rivoluzione mancata.\nLa pubblicazione del romanzo di Giuseppe Tomasi di Lampedusa aveva aperto all'interno della sinistra italiana un dibattito sul Risorgimento come \"rivoluzione senza rivoluzione\", a partire dalla definizione utilizzata da Antonio Gramsci nei suoi \"Quaderni del carcere\". A chi accusava il romanzo di aver vituperato il Risorgimento si opponeva un gruppo di intellettuali che ne apprezzava la lucidit\u00e0 nell'analizzarne la natura di contratto, all'insegna dell'immobilismo, tra vecchia aristocrazia ed emergente classe borghese.\nVisconti, che gi\u00e0 aveva affrontato la questione risorgimentale in \"Senso\" (1954) e che era stato profondamente colpito dalla lettura del romanzo, non esit\u00f2 ad accettare la possibilit\u00e0 di intervenire nel dibattito offertagli da Goffredo Lombardo, che si era assicurato, per la Titanus, i diritti cinematografici del libro.\nNel film, la narrazione di questi eventi \u00e8 affidata allo sguardo soggettivo del Principe di Salina, sulla cui persona vengono raccordati \"come in un inedito allineamento planetario, i tre sguardi sul mondo in trapasso: del personaggio, dell'opera letteraria, del testo filmico che la visualizza\".. Lo sguardo di Visconti viene a coincidere con quello di Burt Lancaster, per il quale questa esperienza di \"doppio\" del regista \"varr\u00e0... una profonda trasformazione interiore, anche sul piano personale\".\n\u00c8 qui che si pu\u00f2 cogliere la cesura rispetto alla precedente produzione del regista: gli inizi di un periodo in cui nella sua opera \"...nessuna forza positiva della storia...si profila come alternativa all'epos della decadenza cantato con struggente nostalgia\".\n\u00c8 determinante nell'esprimere questo passaggio, il ballo finale, cui Visconti assegn\u00f2, rispetto al romanzo, un ruolo pi\u00f9 importante sia per la durata (da solo occupa circa un terzo del film) sia per la collocazione (ponendolo come evento conclusivo, mentre il romanzo si spingeva ben oltre il 1862, sino a comprendere la morte del principe nel 1883 e gli ultimi anni di Concetta dopo la svolta del secolo). In queste scene tutto parla di morte. La morte fisica, in particolare nel lungo e assorto indugiare del principe dinanzi al dipinto \"La morte del giusto\" di Greuze. Ma soprattutto la morte di una classe sociale, di un mondo di \"leoni e gattopardi\", sostituiti da \"sciacalli e iene\".\nI sontuosi ambienti, vestigia di un glorioso passato, in cui ha luogo il ricevimento, assistono impotenti all'irruzione e alla conquista di una folla di personaggi mediocri, avidi, meschini. Cos\u00ec il vanesio e millantatore colonnello Pallavicini (Ivo Garrani). Cos\u00ec lo scaltro don Calogero Sedara (Paolo Stoppa), rappresentante di una nuova borghesia affaristica, abile nello sfruttare a proprio vantaggio l'incertezza dei tempi, e con cui la famiglia del principe si \u00e8 dovuta imparentare per portare una nuova linfa economica nelle sue esauste casse.\nMa \u00e8 soprattutto nel nuovo cinismo e nella spregiudicatezza dell'adorato nipote Tancredi, che dopo aver combattuto coi garibaldini non esita, dopo Aspromonte, a schierarsi coi nuovi vincitori e ad approvare la fucilazione dei disertori, che il principe assiste alla fine degli ideali morali ed estetici del suo mondo."}
{"id": "136282", "revid": "633110", "url": "https://it.wikipedia.org/wiki?curid=136282", "title": "Oreste Baratieri", "text": "Biografia.\nNato nella Contea del Tirolo con il cognome di Baratter, decise di italianizzarlo prima in Barattieri e poi in Baratieri. Nel 1859 si trasfer\u00ec a Milano e l'anno successivo si un\u00ec ai Mille di Giuseppe Garibaldi, partecipando con successo alla presa di Capua. Per le imprese garibaldine ottenne il grado di capitano e una medaglia d'argento. Rimase affiliato alle \"camicie rosse\" per 6 anni, dal 1860 al 1866. Poi divenne un comandante delle operazioni coloniali italiane in Africa, macchiatesi di crimini di guerra, aggressioni gratuite e di genocidi.\nIl 3 gennaio 1867 si spos\u00f2 con Lidia Ceracchini. Prese parte alla battaglia di Mentana del 1867 contro l'esercito francese e nel 1872 si arruol\u00f2 nel Regio Esercito. Nel 1874 (o 1875) partecip\u00f2 alla spedizione geografica Antinori in Tunisia, per conto della Societ\u00e0 Geografica Italiana. Fu nominato colonnello a Cremona nel 1886.\nPartecip\u00f2, come colonnello dei bersaglieri, alle campagne coloniali militari in Eritrea del 1887-88 e nuovamente nel 1890 e nel 1891 come comandante in seconda. Eletto deputato per la Destra storica a Breno, in provincia di Brescia, Baratieri ebbe confermato il suo seggio per sette legislature, dalla XIII alla XIX (1876-1895). Nel 1891 fu comandante in capo in Africa. Il 28 febbraio 1892 fu designato dal re Umberto governatore della colonia Eritrea e comandante in capo del Regio Corpo Truppe Coloniali d'Africa, con il grado di maggior generale e poi di generale comandante.\nOrdinatogli dal governo di invadere l'Etiopia, inizi\u00f2 ad annettere Cassala (Sudan) il 17 luglio 1894, nel 1895 combatt\u00e9 contro i ras Maconnen e Mangasci\u00e0, sconfisse il Ras Mangasci\u00e0 nella battaglia di Coatit il 13 gennaio 1895 e in quella di Senaf\u00e8, prepar\u00f2 l'occupazione del Tigr\u00e8 e occup\u00f2 Adigrat (in marzo), Aksum e Adua.\nA seguito della sconfitta sull'Amba Alagi del 3 dicembre 1895 present\u00f2 le dimissioni, ma fu costretto dal primo ministro Francesco Crispi, che non intendeva rinunciare alla sua politica colonialista, a passare all'offensiva contro gli africani, nonostante essi fossero in netta superiorit\u00e0 numerica e logistica, a differenza di quanto ritenesse Crispi.\nIn procinto di essere esonerato dal comando e venir sostituito dal generale Antonio Baldissera, Baratieri decise di cercare una battaglia risolutiva contro Menelik. L'attacco, condotto malamente, fidando su mediocri carte militari, port\u00f2 rapidamente alla separazione delle varie colonne italiane, che furono quindi sorprese e distrutte una dopo l'altra nella battaglia di Adua del 1\u00ba marzo 1896. Baratieri diede prova, nella circostanza, di mediocri qualit\u00e0 militari e perse rapidamente il controllo della situazione, senza riuscire a evitare la catastrofe e scampando a sua volta a stento alla morte o alla cattura.\nAccusato di abbandono di comando, per aver preceduto le truppe nella ritirata dopo Adua, fu ritenuto responsabile dalle autorit\u00e0 di Roma delle tre sconfitte italiane dell'Amba Alagi, di Macall\u00e8 e Adua: arrestato il 21 marzo 1897, fu quindi sottoposto ad un umiliante processo ad Asmara; il generale sarebbe poi stato prosciolto da ogni accusa per non compromettere l'onore delle forze armate, ma fu collocato a riposo e abbandon\u00f2 la carriera militare.\nNegli ultimi tempi della sua vita soggiorn\u00f2 ad Arco e a Venezia; qui scrisse, come estrema autodifesa, le \"Memorie d'Africa\", nel tentativo di proclamarsi vittima del destino. In particolare, mostrando un visibile cambiamento d'opinione rispetto a quando era un capo militare nella Colonia Eritrea, nelle sue memorie tracci\u00f2 un'analisi precisa del colonialismo italiano e dei metodi degli europei per sottomettere l'Africa, definiti disumani e distruttivi. Secondo l'ex generale, il destino degli africani era analogo a quello dei nativi d'America sterminati dagli europei.\nDiresse, per diversi anni, la \"Rivista militare italiana\". Mor\u00ec improvvisamente a Vipiteno, allora nel Tirolo austro-ungarico, dove si era recato a visitare i parenti.\nMassone, fu insignito del 33\u00ba e ultimo grado del Rito scozzese antico e accettato.\nLasci\u00f2 notevoli opere militari. La maggior parte dell'archivio di Oreste Baratieri si trova presso l'Archivio di Stato di Venezia, tranne una parte conservata presso il Museo Storico in Trento."}
{"id": "136283", "revid": "767487", "url": "https://it.wikipedia.org/wiki?curid=136283", "title": "Black Rain - Pioggia sporca", "text": "Black Rain - Pioggia sporca (\"Black Rain\") \u00e8 un film del 1989 diretto da Ridley Scott, con Michael Douglas, Andy Garc\u00eda, Ken Takakura, Kate Capshaw e Y\u016bsaku Matsuda.\nLa storia \u00e8 centrata su due poliziotti di New York che, dopo aver catturato un membro della Yakuza, devono scortarlo in Giappone. Una volta a destinazione, il prigioniero riesce a fuggire, costringendo i due ufficiali a immergersi sempre pi\u00f9 profondamente nel misterioso mondo della malavita locale. \"Black Rain\" fu nominato per due premi Oscar, per il miglior sonoro e per il miglior montaggio sonoro.\nTrama.\nNick Conklin \u00e8 un compassato veterano della polizia di New York che vive al di sopra delle proprie possibilit\u00e0, e dunque sospettato di corruzione dalla commissione disciplinare. Nick \u00e8 indebitato a causa di un divorzio appena concluso e per il mantenimento dei due figli.\nMentre pranzano in un bar italiano, Nick e il suo partner Charlie Vincent si insospettiscono di un gruppo di gangster giapponesi ed italiani, seduti nello stesso locale, quando un altro giapponese fa irruzione armato con altri uomini, e si impadronisce di un pacco dal leader degli orientali. Mentre il nuovo arrivato sta per uscire, uno dei giapponesi al tavolo dice qualcosa di offensivo sicch\u00e9 viene pugnalato al petto e gli viene recisa la gola. Nick e Charlie inseguono l'omicida riuscendo a stento ad arrestarlo.\nIl giapponese \u00e8 uno \"Yakuza\" di nome Sato. La situazione si complica ulteriormente quando con il massimo disappunto Nick riceve ordini superiori di far estradare Sato, pur accettando di scortarlo fino ad Osaka. Il superiore di Nick ritiene che la trasferta consenta di calmare le acque, mitigando gli inquisitori che indagano sulla condotta del poliziotto.\nNick e Sato mostrano la propria asprezza d'animo gi\u00e0 durante il volo, mentre il primo fa un solitario con le carte ma il giapponese ammanettato gli fa notare sprezzante che l'altro sta barando cos\u00ec da buscare una forte gomitata sul volto. Giunti allo scalo di Osaka sono ad accoglierli degli uomini in divisa i quali prendono in custodia Sato, ma scoprono ben presto che si tratta di un terribile raggiro perpetrato dai complici del nipponico.\nNick e Charlie vengono condotti al quartier generale della Prefettura di Osaka, interrogati e incolpati della scomparsa del criminale. Dopo un'accesa discussione iniziata da Nick (che dimostra un esplicito e forte sentimento anti-giapponese), viene consentito a lui e Charlie di operare nella caccia come \"osservatori\". La loro cura \u00e8 affidata a Masahiro Matsumoto, un commissario dal carattere mite, votato ad incassare i colpi da Nick ed i suoi superiori.\nDurante le indagini, dove Nick infrange pi\u00f9 volte il protocollo e prende contatto con la \"maitresse\" americana di un lussuoso night club, Joyce, si apprende della scalata di Sato all'interno della Yakuza, violando ogni regola e codice d'onore, rivaleggiando con un anziano boss, Sugai, cui era una volta fedele. La trasferta newyorkese del criminale sarebbe servita per distruggere la rete di falsari gestita dal suo ex superiore.\nUna sera, mentre Nick e Charlie tornano al loro hotel, senza scorta nonostante le raccomandazioni di Matsumoto, arriva in moto un giovane punk, che ruba l'impermeabile a Charlie; questi, nel tentativo di riprenderselo, lo insegue in un garage sotterraneo; Nick lo segue ma non riesce a raggiungerlo, poich\u00e9 rimane bloccato da un cancello di sicurezza: grida a Charlie di scappare perch\u00e9 \u00e8 una trappola, ma arriva la gang di Sato che a bordo di altre moto ferisce Charlie con delle katana, uccidendolo.\nDisperato, Nick viene confortato da Joyce nell'appartamento di lei. Matsumoto lo raggiunge con gli effetti del compagno che si spartiscono secondo una tradizione giapponese. A Matsumoto spetta il distintivo della NYPD mentre a Nick la pistola di Charlie.\nMatsumoto e Nick pedinano uno degli affidatari di Sato, una giovane prostituta giapponese, che consegna al suo giovane boss lo stesso pacchetto rubato a New York. Sato si incontra con Sugai in un'acciaieria gestita dall'anziano, negoziando l'avanzamento di rango e l'acquisizione di un territorio cui il boss \u00e8 contrario. Nick interviene scatenando una sparatoria ma Sato riesce nuovamente a scappare in moto. Nick viene arrestato dalla stessa polizia di Osaka ed espulso con il primo volo mentre Matsumoto \u00e8 sospeso dal servizio.\nL'americano riesce comunque a fuggire di nascosto dall'aereo e a tornare ad Osaka chiedendo udienza a Sugai, il quale, per puro interesse, e vedendolo come una potenziale pedina contro Sato, lo prende in ostaggio e lo conduce nella sua lussuosa casa, trattandolo con il massimo disprezzo. Sugai gli racconta la sua grama giovent\u00f9 durante il periodo bellico, il suo odio per l'America, dopo aver patito la distruzione della propria citt\u00e0, seguita dall'arrivo della \"pioggia sporca\", probabile conseguenza del bombardamento di Hiroshima, nonch\u00e9 la perdita della dignit\u00e0 che la sua famiglia e l'intero popolo giapponese hanno dovuto subire nel secondo dopoguerra \"ingoiando a forza\" la mentalit\u00e0 americana. La contraffazione di banconote da 100 dollari, pressoch\u00e9 perfette, sarebbe la sua vendetta.\nNick si accorda per l'eliminazione di Sato in cambio della libert\u00e0 cos\u00ec viene condotto in una remota fattoria vinicola, sede di un vertice mafioso, ed armato con un fucile a pompa. Appostato tra i vigneti Nick sta per essere ucciso da uno degli uomini di Sato travestito da viticultore quando sopraggiunge Matsumoto salvandogli la vita e la copertura. I due si rendono conto che altri sgherri del giovane boss stanno preparando un regolamento di conti, eliminando i vertici criminali non appena terminato il summit. Nel frattempo Sato, pur rivendicando la propria autorit\u00e0 territoriale, deve riconoscere l'autorit\u00e0 di Sugai facendo ammenda per lo sgarbo con l'automutilazione del mignolo della mano sinistra. Sato, fingendosi ravveduto e rientrato nei ranghi, aggredisce l'anziano pugnalandolo e scatenando una sparatoria tra affiliati. Nick e Matsumoto approfittano per sterminare l'intera compagine dei convenuti, boss ed il loro seguito. Sato fugge di nuovo in moto ma Nick riesce a fermarlo dopo un lungo inseguimento e una violenta lotta. Nick sopraff\u00e0 Sato, e le immagini suggeriscono che stia per ucciderlo, ma questo non avviene.\nNick e Matsumoto completamente infangati, conducono Sato al distretto di polizia nipponico, lasciando i superiori esterrefatti. I due ricevono una menzione in una elegante cerimonia, e Nick riconosce la fedele amicizia di Matsumoto consegnandogli, nascoste in un regalo d'addio, le due perfette matrici per il biglietto da 100 dollari.\nDistribuzione.\nIl film \u00e8 uscito nelle sale italiane il 31 ottobre 1989."}
{"id": "136284", "revid": "767487", "url": "https://it.wikipedia.org/wiki?curid=136284", "title": "Casin\u00f2 (film)", "text": "Casin\u00f2 (\"Casino\") \u00e8 un film del 1995 diretto da Martin Scorsese e interpretato da Robert De Niro, Sharon Stone e Joe Pesci.\nIl film \u00e8 ispirato al libro dello stesso anno di Nicholas Pileggi \"\", che dettaglia le attivit\u00e0 criminali dei mafiosi statunitensi Frank \"Lefty\" Rosenthal e Anthony \"The Ant\" Spilotro nel mondo dei casin\u00f2 della Las Vegas degli anni ottanta. Viene spesso considerato la terza parte di una trilogia del regista sulla mafia, iniziata nel 1973 con \"Mean Streets - Domenica in chiesa, luned\u00ec all'inferno\" e proseguita nel 1990 con \"Quei bravi ragazzi\".\nIl film segue De Niro, un giocatore d'azzardo ebreo-americano esperto, incaricato dalla mafia di Chicago di supervisionare le operazioni quotidiane al Tangiers Casino di Las Vegas. I personaggi secondari includono Joe Pesci, e Sharon Stone, una truffatrice di strada che il protagonista sposa e con cui ha una figlia. Il film descrive in dettaglio la gestione del casin\u00f2 da parte di De Niro, le difficolt\u00e0 che affronta nel suo lavoro, il coinvolgimento della mafia e il graduale crollo delle sue relazioni, con Las Vegas che cambia sullo sfondo.\nNegli Stati Uniti, il film usc\u00ec il 22 novembre 1995, arrivando in Italia il 13 marzo 1996.\nPer la sua interpretazione, la Stone venne candidata all'Oscar e vinse il Golden Globe per la migliore attrice in un film drammatico, mentre Scorsese ottenne una candidatura a quello per il miglior regista.\nTrama.\nSam Rothstein \u00e8 soprannominato \"Asso\", perch\u00e9 molto bravo con le scommesse, e lavora alle direttive della Chicago Outfit, capeggiata dal boss Remo Gaggi. Grazie alle sue scommesse fortunate, Asso rende ricca la famiglia di Remo, che per premiarlo gli affida la gestione di un casin\u00f2 appena aperto a Las Vegas, il \"Tangiers\". A controllare Rothstein viene mandato un suo amico d'infanzia, Nicky Santoro, per assicurarsi che nessuno manchi di rispetto ad Asso e, di conseguenza, alla famiglia.\nRothstein rappresenta il capo del casin\u00f2 effettivo, mentre il proprietario fittizio \u00e8 Phillip Green, che rende conto al sindacalista Andy Stone, che si occupa dei soldi per conto di Remo Gaggi ed i boss di Detroit, Cleveland e Kansas City. Asso non possiede una licenza di gestore di casin\u00f2, ma ne ha le redini comunque, grazie ad un piano ben congegnato dai mafiosi, che sfruttano la burocrazia della Contea di Las Vegas. Sotto la guida di Rothstein, il casin\u00f2 raddoppia gli incassi e inizia ad ospitare personalit\u00e0 politiche di spicco, blandite dall'astuzia di Rothstein e del direttore del casin\u00f2 Billy Sherbert. Tra i tanti clienti presenti al casin\u00f2, Sam nota l'attraente Ginger McKenna, di cui subito si innamora. In breve Asso inizia a sfruttarla per spolpare i clienti pi\u00f9 danarosi. Ginger \u00e8 per\u00f2 anche nel giro della droga e della prostituzione insieme al suo pappone Lester Diamond, che le procura clienti all'interno del casin\u00f2.\nIntanto Nicky arriva in citt\u00e0 per controllare pi\u00f9 direttamente Asso. Quest'ultimo non vorrebbe, perch\u00e9 conosce bene i metodi duri e poco ortodossi di Nicky e si spaventa delle conseguenze che questi potrebbero avere nel panorama di una citt\u00e0 come Las Vegas. Nicky si introduce infatti perfettamente nella societ\u00e0, iniziando a farsi notare all'interno del casin\u00f2 e buttando fuori tutti gli imbroglioni e i bari. Gli affari vanno ora a gonfie vele e Sam chiede a Ginger di sposarlo. Lei, inizialmente titubante, si lascia convincere. Ginger e Sam si sposano, e hanno una figlia, Amy. Lo stesso giorno delle nozze per\u00f2 Ginger chiama Lester, il suo protettore. Scoperta da Sam, Ginger gli garantisce che \u00e8 l'ultima volta che lo sente. Per evitare che la moglie rimanga senza soldi nel caso in cui finisse in carcere, Asso lascia 2 milioni di dollari e vari gioielli in una cassetta di sicurezza a Los Angeles, e ne d\u00e0 la chiave alla moglie, l'unica persona autorizzata ad aprirla.\nPer aumentare gli introiti del casin\u00f2, Asso apre una sezione scommesse: in questa maniera, raggiunge presto la vetta, divenendo il numero uno di Las Vegas. Nel frattempo Nicky inizia ad infiltrare alcuni dei suoi scagnozzi nel casin\u00f2. Uno dei suoi uomini, dopo essersi comportato male per aver messo i piedi sul tavolo da gioco viene buttato fuori e picchiato da Sam, che comincia a manifestare il suo disagio nei confronti dei metodi di Nicky e dei suoi uomini. A causa di essi, Nicky entra presto nel mirino dei poliziotti. Sam, invece, entra in un prestigioso circolo di uomini d'affari, il \"Vegas Valley Country Club\".\nData la sua pessima condotta, Nicky riceve una lettera da parte della Contea, che gli intima di non entrare pi\u00f9 in alcun casin\u00f2; in caso contrario, verr\u00e0 arrestato e i casin\u00f2 saranno multati di centomila dollari. A questo punto, l'unica chance di Nicky \u00e8 quella di iniziare a fare veramente a modo suo: chiama suo fratello Dominick e comincia a compiere furti di portata sempre pi\u00f9 ingente: case, gioiellerie, banche. L'avvocato di Asso consiglia a Nicky di creare delle attivit\u00e0 legali per dimostrare al governo da dove vengano tutti i soldi che guadagna: Il mafioso segue il consiglio e apre cos\u00ec un ristorante ed una gioielleria. In questa maniera, riesce a mandare una parte del ricavato sempre maggiore ai capi di Chicago, che lo spalleggiano. Apprezzato ed onorato, Nicky diventa il boss di Las Vegas. Allo stesso tempo, Asso inizia la sua parabola discendente. Un giorno licenzia un suo dipendente per incapacit\u00e0, pur sapendo che questi \u00e8 il cognato del commissario della Contea, Webb. Nonostante le pressioni, Sam non fa riassumere il ragazzo.\nGinger intanto \u00e8 sempre pi\u00f9 lontana da Sam, schiava della cocaina e dell'alcool. Inizia a confidarsi con Nicky, che da un lato \u00e8 violentemente attratto dalla donna e dall'altro cerca di proteggere il suo amico. Sam, tornato a casa dopo l'incontro con Webb, nota Ginger distesa sul letto, drogata di farmaci, che inizia a protestare dicendo a Sam che egli non pu\u00f2 impedirle di vedere Lester. Ai mafiosi iniziano ad arrivare sempre meno soldi, a causa dei collaboratori di John Nance, socio di Rothstein, che durante la scrematura rubano soldi in quantit\u00e0 sempre maggiori. Contemporaneamente Phil Green ha dei problemi con Anna Scott, una sua collaboratrice di vecchia data, che lo cita in giudizio per avere una fetta della torta. Di fronte alla richiesta del giudice, Green \u00e8 costretto a mostrare al dipartimento finanziario da dove vengano i suoi soldi: questo metterebbe alla luce del sole il giro di soldi dei mafiosi che va avanti da anni e questi decidono di chiudere il caso, facendo uccidere la Scott da Nicky. In seguito all'omicidio, la polizia punta gli occhi su Green e di conseguenza su Sam, del quale si scopre che \u00e8 sprovvisto della licenza per gestire un casin\u00f2. Asso dunque non pu\u00f2 pi\u00f9 lavorare all'interno del Tangiers. Ben presto le peggiori preoccupazioni di Asso iniziano a concretizzarsi, quando Nicky, senza il permesso dei capi, inizia ad eliminare tutti i propri avversari. La stampa lo accusa degli omicidi, ma non viene arrestato perch\u00e9 non lascia mai alcun testimone.\nI federali cominciano a spiare con una certa frequenza Nicky, che, per confonderli, acquista strumenti tecnologici per lo spionaggio molto sofisticati e inizia a controllarli a sua volta. Nicky, avendo attirato su di s\u00e9 le attenzioni dei federali, coinvolge forzatamente anche Asso. Durante una delle sue udienze, Sam non viene nemmeno ascoltato e la licenza non gli viene concessa. Per continuare a lavorare all'interno del casin\u00f2, Sam decide di iniziare a condurre uno show televisivo, registrato all'interno del Tangiers. I suoi capi non vedono per\u00f2 la cosa di buon occhio: Remo Gaggi decide di inviare Andy Stone ad avvertire Asso, che per\u00f2 \u00e8 convinto che in realt\u00e0 il suo unico problema sia Nicky. Il giorno dopo, parla con lui in mezzo al deserto fuori Las Vegas, ma senza risultati.\nDurante uno sfogo con la sua famiglia, Artie Piscano, un viceboss di Kansas City, fa i nomi di tutti i responsabili della scrematura, rendendoli cos\u00ec noti ai federali che erano in ascolto grazie a delle microspie. Nel frattempo Nicky si irrita, non sopportando il fatto che Asso abbia convocato Gaggi e i suoi uomini e non lui. Ginger va a parlare con Nicky; si sfoga delle prepotenze del marito e pratica una \"fellatio\" a Nicky. Quando i due escono dal rifugio, vengono fotografati dai federali, che stanno spiando tutte le mosse del mafioso. Il fatto che Nicky frequenti la moglie di Asso inizia ad insospettire i boss di Detroit. Remo Gaggi ne parla con Frank Marino, braccio destro di Nicky, consigliandogli molta cautela. Nel frattempo, la sua banda, alle prese con la cocaina e l'alcool, si comporta sempre pi\u00f9 stupidamente.\nUn giorno Ginger, ormai fuori controllo per la sua tossicodipendenza, arriva a legare la figlia al letto per andare a fare sesso con Nicky in una stanza d'albergo. Dopo averlo scoperto Sam la butta fuori di casa lasciandola senza soldi, ma la mattina dopo Ginger ritorna e, in preda all'alcol e alla droga, inizia a fare una scenata pretendendo la chiave della cassetta di sicurezza di Los Angeles, dove sono custoditi i soldi; dopo averla presa, Ginger viene arrestata dall'FBI per favoreggiamento ma, ormai, l'FBI ha tutte le tessere del mosaico in mano e in breve tempo arresta tutti. Artie Piscano muore stroncato da un infarto quando viene arrestato, gli altri mafiosi vengono processati con un rischio dai 25 anni di reclusione all'ergastolo. Proprio durante la pausa di un'udienza, i mafiosi decidono di uccidere i responsabili e i possibili testimoni. Andy Stone \u00e8 il primo a morire, segue John Nance, fuggito in Costa Rica, e quindi tutti gli altri, compreso Phil Green. Nicky, pensando che la morte di questi sia stata ordinata da Asso, gli piazza una bomba nell'auto: Sam per\u00f2 riesce per una serie di fortunate coincidenze a salvarsi. Ginger, rimasta praticamente senza un soldo, muore di overdose in un motel di Los Angeles. Nicky e suo fratello Dominick vengono massacrati a colpi di mazza, dato che la bomba non era stata autorizzata, e seppelliti ancora vivi da Frank Marino e i suoi uomini. A Sam viene affidato un compito diverso: ritornare a puntare scommesse per la famiglia a San Diego.\nProduzione.\nSceneggiatura.\nLa sceneggiatura del film \u00e8 il frutto di una intensa collaborazione tra Nicholas Pileggi e Martin Scorsese: entrambi avevano voglia di scrivere qualcosa su Las Vegas, la mafia ed il denaro. L'occasione per Pileggi arriv\u00f2 quando i boss di Chicago e Milwaukee vennero processati per la scrematura di un casin\u00f2 a Las Vegas: \"\u00abEra fantastico. Mi ci buttai a capofitto\u00bb\" - asser\u00ec in seguito Pileggi, entusiasta della storia e dei molteplici spunti che aveva: mafia, denaro, imbrogli. Il passo successivo dello scrittore fu quello di illustrare ai capi della Universal il progetto ambientato nella Las Vegas anni settanta. La Universal accett\u00f2, anche perch\u00e9 Scorsese doveva un film alla casa di produzione, con la quale aveva gi\u00e0 girato \"L'ultima tentazione di Cristo\" e \"L'et\u00e0 dell'innocenza\".\nScorsese era in un certo senso \"obbligato\" a girare il film, ma venne spronato dalla sceneggiatura di Pileggi, con cui aveva lavorato in \"Quei bravi ragazzi\". La Universal venne particolarmente attratta dal progetto, che sembrava un \"Quei bravi ragazzi\" su scala nazionale, un sequel indiretto, come poi riconferm\u00f2 lo stesso Scorsese.\nI primi problemi nella stesura dello script sorsero quando i protagonisti reali si rifiutarono di collaborare con Pileggi: tra questi anche lo stesso Frank Rosenthal, il cui alter ego altri non \u00e8 che Sam Rothstein. Quando, nel maggio 1994 inizi\u00f2 a girare la voce sul film di Scorsese, con Robert De Niro, lo stesso Rosenthal si precipit\u00f2 a chiamare Pileggi, chiedendogli se si avesse intenzione di girare un film basato sui suoi problemi con la mafia a Las Vegas. Avendo avuta confermata la notizia secondo cui De Niro avrebbe interpretato un personaggio a lui ispirato, dopo un colloquio con l'attore stesso, Rosenthal accett\u00f2 di collaborare.\nCon Rosenthal al lavoro sul progetto, in pochi mesi vennero ottenute tutte quelle informazioni prima precluse, anche solamente \"\u00abin cambio di incontrare De Niro, Joe Pesci, la Stone o Scorsese\u00bb\".\nBarbara De Fina disse che le lavorazioni di \"Quei bravi ragazzi\" e \"Casin\u00f2\" furono molto diverse, poich\u00e9 \"Quei bravi ragazzi\" veniva adattato da un romanzo gi\u00e0 finito, mentre \"Casin\u00f2\" era in fase di scrittura proprio mentre Scorsese lavorava alla sceneggiatura. Pileggi propose diverse strutture narrative al regista, elencandogli tutti i particolari che gli erano venuti in mente, cosicch\u00e9 Scorsese potesse iniziare a rielaborare in immagini quelle scene, cercando le prime location.\nProprio a causa di questa assenza di struttura narrativa basilare, secondo Pileggi, il libro scorre in maniera pi\u00f9 lineare e cronologica, mentre il film segue una trama aggrovigliata, con diversi punti di vista e livelli di lettura.\nScorsese disse, a proposito della sceneggiatura: \"\u00abSi basa su battute estemporanee, gente che racconta storie, parte per la tangente, fa digressioni. Ma si tratta di fare digressioni per poi tornare alla storia, montare tutto in modo veloce per riportare tutto al racconto. \u00c8 uno stile che io e Nick avevamo iniziato con \"Quei bravi ragazzi\" e che qui abbiamo portato alle estreme conseguenze\u00bb\".\nCome in \"Quei bravi ragazzi\", in \"Casin\u00f2\" \u00e8 di fondamentale importanza la voce fuoricampo. L'uso della voce fuori campo venne in mente a Pileggi dopo che, durante un colloquio con un boss di Chicago, rimase positivamente colpito e divertito dall'accento e dalle frasi che questo riusciva ad inventare al momento, unendo ironia e humor nero. Dopo il primo colloquio port\u00f2 sempre con s\u00e9 un registratore portatile, per far capire a Scorsese che tipo di voce fuori campo servisse alla narrazione ed ai ritmi di \"Casin\u00f2\".\nL'unica battuta in fuori campo che non viene recitata da De Niro e Pesci \u00e8 quella pronunciata da Frank Vincent, tuttavia importante ai fini della narrazione e dello sviluppo dell'intera storia. Alla fine, lo script venne letto ed autorizzato da Rosenthal.\nFinita la sceneggiatura, a fianco di Scorsese, Pileggi corse ad ultimare il libro, \"\", che doveva uscire prima della pellicola.\nCast.\nIl cast del film vede Robert De Niro, Joe Pesci e Sharon Stone come protagonisti, tutti affiancati da una schiera di attori pi\u00f9 o meno noti. Richiamando Pesci e De Niro, con Scorsese alla regia, si ricreava la squadra vincente (senza Ray Liotta) che era riuscita a trasporre su grande schermo il mondo mafioso in \"Quei bravi ragazzi\". La cosa era favorevole, poich\u00e9 i rapporti tra gli attori erano gi\u00e0 ben consolidati:\nPer calarsi di pi\u00f9 nel ruolo di Sam Rothstein, personaggio modellato sul vero Frank Rosenthal, De Niro lo incontr\u00f2. \"\u00ab\u00c8 sempre pi\u00f9 interessante incontrare la persona reale. Anche se la storia \u00e8 romanzata, quella persona ti fornisce gli spunti, sebbene poi tu debba cambiarli per questioni legali o altro, ma puoi sempre sfruttarli in altro modo\u00bb\", disse De Niro circa il suo incontro con l'imprenditore. Dopo il primo incontro, De Niro sent\u00ec svariate volte Rosenthal al telefono e lo incontr\u00f2, insieme a Scorsese, per un paio di scene fondamentali: quella dell'esplosione della propria auto e quella del pestaggio di Lester Diamond.\nIn questo trio gi\u00e0 ben collaudato doveva per forza inserirsi il personaggio femminile di Ginger, che, a detta di poliziotti, mafiosi e dei giocatori d'azzardo, era bellissima e furbissima. La partecipazione di Sharon Stone per il ruolo di Ginger non fu cosa facile: il primo incontro con Scorsese sfum\u00f2 per ragioni sconosciute, al secondo incontro il regista non si present\u00f2 a causa di un guasto al treno con il quale stava arrivando. La Stone cap\u00ec erroneamente che Scorsese non la volesse provinare e cercasse delle giustificazioni, quindi, quando Ellen Lewis la chiam\u00f2 per una terza audizione, rifiut\u00f2. Fu il regista stesso che, venuto a sapere che la Stone stava cenando in un ristorante vicino, corse a chiederle di partecipare al film. Dopo un colloquio, la Stone accett\u00f2 di fare un provino per la parte assegnatale. L'attrice non ebbe notizie per mesi, sino a quando, un giorno, la Universal non la chiam\u00f2, comunicandole che Scorsese e De Niro tornavano in California e volevano rivederla. Nonostante le paure dell'attrice, Scorsese era rimasto colpito dall'audizione, sapendo tuttavia che questa si era trattenuta temendo di apparire troppo brutale.\nUna volta entrata a far parte del cast, la Stone chiese a Scorsese di essere duro con lei e di fare uscire il suo lato nascosto, dato che ormai la gente la credeva ancorata al personaggio di \"Basic Instinct\". All'attrice stessa venne lasciato molto spazio per creare il suo personaggio: l'idea del cambio drastico di look nella seconda parte della pellicola venne deciso dalla Stone, la quale, per quella sequenza, aveva pensato: \"\u00ab[Ginger] dovrebbe tagliare i capelli e farsi delle tette da sballo\u00bb\". Scorsese accett\u00f2 la sua proposta, che in breve tempo si procur\u00f2 delle protesi e gir\u00f2 la scena, ottenendo l'effetto voluto. La Stone venne messa a suo agio sul set anche da De Niro, che la consigliava e la aiutava, conoscendo gi\u00e0 Scorsese. Una delle scene pi\u00f9 difficili da girare con la Stone, a detta del regista, fu quella in cui Ginger rivela a Sam di avere una relazione con un altro uomo. Scorsese, invece, la aiut\u00f2 per la scena in cui Ginger chiama Sam dalla cabina telefonica di Beverly Hills, tanto che in seguito la Stone dir\u00e0 che \"\u00abScorsese \u00e8 la persona pi\u00f9 squisita con cui lavorare\u00bb\".\nJoe Pesci tornava a lavorare con Scorsese dopo aver partecipato ai suoi \"Toro scatenato\" e \"Quei bravi ragazzi\". Anche in questo film, Pesci rappresentava il personaggio insensibile e violento.\nUn'altra novit\u00e0 per Scorsese fu James Woods, che accett\u00f2 di partecipare alla pellicola data la sua precedente collaborazione con Sharon Stone, nel 1994, in \"Lo specialista\" e quella con De Niro, nel 1984, in \"C'era una volta in America\".\nFrank Vincent, che nel film interpreta Frank Marino, disse che il recitare in un film di Scorsese fu la spinta pi\u00f9 importante per la sua carriera. Il personaggio di Marino era basato su Frank Cullotta, che faceva da consulente tecnico per il film, dato che era passato sotto l'ala difensiva della protezione testimoni, ma aveva assistito ai fatti che venivano narrati. Per ricambiarlo della consulenza, Scorsese gli diede una parte alla fine della pellicola. Nella scena dell'omicidio di Alan King, Cullotta spiegava all'attore come si uccideva tra i mafiosi, ma - una volta terminata la scena - non si mostr\u00f2 soddisfatto. Perci\u00f2, Scorsese decise di mettere da parte l'attore e fare sparare Cullotta.\nNumerosi sono inoltre i comici statunitensi che recitano nella pellicola: King, Dick Smothers, Don Rickles ed altri. In particolare, Rickles aveva recitato in due soli film drammatici. \"Casin\u00f2\" vide Rickles per la prima volta in un ruolo totalmente drammatico. L.Q. Jones partecip\u00f2 alla pellicola nel ruolo di Pat Webb, poich\u00e9 era uno degli attori preferiti di Scorsese. Fu molto importante anche l'aiuto di Catherine Scorsese, la madre del regista, e di Vinny Vella, un caratterista italoamericano. Per la scena in cui Vella si lamenta ed inizia ad imprecare, Scorsese disse a sua madre di reagire spontaneamente alle imprecazioni dell'attore. La responsabile del casting Ellen Lewis aiut\u00f2 il regista a trovare tutte le comparse e i personaggi secondari del film: molti dei mafiosi sono dunque reali, cos\u00ec come i poliziotti ed i croupier.\nRegia.\nLe riprese del film, che lo stesso Martin Scorsese defin\u00ec \"\u00abdifficile da girare\u00bb\", durarono 100 giorni. La difficolt\u00e0 principale per la troupe venne determinata dal fatto che le location erano molteplici, ma in ogni location veniva girata una scena di breve durata e dunque, per contrappasso, le scene lunghe erano le pi\u00f9 facili. L'intenzione di Scorsese era di mostrare Las Vegas in maniera sfavillante e dunque diverse riprese la fanno apparire, appunto, come un gioiello. Una di queste \u00e8 quella in cui, uscendo dalle nuvole, osserviamo Las Vegas immersa nel deserto: questa inquadratura venne realizzata da Saul Bass, ma progettata da Scorsese. A detta della montatrice Thelma Schoonmaker, \"\u00abScorsese ide\u00f2 tutte queste cose per dare la sensazione di cosa fosse entrare in questo mondo scintillante e assurdo\u00bb\".\nPer ricreare una Las Vegas anni settanta credibile, Scorsese si affid\u00f2 allo scenografo italiano Dante Ferretti. Inizialmente, Ferretti era titubante poich\u00e9 non sapeva molto della citt\u00e0, ma, spronato dal regista, decise di collaborare. Dietro consiglio del regista, Ferretti vision\u00f2 \"Colpo grosso\" di Lewis Milestone (1960) e consult\u00f2 diversi libri per capire quale fosse lo stile di Las Vegas, rendendosi conto che la citt\u00e0 non aveva una propria impronta e dunque si era liberi di realizzare molteplici set nei modi pi\u00f9 svariati.\nIl \"turbante\" che sta sulla vetta del casin\u00f2 Tangiers venne generato in grafica computerizzata. Fu difficile trovare un set per girare gli interni del casin\u00f2: inizialmente, la troupe cerc\u00f2 di girare all'interno di una vera casa da gioco, ma c'era troppo rumore e non era dunque possibile; a questo punto, Scorsese chiese di costruirne uno insonorizzato, ma la costruzione di questo set sarebbe stata troppo dispendiosa e dunque la produzione cerc\u00f2 un vecchio casin\u00f2 in disuso. Anche stavolta, la scelta si rivel\u00f2 un insuccesso: e dunque il regista decise di optare per la prima opzione, per trasmettere tramite la pellicola quelle stesse sensazioni che si provano quando ci si addentra tra le luci ed il rumore di un vero casin\u00f2.\n\"\u00abVedemmo molti casin\u00f2, ma ce n'erano pochi che potessero andar bene per quel periodo. La scelta si limitava ad un paio, e dovevamo trovarne uno che ci accettasse. Perch\u00e9 [i proprietari] non sono nel giro del cinema e il cinema distrae la gente dal gioco\u00bb\" - asser\u00ec Barbara De Fina. Alla fine, fu il Riviera che accett\u00f2 di ospitare le riprese della pellicola.\nLe riprese all'interno della casa da gioco iniziavano a mezzanotte e finivano alle otto di mattina, quando l'afflusso di gente era minore. Scorsese disse che le prime sei settimane al Riviera furono un problema: \"\u00abCerto, era bello, per quell'atmosfera reale, straordinaria [...] ma tutta quella gente, quel caos: insostenibile!\u00bb\".\nIl primo giorno, inoltre, l'afflusso di gente incuriosita dalle riprese fu maggiore, poich\u00e9 all'esterno del casin\u00f2 venne affisso un cartello che avvertiva i clienti che all'interno si stavano svolgendo le riprese del film \"Casin\u00f2\", con De Niro, Sharon Stone e Don Rickles. Verso le due, si acquiet\u00f2 tutto e si pot\u00e9 iniziare a girare in tranquillit\u00e0: nella prima mattinata, invece, arrivarono gli anziani, e Scorsese li riprese mentre entravano nei locali, in una ripresa che \u00e8 stata poi inserita nel finale della pellicola.\nDopo tre settimane di riprese, il regista disse che \"\u00abera come se vivessero nel casin\u00f2\u00bb\". Per le altre riprese in interno, la troupe ottenne la licenza di girare in un museo di dinosauri ormai in disuso, dentro il quale vennero creati, in meno di un mese, i set dell'ufficio di De Niro e della sala scommesse.\nSi ebbero diverse difficolt\u00e0 anche con la costruzione della casa di Rothstein: \"\u00abLa geografia della casa era molto importante, perch\u00e9 c'\u00e8 la scena in cui l'FBI atterra sul campo da golf\u00bb\". Dante Ferretti guard\u00f2 moltissime case sino a quando non ne trov\u00f2 una perfetta, il cui interno era per\u00f2 troppo piccolo: la casa venne affittata ed al proprietario venne pagato un albergo per tre mesi; la troupe si occup\u00f2 di abbattere alcune pareti dell'interno della casa per fare spazio ad un grande soggiorno.\nUna sala all'interno del Riviera Hotel, l'albergo all'interno del Riviera Casin\u00f2, venne riutilizzata per creare il club dei mafiosi. Tutto, come dichiarato da Scorsese, venne studiato per ricreare le atmosfere kitsch di Las Vegas.\nMolte delle riprese vennero pianificate in fase di pre-produzione da Scorsese e dal direttore della fotografia, soprattutto quelle in movimento, durante le quali la luce dev'essere molto precisa. \"Casin\u00f2\" rappresenta il primo lavoro di Scorsese con Robert Richardson: una delle caratteristiche del lavoro di Richardson \u00e8 l'efficace utilizzo della luce, cosa che ovviamente non poteva far altro che giovare ad un film estremo come il suddetto.\nCostumi.\nI costumi vennero creati da Rita Ryack e John Dunn, che confezionarono decine di abiti su misura per tutti gli attori del cast. \"\u00abIl personaggio di De Niro, Rothstein, si basa su Frank \"Lefty\" Rosenthal, il cui guardaroba era anche pi\u00f9 estremo di quanto abbiamo mostrato noi. [...] Sempre in completo e cravatta, ma molto estremo.\u00bb\" La troupe and\u00f2 a trovare Rosenthal, che fece loro visionare i propri vestiti. Visionando il suo guardaroba, la Ryack cap\u00ec come doveva vestire De Niro. Inoltre, Rosenthal prest\u00f2 alcuni dei propri indumenti dell'epoca che ancora conservava, per donare un'ulteriore vena di realismo alla pellicola. \"\u00abSu Bob, quei vestiti erano molto minacciosi\u00bb\". In tutto, la Ryack e Dunn confezionarono 70 completi. Anche gli occhiali da sole dovevano riflettere la personalit\u00e0 di Rothstein: questi vennero fatti scegliere a De Niro in persona, che opt\u00f2 per un modello simile a quello che usava Lew Wasserman.\nLa Ryack not\u00f2 che, per scelta di Scorsese, i costumi sono pi\u00f9 \"classici\" all'inizio della pellicola, mentre vanno accettuando il loro colore ed il loro stile a mano a mano che le cose si complicano.\nPer Ginger, invece, furono realizzati circa 50 costumi. Anche per Ginger si segu\u00ec il processo dell\"escalation\", ma all'esatto contrario: all'inizio, quando \u00e8 una regina di Las Vegas, i suoi vestiti sono colorati, sgargianti, eccessivi, mentre diventano sempre pi\u00f9 normali a mano a mano che la sua relazione con Sam si va consumando. Da quando scappa con Lester, i vestiti diventano sempre pi\u00f9 azzardati. Specie nell'ultima parte della pellicola, i costumi di Ginger dovevano metaforizzare la sua voglia di proteggersi e, per questo, vennero tessuti in pelle.\nFu d'aiuto per i costumisti anche la presenza di Bob Richardson, il direttore della fotografia, che accett\u00f2 di riprendere anche i costumi pi\u00f9 scintillanti e difficili.\nColonna sonora.\nLa colonna sonora comprende molti pezzi blues, swing e rock (come \"Can't You Hear Me Knocking\" dei Rolling Stones). Il tema \"Contempt\", che apre la colonna sonora \u00e8 tratto dal film \"Il disprezzo\" di Jean-Luc Godard. Molte tracce non sono incluse nella colonna sonora ufficiale della pellicola, come \"Sweet Virginia\" dei Rolling Stones e \"Gimme Shelter\", una costante di molti film di Scorsese (fa parte della colonna sonora del precedente \"Quei bravi ragazzi\" e del successivo \"The Departed - Il bene e il male\").\nEcco i brani in ordine cronologico:\nPubblicazione.\nDalla colonna sonora fu tratto un doppio compact disc, selezionato e prodotto da Robbie Robertson, quindi pubblicato dalla MCA Records.\nAccoglienza.\nIl film venne realizzato con un budget di 52.000.000 $ e venne proiettato per la prima volta il 22 novembre 1995 a New York. Nel primo week-end di apertura negli Stati Uniti ricav\u00f2 9.946.480 $, e quando venne ritirato dalle sale americane, aveva incassato pi\u00f9 di 42.000.000 $ (quarantesimo posto della classifica annuale nazionale) a cui vanno aggiunti pi\u00f9 di 7 milioni di sterline solo nel Regno Unito; in Italia il film incass\u00f2 l'equivalente di pi\u00f9 di 4.000.000 \u20ac attuali; in tutto il mondo, il film guadagn\u00f2 all'incirca 116.112.375 $, posizionandosi al ventisettesimo posto degli incassi mondiali di quell'anno.\nLa diffusione in VHS e in videonoleggio frutt\u00f2 ai produttori del film altri 20 milioni di dollari.\nCritica.\nBarbara De Fina not\u00f2 che il ritorno di Scorsese sui temi della mafia poteva essere frustrante per il regista, che invece avrebbe voluto esplorare altri temi e si trovava il pubblico che lo incitava a fare film sui mafiosi che sa dirigere cos\u00ec bene. Lo stesso Scorsese disse che il punto debole che molti avevano riconosciuto \u00e8 da vedersi nella presenza di troppe sottotrame, digressioni e varie, che molti invece apprezzavano.\nIl dizionario Morandini assegna al film un giudizio sintetico di 3\u00bd stelle su un massimo di 5, mentre Il Mereghetti gli conferisce il massimo punteggio (4 stelle), parlandone apertamente come di uno straordinario capolavoro.\nKenneth Turan del \"Los Angeles Times\" ha scritto su questo film: \"\u00abMartin Scorsese \u00e8 un maestro del cinema, cos\u00ec abile nella manipolazione delle immagini da essere definito il pi\u00f9 competente dei registi americani in attivit\u00e0\u00bb\", e Kevin Laforest del Montreal Film Journal ha scritto \"\u00abNon \u00e8 perfetto come \"Quei bravi ragazzi\" ma \u00e8 altrettanto grande\u00bb\". Viceversa Robert Roten ha duramente stroncato il film definendolo \"\u00abpieno di buone occasioni sprecate\u00bb\"."}
{"id": "136287", "revid": "767487", "url": "https://it.wikipedia.org/wiki?curid=136287", "title": "Donnie Brasco (film)", "text": "Donnie Brasco \u00e8 un film drammatico statunitense del 1997 diretto da Mike Newell e interpretato da Johnny Depp e Al Pacino e ispirato alla vera storia di Joe Pistone.\nTrama.\nNella New York degli anni '70 Lefty Ruggiero, un vecchio criminale appartenente alla famiglia Bonanno, propone a Donnie Brasco, appena conosciuto, di acquistare un anello di diamanti. Donnie riconosce che l\u2019anello \u00e8 un falso e insieme a Lefty si recano dal proprietario del nightclub che aveva venduto a Lefty l\u2019anello di zirconi, spacciandoli per diamanti veri. Lefty colpito da come Donnie risolve la cosa lo introduce nella banda insegnandogli le regole della mafia e, mettendo a rischio la propria reputazione, garantisce per lui. Presentato da Lefty, Donnie conosce diversi uomini tra cui il capo banda Sonny Black, Nicky, Paulie e Sonny Red, braccio destro del boss.\nDonnie si rivela essere Joseph D. Pistone, un agente dell'FBI sotto copertura, la cui moglie, Maggie, cresce le loro tre figlie da sola. Dopo che il boss viene ucciso, Sonny Red assume la sua posizione. Mentre la banda di Sonny Black esegue una serie di ricatti e sequestri di successo a Brooklyn, Pistone prosegue il suo lavoro di infiltrazione nella mafia e raccoglie sempre pi\u00f9 informazioni.\nIl supervisore dell'FBI, Dean Blandford, si interessa al caso e chiede a Pistone di fare squadra con un agente dell'FBI sotto copertura a Miami, Richie Gazzo. Anche se riluttante, Pistone convince Sonny e la banda a incontrare Richie a Miami, dove Donnie e Lefty progettano di gestire il nightclub di Richie per conto loro. Lefty inoltre tenta di impressionare il boss della mafia della Florida, Santo Trafficante, con una festa su uno yacht procurato da Donnie. Sonny Black lo scopre e subentrato nel piano affida la gestione degli affari in Florida a Donnie, provocando il risentimento di Lefty che cerca da anni un\u2019occasione di riscatto da una vita passata a fare il gregario. Tuttavia, pi\u00f9 tardi, i due si riconciliano quando il figlio di Lefty finisce in rianimazione per un'overdose di droga.\nIl giorno dell'apertura il nightclub subisce una retata della polizia di Miami su ordine del boss Trafficante, in combutta con Sonny Red. Convocata dallo stesso Sonny Red, la banda uccide lui e altri due capicosca. La banda uccide anche Nicky, che aveva portato avanti un affare di droga all'insaputa di Sonny sospettando che abbia fatto lui la spia a Miami. Con l\u2019aiuto di Donnie la banda fa sparire i corpi. Con Sonny Black che \u00e8 ormai diventato il nuovo boss della strada, Donnie e Lefty vengono incaricati di trovare e uccidere il figlio di Sonny Red, Bruno il che farebbe diventare Donnie un affiliato. Intanto, a casa, il comportamento di Pistone diventa sempre pi\u00f9 simile a quello del criminale che finge di essere. In uno dei loro litigi, Donnie colpisce la moglie.\nCon la crescente pressione dell'FBI per porre fine all'operazione e fare arresti, Donnie cerca di convincere Lefty a abbandonare la sua vita criminale. Tuttavia, Bruno viene rintracciato e Lefty scopre che lo yacht che Donnie aveva precedentemente utilizzato era stato confiscato dall\u2019FBI. Fuori dal luogo in cui Bruno si nasconde, Lefty affronta Donnie, mettendone in dubbio la lealt\u00e0. Lefty incita Donnie a uccidere Bruno, per confermare la sua lealt\u00e0, ma prima che l'omicidio possa essere commesso, gli agenti dell'FBI arrivano e li arrestano.\nGli agenti dell'FBI visitano il ritrovo di Sonny e rivelano a lui e alla sua banda la vera identit\u00e0 di Donnie, mostrando loro delle fotografie di Pistone in uniforme dell'FBI. Pi\u00f9 tardi, Lefty viene convocato per una riunione; non potendo sottrarsi al suo destino lascia i suoi oggetti di valore e lascia detto alla sua fidanzata che, qualora Donnie chiamasse, di dirgli che \"se doveva essere qualcuno, sono contento che sia stato lui\". Con la sua famiglia presente, Pistone partecipa a una piccola cerimonia privata per il suo servizio, ricevendo un assegno di 500 dollari e una medaglia.\nI titoli di coda indicano come le prove raccolte da Donnie Brasco abbiano portato a pi\u00f9 di 200 incriminazioni e pi\u00f9 di 100 condanne. Pistone vive con sua moglie sotto falso nome in una localit\u00e0 non rivelata, con una taglia sulla sua testa da parte della mafia di 500.000 dollari.\nDistribuzione.\nIl film \u00e8 stato distribuito nelle sale cinematografiche statunitensi il 28 febbraio 1997, mentre in quelle italiane il 3 novembre 1997.\nAccoglienza.\nA fronte di un costo di 35 milioni di dollari, il film ne incass\u00f2 125 negli Stati Uniti, e altri 83 milioni a livello internazionale.\nLa denuncia per diffamazione di John Cerasani.\nNel 1996, anni dopo il debutto del libro su Donnie Brasco e prima dell'uscita del film, un video clandestino di tale pellicola fin\u00ec nelle mani di John \"Boobie\" Cerasani, un vecchio collaboratore di Napolitano. Durante il film l'attore che impersona Cerasani, insieme ad altri personaggi, prende a calci in faccia il proprietario di un ristorante giapponese e gli fracassa la testa con un cestino dei rifiuti. In una scena successiva, l'attore che impersona \"Boobie\", viene mostrato mentre spara a tre gangster e fa saltare pezzi della testa e della gamba di un altro. Si vede poi \"Boobie\" mentre sta aiutando i suoi amici gangster a smembrare, con una sega, i corpi senza vita delle vittime, per disporli nei sacchi dell'immondizia.\nBarry Slotnick, l'avvocato di Cerasani, minacci\u00f2 di querelare la produzione per diffamazione e calunnia, anche se il film non era ancora stato proiettato nelle sale. Egli sostenne che, poich\u00e9 un numero sufficiente di persone aveva gi\u00e0 visto la versione pirata, il danno alla reputazione di Cerasani era gi\u00e0 stato fatto.\nLa Sony Pictures Entertainment accorci\u00f2 la scena dell'omicidio plurimo, rimpiazzando, in alcune parti, il personaggio di \"Boobie\" con quello di Dominick Napolitano, che era gi\u00e0 morto assassinato da alcuni gangster. Prima della presentazione ufficiale del film, cambiarono inoltre il nome del personaggio da \"Boobie\" a \"Paulie\", per assonanza. Tuttavia quando il film usc\u00ec nei primi mesi del 1997 vi rimase una citazione del nome \"Boobie\", che era sfuggita al processo di voiceover."}
{"id": "136289", "revid": "767487", "url": "https://it.wikipedia.org/wiki?curid=136289", "title": "Brother (film 2000)", "text": " \u00e8 un film del 2000 diretto da Takeshi Kitano.\n\u00c8 il nono film del regista, il primo girato negli Stati Uniti.\nTrama.\nYamamoto \u00e8 un solitario esponente della yakuza. Uscito sconfitto da una guerra contro una famiglia rivale, durante il quale il suo capo \u00e8 stato assassinato, e abbandonato anche dal \"fratello\" pi\u00f9 leale, non ha altro scopo che scoprire dove si trovi il fratello minore, Ken, andato via dal Giappone per studiare a Los Angeles. Cos\u00ec Yamamoto si reca a Los Angeles alla sua ricerca. Seguendo alcune tracce, finalmente trova Ken. Scopre, per\u00f2, che il fratello minore \u00e8 diventato uno spacciatore di droga assieme a tre suoi amici. Con il trascorrere del tempo riesce a formare una sua gang che pian piano si afferma come un'agguerrita organizzazione criminale, capace di esercitare un forte controllo sul territorio, finch\u00e9 si trova ad affrontare una famiglia della Mafia. Gli attacchi della mafia sono spietati e ben presto Yamamoto e i suoi si ritroveranno invischiati in una situazione disastrosa e irreversibile.\nColonna Sonora.\nLa colonna sonora del film \u00e8 stata composta e arrangiata da Joe Hisaishi, abituale collaboratore di Kitano, qui alla sua sesta collaborazione con il regista giapponese."}
{"id": "136290", "revid": "767487", "url": "https://it.wikipedia.org/wiki?curid=136290", "title": "Vite strozzate", "text": "Vite strozzate \u00e8 un film del 1996 diretto da Ricky Tognazzi.\nTrama.\nAlla morte del suocero, Francesco si accorge che i conti dell'azienda di famiglia sono in rosso. Dopo essersi rivolto senza successo alle banche, decide di chiedere aiuto a Sergio, un suo amico di giovent\u00f9, che gestisce una finanziaria illegale. A Sergio piace molto la moglie di Francesco, che \u00e8 al tempo stesso attratta e respinta dalla sua figura di \"salvatore\" dell'azienda: il ricatto di Sergio far\u00e0 il suo corso"}
{"id": "136293", "revid": "22989", "url": "https://it.wikipedia.org/wiki?curid=136293", "title": "Corazzata", "text": ""}
{"id": "136295", "revid": "767487", "url": "https://it.wikipedia.org/wiki?curid=136295", "title": "Michel Petrucciani", "text": "Biografia.\nCome si pu\u00f2 desumere dal cognome, Michel aveva origini italiane (il nonno era napoletano). Il padre Antoine, meglio conosciuto come Tony, era un rinomato chitarrista jazz. Michel impar\u00f2 fin da bambino a suonare la batteria e il pianoforte, dedicandosi prima allo studio della musica classica e poi al jazz, nutrendosi della collezione del padre. Si esib\u00ec in pubblico per la prima volta all'et\u00e0 di 13 anni e la sua carriera professionale prese avvio gi\u00e0 all'et\u00e0 di 15 anni, quando ebbe l'occasione di suonare col batterista Kenny Clarke (con cui registr\u00f2 il suo primo album a Parigi).\nDopo un tour francese col sassofonista Lee Konitz, nel 1981 si trasfer\u00ec a Big Sur, in California, dove venne scoperto dal sassofonista Charles Lloyd, che lo fece membro del suo quartetto per tre anni. Quest'ultima collaborazione gli fece guadagnare il prestigioso Prix d'Excellence. Le sue straordinarie doti musicali e umane gli permisero di lavorare anche con Dizzy Gillespie, Jim Hall, Wayne Shorter, Palle Daniellson, Eliot Zigmund, Eddie Gomez e Steve Gadd. Tra i numerosi riconoscimenti che Michel ha ricevuto durante la sua breve carriera, si possono ricordare: l'ambitissimo Django Reinhardt Award e la nomina di \"miglior musicista jazz europeo\" (da parte del Ministero della Cultura Italiano). Nel 1997 a Bologna, si esib\u00ec alla presenza di papa Giovanni Paolo II, in occasione del Congresso Eucaristico.\nColpito gi\u00e0 alla nascita dall'osteogenesi imperfetta (malattia genetica anche nota come \"Sindrome delle ossa di cristallo\", che non gli permise di superare l'altezza di 102\u00a0cm), Petrucciani considerava tale disagio fisico come un vantaggio, che gli permise in giovent\u00f9 di dedicarsi completamente alla musica tralasciando altre \"distrazioni\". La malattia lo costringeva a ricorrere ad un particolare marchingegno realizzato dal padre e consistente in un parallelogramma articolato per raggiungere i pedali del pianoforte, che fu tuttavia poi sostituito da una versione particolare della pedaliera standard realizzata per lui dalla Steinway &amp; Sons all'inizio degli anni 90, che gli permise, tra l'altro, di cominciare a utilizzare il pedale centrale (mentre l'apparecchio costruito dal padre permetteva di comandare solo il pedale di risonanza e \"una corda\").\nSul fronte personale ebbe cinque relazioni significative, con donne che lui chiamava \"mogli\" anche senza averle sposate. Anche il suo matrimonio con la pianista italiana Gilda Butt\u00e0 fin\u00ec con un divorzio. Ebbe due figli, uno dei quali, Alexandre, avuto dalla canadese Marie-Laure Roperch, eredit\u00f2 la sua malattia. Mor\u00ec a New York il 6 gennaio 1999 in seguito a gravi complicazioni polmonari; \u00e8 sepolto al cimitero parigino di P\u00e8re-Lachaise, accanto alla tomba di Fryderyk Chopin.\nMemoria.\nNel 2011 l'inglese Michael Radford gli ha dedicato il documentario \"Michel Petrucciani - Body &amp; Soul (ISBN 978-88-07-74079-4)\".\nNel 2019 i figli Alexandre Petrucciani e Rachid Roperch (nato da Marie Laure, compagna di Michel tra la fine degli anni '80 e l'inizio dei '90), danno avvio in qualit\u00e0 di produttori e protagonisti alla realizzazione di , documentario che ripercorre la storia di Michel focalizzandosi sulla sua forza interiore, e su come essa gli abbia permesso di superare gli ostacoli della vita a scapito della disabilit\u00e0. Il documentario \u00e8 diretto dai registi italiani emergenti Francesco Termini e Matteo Sacher."}
{"id": "136297", "revid": "1723322", "url": "https://it.wikipedia.org/wiki?curid=136297", "title": "Psicologia analitica", "text": "La psicologia analitica \u00e8 una teoria psicologica e un metodo di indagine del profondo elaborato dall'analista svizzero Carl Gustav Jung e dagli allievi della sua scuola.\nDescrizione.\nDalla psicoanalisi alla psicologia analitica.\nSi ritiene erroneamente che la psicologia analitica di Carl Gustav Jung sia nata da una costola della psicoanalisi di Freud e che lo stesso Jung fosse allievo del maestro viennese: in realt\u00e0 Jung elabor\u00f2 una propria visione dell'inconscio autonomamente da Freud essendo entrato in contatto con Pierre Janet a Parigi alla fine dell'Ottocento, e lavorando presso l'ospedale psichiatrico di Zurigo (il \"Burghoelzli\") sotto la guida di Eugen Bleuler nei primi anni del Novecento.\nLe ricerche condotte da Jung sul cosiddetto \"esperimento associativo\" contribuirono enormemente allo studio dei fenomeni inconsci, e portarono Jung a contattare nel 1906 Freud per confrontarsi sulle reciproche scoperte circa l'inconscio. Il padre della Psicoanalisi pens\u00f2 di trovare in Jung il suo erede, ma dopo alcuni anni di collaborazione costruttiva ed intensa, arrivarono nel 1913 ad una rottura dolorosa per entrambi.\nDall'anno precedente, con la pubblicazione del libro \"La libido: simboli e trasformazioni\", Jung si era distaccato da Freud sostenendo che la libido non fosse solamente energia sessuale, che mira a scaricarsi con il raggiungimento dell'oggetto desiderato, ma fosse invece l'energia psichica in toto; l'inconscio, inteso da Freud (almeno inizialmente) come mero ricettacolo del rimosso, \u00e8 visto invece da Jung come una porzione della psiche che contiene altri contenuti che non sono mai stati parte della coscienza ed i cosiddetti \"complessi\" a tonalit\u00e0 affettiva, articolatisi nel corso delle relazioni significative; complessi che l'\"esperimento associativo\" era in grado di evidenziare.\nL'osservazione empirica dei contenuti dei sogni, dei deliri di pazienti psicotici e del vastissimo materiale offerto dalla mitologia e dalla storia delle religioni spinse Jung a ipotizzare un ulteriore dimensione dell'inconscio che defin\u00ec \"inconscio collettivo\", i cui contenuti chiam\u00f2 archetipi. Il S\u00e9, struttura superiore che include l'Io ed alcune istanze degli archetipi rimossi, \u00e8 stato visto come motore e scopo del cosiddetto \"processo di individuazione\".\nPer la psicologia analitica junghiana, tale processo di individuazione archetipica costituisce la finalit\u00e0 dell'esistenza di ogni persona.\nLa psicologia analitica junghiana segue nella propria indagine un metodo finalistico, il cui obiettivo \u00e8 la ricerca del \"senso\" dei processi inconsci e della sofferenza psichica. Di fondamentale importanza \u00e8 la teoria del simbolo, inteso da Jung come motore dello sviluppo psichico e strumento di trasformazione dell'energia psichica, originato dal confronto della coscienza con l'inconscio ed i suoi contenuti. La dialettica tra conscio e inconscio \u00e8 ci\u00f2 che delinea il percorso analitico.\nPrincipi teorici essenziali.\nL'inconscio.\nL'inconscio personale non \u00e8, come per Freud, il \"luogo del rimosso\", cio\u00e8 un contenitore psichico vuoto alla nascita, che man mano si popola di complessi causati da episodi traumatici infantili. Per Jung anzitutto l'inconscio non \u00e8 \"vuoto\", ma \u00e8 il contenitore di forme archetipiche universali ereditarie, all'interno del quale si organizzano le esperienze individuali.\nInoltre esso precede la formazione dell'Io cosciente, e contiene il progetto esistenziale dell'individuo che ne \u00e8 portatore, come - diremmo oggi - una sorta di DNA psichico.\nIdea non nuovissima, di ascendenza schiettamente neoplatonica, gi\u00e0 presente, ad esempio, nelle fantasie di Michelangelo (gi\u00e0 espresse da Plotino) a proposito della figura da scolpire gi\u00e0 \"inscritta\" nel blocco di pietra su cui stava lavorando. Quest'idea per\u00f2 non era ancora mai stata applicata alla scienza psicologica, come fece Jung.\nFermo restando che, per Jung come per Freud, l'inconscio non \u00e8 direttamente osservabile, Jung enuncia una rappresentazione metaforica dell'inconscio come popolato da figure interiori, i cui rapporti e conflitti dialettici generano le dinamiche psichiche: Animus/Anima, Persona/Ombra, Puer/Senex e cos\u00ec via.\nL'analisi e il processo di individuazione.\nCome ricorda Jung nella sua autobiografia \"Ricordi, sogni e riflessioni\", parlando della situazione che aveva trovato all'inizio della professione nell'Ospedale Psichiatrico di Zurigo:\n\"Il medico trattava un paziente X con una lunga serie di diagnosi bell'e pronte ed una minuziosa sintomatologia. Il paziente era catalogato, bollato con una diagnosi, e, per lo pi\u00f9, la faccenda finiva cos\u00ec. La psicologia del malato mentale non aveva nessuna parte da adempiere.\"\nL'innovazione che Jung port\u00f2 nella pratica psichiatrica fu dunque innanzitutto la consapevolezza che la funzione del terapeuta non consistesse solo nell'applicare rigidamente un \"metodo meccanico\", ma nel porre attenzione alla \"storia di vita\" del paziente ed alle storie che egli stesso raccontava:\n\"Il solo studio della psichiatria non \u00e8 sufficiente. Io stesso ho dovuto lavorare ancora molto prima di possedere il bagaglio necessario per la psicoterapia. Fin dal 1909 mi resi conto che non potevo curare le psicosi latenti se non capivo il loro simbolismo, e fu allora che mi misi a studiare la mitologia.\"\nJung si convinse presto, infatti, anche osservando i propri sogni, che nel sintomo nevrotico come nel delirio psicotico affiorino immagini e idee che non sono proprie personali del paziente, ma che gli pervengono da un \"fondo arcaico\", e le cui figure possono desumersi da culti, religioni e mitologie antichi appartenenti a tutti i popoli: sono gli archetipi, \"forme\" alla base dell'inconscio collettivo, condivise da tutta l'umanit\u00e0, che costituiscono, nel campo psicologico, l'equivalente di ci\u00f2 che in campo antropologico sono le \"rappresentazioni collettive\" dei primitivi o, nel campo delle religioni comparate, le \"categorie dell'immaginazione\".\nLe cause del disturbo psichico.\nL'archetipo, in quanto forma, non agisce direttamente sulla psiche individuale, cio\u00e8 sull'inconscio personale, ma attraverso l'emergere di azioni, pensieri e impulsi il cui simbolismo pu\u00f2 non essere compreso e integrato dall'individuo, che lo pongono in conflitto con la societ\u00e0 a cui appartiene e lo espongono ad una esclusione non desiderata e temibile come il manicomio e lo stigma di \"follia\".\nLa dinamica dualistica ed esclusiva tra Eros e Thanatos in cui Freud aveva individuato e confinato il motore energetico della nevrosi, in Jung si articola e si moltiplica in funzione della pluralit\u00e0 delle figure archetipiche che popolano l'inconscio.\nIl sintomo non richiede pi\u00f9 una spiegazione in chiave di causa-effetto, ma viene considerato esso stesso una \"domanda di significato\" rispetto al disagio soggettivo che esprime.\nIl disturbo psichico smette cos\u00ec di essere considerato una malattia, e l'intervento analitico non viene pi\u00f9 considerato solo una \"cura\"; ne consegue che la pratica psicologico-analitica junghiana non mira pi\u00f9 ad una \"guarigione\", ma ad individuare il senso simbolico e archetipico del disturbo, e ad aiutare il suo portatore ad utilizzarne l'energia ai fini della \"trasformazione\" e della propria individuazione.\nLavorare con gli archetipi richiede certamente, come lo stesso Jung notava, molte conoscenze di tipo non clinico, perch\u00e9 richiede anche molta immaginazione: non nel senso del \"fantasticare\", ma nel senso dell'immaginazione creativa - quella che Giambattista Vico definiva la \"logica poetica\".\nPoich\u00e9 accompagnare il paziente in questa esplorazione richiede da parte del terapeuta un'attenzione non solo intellettuale, ma anche empatica (diceva Jung: \"Se il medico e il paziente non diventano un problema l'uno per l'altro, non si trova alcuna soluzione\"), \u00e8 evidente che, in un'analisi junghiana, la psiche del terapeuta \u00e8 \"messa in causa\" dall'analisi non meno di quella del paziente. Da questo punto di vista, la teoria della tecnica junghiana ha prefigurato alcuni dei pi\u00f9 recenti sviluppi della psicoanalisi intersoggettiva.\nProprio in relazione a questa consapevolezza, Jung fu convinto fin dall'inizio della sua ricerca che il \"mettersi in gioco\" del terapeuta necessitava assolutamente di trovare supporto nell'analisi didattica e di controllo:\nIl trattamento del paziente comincia, per cos\u00ec dire, dal medico: solo se questi sa far fronte a s\u00e9 stesso ed ai suoi problemi, sar\u00e0 in grado di proporre al paziente una linea di condotta.\nAllo stesso modo, la riflessione sulla necessaria continuit\u00e0 del processo di supervisione, che dovrebbe essere una costante regolare del lavoro anche dei terapeuti pi\u00f9 esperti, era stata efficacemente indicata con l'osservazione per cui: \"Perfino il Papa ha bisogno di un Confessore.\"\nIl problema della psicosi.\nAnche in medicina l'idea che il paziente debba partecipare alla propria cura sforzandosi di assumere consapevolezza della propria malattia \u00e8 la base di qualsiasi trattamento terapeutico, anche di tipo farmacologico.\nTutto ci\u00f2, con la maggior parte dei pazienti psicotici non \u00e8 possibile, almeno nella fase delirante, durante la quale qualsiasi discorso interpretativo viene fatto loro non pu\u00f2 essere recepito, ed anche gli interventi farmacologici devono a volte essere coattivi.\nRispetto a queste situazioni, l'intervento esclusivamente psicoterapeutico (della psicologia analitica, della psicoanalisi freudiana o degli approcci cognitivo-comportamentali) rischia frequentemente l'impasse. Pur essendo nate in contesti psichiatrici e dal confronto con pazienti psicotici, infatti, le varie correnti psicodinamiche, al pari di quelle cognitivo-comportamentali, in molti casi di grave sofferenza psicotica devono trovare spazi di integrazione con l'uso degli psicofarmaci.\nLo scopo dell'intervento psicologico-analitico o psicodinamico in tali situazioni diviene allora quello di aiutare a rendere \"intelligibile\" il senso della sofferenza del paziente e delle sue modalit\u00e0 espressive, non appena l'azione psicofarmacologica riesce a rendere di nuovo \"accessibile\" il suo spazio relazionale ed elaborativo.\nGli sviluppi.\nAl momento attuale, si identificano tre \"scuole\" principali che si sono sviluppate a partire dalla psicologia analitica originale.\nTra i principali esponenti della psicologia analitica post-junghiana vi sono:\nBibliografia.\nNegli anni delle opere di Jung sono state pubblicate molte edizioni parziali; si veda ad esempio:\nL'opera completa \u00e8 contenuta in "}
{"id": "136298", "revid": "125985983", "url": "https://it.wikipedia.org/wiki?curid=136298", "title": "Francesco Maselli", "text": "Biografia.\nNasce a Roma nel 1930 in un ambiente intellettuale. Durante l'occupazione tedesca di Roma organizza gli studenti delle medie nell'Unione Studenti Italiani. Dopo la liberazione di Roma si iscrive al Pci. Gira il suo primo cortometraggio in otto millimetri nel \u201945 e nel \u201847 viene ammesso al Centro sperimentale di cinematografia, diplomandosi nel 1949. Inizia la carriera come assistente alla regia e aiuto regista per Luigi Chiarini. Nel 1948 diventa assistente di Michelangelo Antonioni nel documentario \"L'amorosa menzogna\" e si stabilisce fra i due un sodalizio particolare che va dall'assistenza alla regia e la sceneggiatura in collaborazione di \"Cronaca di un amore\" e \"La signora senza camelie\", fino alla presentazione che Antonioni firma nel 1979 per la prima mostra di autoritratti in Polaroid che rappresenta una delle altre attivit\u00e0 di Maselli (sar\u00e0 Italo Calvino a scrivere la presentazione per la sua mostra di polaroid al Palais de Tokio - il museo d\u2019arte moderna di Parigi - qualche anno dopo).\nGira numerosi cortometraggi, tra i quali \"Bagnaia paese italiano\" (1949), \"Bambini\" (1951 con il commento di Giorgio Bassani che viene proiettato al Festival di Cannes 1952), \"Ombrellai\" (1952), \"Zona pericolosa\" (1952). \nNel 1953 dirige l\u2019episodio \"Storia di Caterina\" per il film \"Amore in citt\u00e0\" che segna l\u2019altro suo sodalizio culturale e politico, quello con Cesare Zavattini.\nMa il rapporto centrale d\u2019amicizia e collaborazione che ha Maselli in quegli anni \u00e8 con Luchino Visconti. Nel 1953 collabora con Luchino Visconti nell'episodio di \"Siamo donne\" interpretato da Anna Magnani. A Visconti deve il suo primo film \"Gli sbandati\" (1955), che gira all'et\u00e0 di ventitr\u00e9 anni e che viene premiato al Festival di Venezia. In quella occasione conosce il direttore d'orchestra e da l\u00ec nasce la sua passione per la lirica: nel 1960 apre la stagione del Teatro La Fenice con la regia de \"Il trovatore\" di Giuseppe Verdi.\nNel 1956 realizza \"La donna del giorno\", critica del mondo della pubblicit\u00e0 e della stampa rosa. . Dopo \"Le adolescenti e l'amore\", episodio del film \"Le italiane e l'amore\" dell'anno successivo, nel 1964 porta sullo schermo \"Gli indifferenti\" (con Claudia Cardinale, Rod Steiger, Tomas Milian, Shelley Winters) tratto da omonimo romanzo di Alberto Moravia e vincitore al Festival di Mar del Plata. I successivi \"Fai in fretta ad uccidermi... ho freddo!\" (1967, con Monica Vitti e Jean Sorel) e \"Ruba al prossimo tuo...\" (1968, con Rock Hudson e Claudia Cardinale) sono invece tentativi di affrontare la commedia all'italiana.\nNel semiautobiografico \"Lettera aperta a un giornale della sera\" (con Nanni Loy, Piero Faggioni, Massimo Sarchielli, Paolo Pietrangeli, Giovanna Marini, Goliarda Sapienza, Daniela Surina) del 1970 narra la vicenda di un gruppo di intellettuali di sinistra che, annoiati dalla routine quotidiana, decidono di fondare una brigata internazionale di combattenti per la guerra del Vietnam. Nel 1975 gira \"Il sospetto\", storia di un operaio (Gian Maria Volont\u00e9) aderente al PCI che viene inviato dal comitato centrale del Partito Comunista d'Italia, esule in Francia, a Torino, dove stanare un infiltrato dell'OVRA. \nSi \u00e8 poi dedicato a film incentrati su ritratti femminili: \"Storia d'amore\" (1986, Premio speciale della giuria e Coppa Volpi alla protagonista femminile Valeria Golino alla 43\u00aa Mostra internazionale d'arte cinematografica di Venezia), \"Codice privato\" (1988, con Ornella Muti), \"Il segreto\" (1990, con Nastassja Kinski, Franco Citti, Stefano Dionisi), che rappresenta l\u2019Italia al Festival di Berlino, \"L'alba\" (1991, con Nastassja Kinski e Massimo Dapporto), fuori concorso nella sezione ufficiale del Festival di Venezia. Nel 1996 ha presentato fuori concorso alla 53\u00aa Mostra del Cinema di Venezia \"Cronache del terzo millennio\", sulla resistenza di un gruppo di condomini allo sfratto da un enorme caseggiato. Dopo aver diretto il film per la televisione \"Il compagno\" (1999, con Amanda Sandrelli e Lucio Zagaria) e il documentario \"Frammenti di Novecento\" (2004), \u00e8 tornato al cinema con \"Civico zero\" (2007, con Ornella Muti, Letizia Sedrik e Massimo Ranieri) e \"Le ombre rosse\" (2009, con Valentina Carnelutti, Roberto Herlitzka, Ennio Fantastichini, Lucia Poli, Arnoldo Fo\u00e0), presentato fuori concorso nella selezione ufficiale del festival di Venezia.\nAccanto al suo lavoro di regista cinematografico Maselli ha sempre mantenuto altre attivit\u00e0 ed in particolare quella saggistica per quanto attiene i suoi scritti di politica culturale. Ma c\u2019\u00e8 soprattutto l\u2019attivit\u00e0 politica e militante nella sinistra italiana (fino all\u201989 membro della Commissione culturale della Direzione del Pci, dal 1992 nel Comitato politico nazionale di Rifondazione comunista) cos\u00ec come quella che potrebbe definirsi organizzativa e sindacale: per trenta anni Maselli ha guidato \"l\u2019Associazione Nazionale degli Autori Cinematografici\" ottenendo numerose vittorie per quanto attiene le grandi riforme democratiche degli anni \u201870 nelle istituzioni culturali pubbliche italiane.\n\u00c8 stato fondatore e presidente della \"Federation Europ\u00e9enne des Realisateurs de l\u2019Audiovisuel\" (Fera) e presidente dell\"Aidaa\" (International Association of Audiovisual Writers and Directors).\nNel 2001 d\u00e0 vita alla \"Fondazione Cinema nel presente (di cui \u00e8 presidente)\" che riuniva circa 30 autori rappresentativi di tutte le generazioni del cinema italiano (da Ettore Scola a Wilma Labate, da Gillo Pontecorvo a Guido Chiesa, da Mario Monicelli a Pasquale Scimeca, da Franco Giraldi a Francesca Comencini) che produrr\u00e0 molti documentari collettivi, tra i quali \"Un altro mondo \u00e8 possibile\", \"La primavera del 2002\" e \"Lettere dalla Palestina.\" Nel 2014 ha partecipato al documentario \"Alfonso Sansone produttore per caso\" ed ha organizzato un altro collettivo per la CGIL sulla manifestazione del 25 ottobre in piazza San Giovanni a Roma.\nNel 2006 gli viene conferita l'onorificenza di \"Grande Ufficiale Ordine al Merito della Repubblica Italiana\" da Giorgio Napolitano.\nVita privata.\nHa avuto una lunga relazione con Goliarda Sapienza. Dal 1971 la sua compagna \u00e8 Stefania Brai, con la quale si \u00e8 sposato nel 1986.\nRiconoscimenti.\n1955 - \"Premio per i registi esordient\"i per \"Gli Sbandati\" - Mostra del cinema di Venezia\n1965 - \"Palmares - Astor d'oro al miglior film\" per \"Gli Indifferenti\" - Festival di Mar del Plata\n1975 - \"Premio della Critica Internazionale\" (Fipresci) per \"Il Sospetto\" - Locarno - \n1983 - \"Premio Saint Vincent\" per \"Avventura di un fotografo\" \n1986 - \"Premio speciale della giuria e coppa Volpi alla protagonista femminile Valeria Golino\" per \"Storia d'amore\" - Mostra del cinema di Venezia \n1999 - \"Efebo d'oro\" - Agrigento\n1999 - \"Premio Flaiano - Pegaso d'oro alla carriera\" \n2006 - \"Premio Vittorio De Sic\"a \"per l'eccellenza artistica\" - Quirinale - Consegna del Presidente Giorgio Napolitano \n2007 - \"Una vita per il cinema dell'Europa\" - Cineuropa 2007\n2009 - \"Global Award\" - Global film &amp; music Fest \n2009 - P\"remio Bianchi\" dei Giornalisti cinematografici (Sngci)\n2009 - \"Targa Citt\u00e0 di Torino\" \n2010 - \"Premio Federico Fellini 8\u00bd\" per l'eccellenza artistica al Bif&amp;st di Bari\n2011 - \"Premio Charlie Chaplin 2011 - Targa del presidente della Repubblic\"a \n2019 - \"Premio omaggio al maestro\" - La Milanesiana \n2019 - \"Premio Elio Petri\" alla carriera - Porretta terme\n2021 - \"Premio Siae alla carriera\"\n2021 - 78a Mostra internazionale d'arte cinematografica di Venezia. \"Omaggio della Mostra internazionale d'arte cinematografica, delle Giornate degli autori e della Settimana della critica a Citto Maselli per il suo eccezionale contributo all'arte cinematografica.\""}
{"id": "136300", "revid": "1048993", "url": "https://it.wikipedia.org/wiki?curid=136300", "title": "Paolo Filippi", "text": "In passato \u00e8 stato Presidente della provincia di Alessandria.\nLaureato in giurisprudenza, \u00e8 stato consigliere e assessore comunale di Casale Monferrato dal 1986 al 1995, assessore provinciale dal 1997. Aderisce alla Margherita.\n\u00c8 stato eletto Presidente della Provincia nel turno elettorale del 2004 (elezioni del 12 e 13 giugno), raccogliendo il 50,3% dei voti in rappresentanza di una coalizione di centrosinistra.\nDurante il suo primo mandato \u00e8 sostenuto, in Consiglio provinciale, da una maggioranza costituita da:\nAlle elezioni amministrative italiane del 2009 Filippi viene ricandidato alla presidenza della provincia da alcuni partiti di centrosinistra. Al primo turno raccoglie il 43,3% dei voti, chiudendo in svantaggio rispetto al candidato del PdL Franco Stradella, fermo al 46,6%; al ballottaggio, per\u00f2, riesce a raccogliere il 51,3% dei voti, necessario per poter continuare a governare la provincia piemontese.\nIn questo secondo mandato \u00e8 stato sostenuto da una maggioranza costituita da:\nIl 24 settembre 2019 lascia il Partito Democratico per aderire ad Italia Viva.\n\u00c8 morto nell'aprile 2021 all'et\u00e0 di 58 anni a seguito di un malore improvviso."}
{"id": "136301", "revid": "125880827", "url": "https://it.wikipedia.org/wiki?curid=136301", "title": "Civilt\u00e0 della valle dell'Indo", "text": "La civilt\u00e0 della valle dell'Indo (c.9500 a.C.) fu una civilt\u00e0 antica, estesa geograficamente soprattutto lungo il fiume Indo, oggi principalmente in Pakistan, ma anche lungo il Sarasvati, un fiume dell'India ormai prosciugato.\nNel mondo anglosassone viene citata come \"civilt\u00e0 dell'Indo-Sarasvati\", in riferimento alla civilt\u00e0 descritta nei \"Veda\" e che si sarebbe sviluppata lungo i due fiumi. \u00c8 anche conosciuta come civilt\u00e0 vallinda o \"civilt\u00e0 di Harappa\", dal primo sito conosciuto, scoperto nel 1857, ma scavato soltanto dagli anni venti del Novecento, quando Rai Bahadur Daya Ram Sahni e Rakhal Das Banerji, su impulso di John Hubert Marshall dell'Archaeology Survey of India, scoprirono le rovine di Harapp\u0101 e Mohenjo-daro.\nContesto storico.\nLa civilt\u00e0 della valle dell'Indo si colloca tra le civilt\u00e0 pi\u00f9 antiche del mondo (c. 9500 a.C) , seguita da quelle della Mesopotamia e dell'antico Egitto. Queste civilt\u00e0 furono caratterizzate dallo sviluppo dell'agricoltura, dall'urbanizzazione e dall'uso della scrittura.\nNuove prove di datazione portano la civilt\u00e0 sorta in India 9500 a.C ad essere la pi\u00f9 antica del mondo\n persino pi\u00f9 antica delle altre civilt\u00e0 sorte nella Mezzaluna Fertile e in Egitto nei millenni successivi.\nDei 1052 siti finora individuati, pi\u00f9 di 140 si collocano sulle rive di un corso d'acqua stagionale, che irrigava la principale zona di produzione agricola di questa cultura. Secondo alcune ipotesi questo sistema idrografico, un tempo permanente, potrebbe essere identificabile con il fiume Ghaggar-Hakra, identificato da alcuni studiosi con il Sarasvati del Rig Veda. La maggior parte degli altri siti si trovano lungo la valle dell'Indo o lungo i suoi affluenti, ma la diffusione arriv\u00f2 verso ovest fino alla frontiera con l'Iran, a est fino a Delhi, a sud fino al Maharashtra e a nord fino all'Himalaya e persino all'Afghanistan (sito di Shortugai).\nLe citt\u00e0 pi\u00f9 importanti finora conosciute sono:\nLa civilt\u00e0 della valle dell'Indo fu dimenticata fino ai primi scavi estesi sui siti di Harappa e di Mohenjo-daro negli anni venti.\nLa sua scrittura non \u00e8 ancora stata decifrata e si ignorano quindi le caratteristiche del linguaggio. .\nI testi sumeri e accadici si riferiscono ripetutamente a un popolo con cui si ebbero attivi scambi commerciali, chiamato \"Melu\u1e2b\u1e2ba\", che potrebbe essere identificato con la civilt\u00e0 della valle dell'Indo, forse con il nome dato dai suoi stessi abitanti. Il termine \u00e8 forse riferibile al dravidico \"Met-akam\", con il significato di \"terre alte\", e potrebbe inoltre aver dato origine al termine sanscrito \"Mleccha\", di origine non indoeuropea, con il significato di \"barbaro, straniero\".\nI precedenti.\nLe radici della civilt\u00e0 della valle dell'Indo risalgono all'inizio della pratica dell'agricoltura e dell'allevamento nelle locali culture neolitiche. I nuovi modi di sostentamento appaiono nelle colline del Belucistan, ad ovest della valle dell'Indo (intorno alla met\u00e0 del VII millennio a.C.). Il sito meglio conosciuto di quest'epoca \u00e8 Mehrgarh, tuttora scavato da una missione francese del Museo Guimet.\nQuesti primi contadini coltivarono il grano e addomesticarono ed allevarono una grande variet\u00e0 di animali che ne costituirono il bestiame. Si inizi\u00f2 a utilizzare la ceramica verso la met\u00e0 del VI millennio a.C.\nIntorno al 4000 a.C., apparve nella stessa area una cultura regionale originale (\"Early Harappa\" o \"civilt\u00e0 Harappa antica\"). Reti commerciali la collegavano con altre culture regionali imparentate (nel golfo Arabico, nell'Asia occidentale e centrale e nella penisola indiana) e con le fonti di materie prime, come il lapislazzuli e altre pietre utilizzate nella fabbricazione di perline per collane. Gli abitanti dei villaggi avevano anche addomesticato un gran numero di specie vegetali (piselli, sesamo, datteri, cotone) e animali, come il bufalo, che rest\u00f2 fondamentale nella produzione agricola di tutta l'attuale Asia.\nL'emergere della civilt\u00e0.\nIntorno al 9500 a.C., si svilupparono in India le prime citt\u00e0, con migliaia di abitanti, essenzialmente agricoltori, artigiani e commercianti.\nL'uso di ornamenti elaborati, di sculture e di figurine in terracotta, si diffuse e apparvero i sigilli, la scrittura, la ceramica decorata con motivi standardizzati; gli oggetti rituali, mostrano una forte spinta all'integrazione culturale, che fece quasi del tutto sparire le precedenti differenze regionali.\nSviluppo urbano.\nLa tendenza ad una pianificazione urbana della civilt\u00e0 della valle dell'Indo \u00e8 evidente nei siti di maggiori dimensioni. Tipicamente le citt\u00e0 sono suddivise in tre zone:\nLa rete stradale consisteva in un reticolo di strade principali (in senso nord-sud ed est-ovest), su cui si innestavano vicoli e stradine a servizio delle abitazioni. Le citt\u00e0 pi\u00f9 popolate arrivarono probabilmente a 30.000 abitanti.\nGli edifici principali erano costruiti in mattoni, cotti o crudi (seccati al sole), di una forma fortemente standardizzata. Le case dovevano essere a due piani e comprendevano un vano per le abluzioni. L'acqua veniva ricavata dai pozzi esistenti nelle abitazioni, ma nelle citt\u00e0 maggiori esisteva una rete per lo scarico delle acque, con condotti coperti che correvano lungo le vie principali, a cui si collegavano le stanze da bagno.\nLa pianificazione urbana mostra l'esistenza di un'organizzazione centrale: esistono strutture pubbliche (i cosiddetti granai, che sono tuttavia forse interpretabili come palazzi o centri amministrativi) e, a Mohenjo-Daro, una grande vasca di mattoni \u00e8 stata interpretata come bagno pubblico, forse rituale.\nAl contrario delle contemporanee civilt\u00e0 della Mesopotamia e dell'Egitto, non sembrano esistere tracce di un potere centrale di tipo regale o sacerdotale e sembrano mancare tracce di eserciti o di opere difensive: le mura presenti in alcuni casi e la sopraelevazione della cosiddetta cittadella sembrano dovuti alla necessit\u00e0 di proteggersi dalle alluvioni dei fiumi piuttosto che dai nemici esterni.\nLa maggior parte degli abitanti delle citt\u00e0 sembra siano stati commercianti o artigiani, che vivevano insieme in zone ben definite, secondo la loro attivit\u00e0. \nSebbene alcune case siano pi\u00f9 grandi delle altre, l'impressione che si ricava da queste citt\u00e0 \u00e8 quella di un grande egualitarismo, con tutte le case che avevano accesso all'acqua e al trattamento delle acque di scarico.\nEconomia.\nL'area di diffusione della civilt\u00e0 della valle dell'Indo si estende dalla regione delle miniere di lapislazzuli nella parte settentrionale montuosa dell'odierno Afghanistan alle coste del Mar Arabico a sud, e dai pascoli delle alture del Belucistan ad ovest ai deserti minerari del Cholistan e del Thar verso est. Il cuore del territorio era rappresentato dalle valli fluviali dell'Indo e dell'antico Ghaggar-Hakra, oggi scomparso. \nL'economia si basava principalmente sull'agricoltura e sull'allevamento, nonch\u00e9 sullo scambio di prodotti artigianali anche su grandi distanze. Il termine Meluhha che compare in alcuni documenti sumerici per indicare un importante partner commerciale \u00e8 stato interpretato come il nome della Civilt\u00e0 dell'Indo.\nAgricoltura.\nLe pianure alluvionali, irrigate dallo scioglimento delle nevi nelle montagne e da stagionali piogge monsoniche consentirono lo sviluppo di una prospera agricoltura, integrata dalla pesca e dalla caccia e dalle risorse delle foreste, che assicuravano la sussistenza della popolazione urbana.\nPoche notizie ci sono giunte circa la natura del sistema agricolo: tuttavia possono essere formulate alcune ipotesi.\nIl sistema agricolo doveva essere altamente produttivo, per assicurare la sussistenza di una vasta popolazione urbana non impiegata primariamente nell'agricoltura stessa. Rispetto alla cultura Harappa antica dovettero esservi delle importanti innovazioni tecnologiche, tra cui probabilmente l'uso dell'aratro, ma non sembrano esservi tracce di un sistema di irrigazione e regolazione delle acque (che tuttavia potrebbe non essersi conservato a causa delle frequenti disastrose inondazioni dei fiumi).\nSembrerebbe dunque che non trovi applicazione nel caso della civilt\u00e0 della valle dell'Indo l'ipotesi del \"dispotismo idraulico\", secondo la quale lo sviluppo di una civilt\u00e0 urbana non potrebbe aversi se non per mezzo della produzione di un notevole surplus agricolo, permesso dall'introduzione di sistemi di irrigazione, e a sua volta questi inevitabilmente implichino la presenza di un potere centralizzato e dispotico, che abbia la possibilit\u00e0 di impiegare la forza di lavoro di migliaia di persone. Come gi\u00e0 detto manca invece nelle citt\u00e0 ogni traccia di un potere regale. Inoltre il tradizionale sistema di coltivazione tuttora usato in Asia permette la produzione di un significativo surplus agricolo per mezzo della coltivazione del riso a terrazze, realizzato con il lavoro di pi\u00f9 generazioni senza implicare forme di lavoro forzato o schiavit\u00f9: modalit\u00e0 simili potrebbero aver permesso lo sviluppo urbano della civilt\u00e0 della valle dell'Indo.\nCommercio.\nL'economia dipendeva in larga misura anche dal commercio, probabilmente facilitato dai notevoli avanzamenti tecnologici nei trasporti: il carro tirato da buoi, molto simile a quello che troviamo ora in tutta l'Asia meridionale, e il battello fluviale, con fondo piatto, forse a vela, anch'esso abbastanza simile a quelli che navigano tuttora sull'Indo. Ci sono anche indizi di una navigazione marittima: gli archeologi hanno rinvenuto a Lothal un canale collegato al mare e un bacino artificiale d'attracco, mentre sulla costa dell'Oman, nel sito di Ra's al Junayz sono stati rinvenuti insieme a vasi harappani centinaia di bitumi con impronte di canne e di corde che testimonierebbero l'esistenza di barche calafatate nel III millennio a.C.\nAlla luce della dispersione degli oggetti fabbricati dalla civilt\u00e0 della valle dell'Indo, la sua rete commerciale doveva includere una zona molto vasta, dall'odierno Afghanistan, al nord e al centro dell'India, fino alle regioni costiere della Persia, della Penisola araba e della Mesopotamia. I beni esportati includono perline ed ornamenti, pesi, grandi giare e probabilmente anche cotone, legname, grano e bestiame. Materiali che provenivano da regioni distanti erano utilizzati per la realizzazione di sigilli, di perline e di altri oggetti.\nUn sistema decimale (dovevano necessariamente esistere dei sistemi di conversione, essendo il sistema onerario sumerico ed accadico di tipo sessagesimale) di pesi e di misure era utilizzato in tutta l'area e testimonia un'organizzazione e controllo dei commerci e forse anche l'esistenza di tassazioni. Le misure erano piuttosto precise: la misura pi\u00f9 piccola di lunghezza, misurabile su una scala in avorio, \u00e8 di 1,704\u00a0mm e il peso pi\u00f9 piccolo \u00e8 di 0,871 grammi.\nUna forma di organizzazione economica sembra anche testimoniata dalla presenza di sigilli, con rappresentazioni di animali e di divinit\u00e0 e iscrizioni. Alcuni erano utilizzati per imprimere il sigillo sull'argilla, ma dovevano avere probabilmente anche altri scopi.\nScrittura.\nNonostante diversi tentativi i ricercatori non sono ancora stati capaci di decifrare la forma di scrittura utilizzata da questa civilt\u00e0: la quasi totalit\u00e0 delle iscrizioni disponibili, sui sigilli o sui vasi di ceramica, non superano infatti i 4 o 5 caratteri, mentre la pi\u00f9 lunga iscrizione ne comprende solo 26.\nI segni conosciuti sono circa 400, ma si ritiene che alcuni di essi siano derivazioni con leggere modifiche o combinazioni di 200 caratteri principali. Si tratta probabilmente di una scrittura ideografica e questo rende difficile ipotizzare la lingua o la famiglia linguistica parlata: si ritiene pi\u00f9 probabile l'ipotesi che si tratti di una lingua dravidica.\nA causa della brevit\u00e0 delle iscrizioni alcuni ricercatori hanno suggerito che quelle conosciute non fossero una forma di scrittura vera e propria, ma un sistema d'identificazione delle transazioni economiche, paragonabile alla firma. \u00c8 comunque possibile che siano esistiti testi pi\u00f9 lunghi, ma che non ci siano pervenuti in quanto realizzati su materiale deperibile.\nUn'iscrizione pi\u00f9 estesa, scoperta recentemente, sembra fosse stata installata su un pannello al di sopra della porta della citt\u00e0 di Dholavira. Si \u00e8 formulata l'ipotesi che si trattasse di un pannello che informava i viaggiatori del nome della citt\u00e0, in modo simile ai cartelli di benvenuto che si trovano nelle nostre citt\u00e0 attuali.\nReligione e credenze.\nIn mancanza di testi scritti le credenze di questa civilt\u00e0 possono essere ipotizzate solo sulla base delle rappresentazioni sui sigilli (con divinit\u00e0 o scene di cerimonie) o delle figurine di terracotta, forse utilizzate anche per scopi rituali.\nIn base alla grande quantit\u00e0 di figurine rappresentanti la fertilit\u00e0 femminile che ci ha lasciato, sembra che vi fosse venerata una sorta di \"dea madre\". Thomas J. Hopkins e Alf Hiltebeitel ritengono infatti che la Religione della valle dell'Indo si incentrasse sul culto di una divinit\u00e0 femminile, erede di una cultura religiosa rurale pi\u00f9 ampia che arrivava all'Elam (oggi Iran sudoccidentale) e al Turkmenistan meridionale. Tale cultura religiosa si mantenne fino al periodo dell'urbanizzazione quando essa fu separata, finendo l'Elam sotto il controllo dei Sumeri, il Turkmenistan conquistato dai nomadi delle steppe settentrionali, mentre gli insediamenti della Valle dell'Indo si espansero verso Oriente e il Meridione arrivando alla piana del Gange, al Gujarat e all'altopiano del Deccan. La presenza del culto della dea, che risale al VI secolo a.C., \u00e8 particolarmente presente nell'area di Mehrgarh, sito scoperto negli anni settanta del XX secolo, e che copre un periodo compreso tra il VI e il 2500 a.C. (inizio dell'urbanizzazione dell'area), ma \u00e8 presente anche nei siti successivi (Harapp\u0101 e Mohenjo-daro) anche se con iconografie differenti. \u00c8 stato, e viene ipotizzato che tale figura sia l'origine del culto della Dea propria dell'Induismo successivo, ma queste divinit\u00e0 femminili possono essere anche collegate a quelle sumere o a quelle induiste.\nDella Civilt\u00e0 della valle dell'Indo si conservano anche dei sigilli, collegabili anche questi ai corrispettivi sumeri e soprattutto elamiti. Se le immagini di statuette prediligono rappresentare la divinit\u00e0 femminile in forma umana mentre quella maschile sotto forma animale (soprattutto toro, bufalo d'acqua e zeb\u00f9), diverso \u00e8 il caso dei sigilli. Di grandezza compresa tra l'1,9\u00a0cm e i 3,2\u00a0cm, tali sigilli presentano figure maschili e femminili dove l'elemento umano \u00e8 mischiato a quello animale, in particolar modo con tori, bufali e tigri. Il cosiddetto sigillo del \"proto-Pa\u015bupati\" (Signore degli animali) o \"proto \u015aiva\" \u00e8 indicato con questo nome in quanto identificato da alcuni studiosi come l'antesignano dello \u015aiva induista. \nL'erudito Damodar Dharmananda Kosambi (1907-1966) ha tuttavia criticato questa lettura identificando in quelle di un bufalo le corna riportate nell'acconciatura del proto-Pa\u015bupati. Se tale critica risultasse fondata verrebbe a cadere il collegamento tra il Pa\u015bupati pre-ario e Rudra/\u015aiva in quanto l'animale collegato a queste due ultime divinit\u00e0 \u00e8 certamente il toro. Kosambi collega tuttavia ugualmente Pa\u015bupati con \u015aiva ma tramite il demonio bufalo Mahi\u1e63\u0101sura del quale tuttavia, fa notare David N. Lorenzen, abbiamo contezza di una presenza successiva di millecinquecento anni.\nAltri autori ritengono di poter leggere questa figura come quella di un re maschio sottoposto al potere della Dea (presente in figura stilizzata nei sigilli accanto alla tigre, animale a lei collegato unitamente agli altri animali rappresentanti il mondo dell'agricoltura e delle lande selvagge fuori della civilt\u00e0) a cui deve l'autorit\u00e0 e al cui cospetto \u00e8 responsabile.\nOltre queste statuette e questi sigilli, nell'area della Civilt\u00e0 della valle dell'Indo sono stati rinvenuti numerosi \"Li\u1e45ga\u1e43\" (simboli fallici, lett. \"segno\", \"marchio\") poi collegati sempre alla divinit\u00e0 dello \u015aiva induista.\nLe sepolture avvenivano in casse di legno ed erano accompagnate da una certa quantit\u00e0 di vasellame, che doveva contenere offerte di cibo, testimoniando la credenza di una vita dopo la morte. Nelle sepolture sono presenti semplici ornamenti personali, mentre quelli pi\u00f9 elaborati dovevano essere trasmessi in eredit\u00e0 ai discendenti.\nDeclino e scomparsa.\nLa civilt\u00e0 della valle dell'Indo sembra essersi diffusa da ovest verso est: i siti situati verso l'India sembrano infatti aver avuto la massima fioritura dopo il declino di Harappa e di Mohenjo-Daro.\nVerso il 1900 a.C., alcuni segni mostrano la comparsa dei primi problemi. Le citt\u00e0 cominciarono ad essere abbandonate e gli abitanti rimasti sembrano avere avuto difficolt\u00e0 a procurarsi cibo a sufficienza. Intorno al 1800 a.C., la maggior parte delle citt\u00e0 erano state del tutto abbandonate.\nLe popolazioni tuttavia non sparirono e negli stessi luoghi si svilupparono una serie di culture regionali che mostrano il prolungarsi, in gradi diversi, della medesima cultura. Una parte della popolazione migr\u00f2 probabilmente verso est e le pianure del Gange. Tuttavia nei secoli successivi si perse la memoria della civilt\u00e0 della valle dell'Indo e del suo nome, anche a causa della mancanza di imponenti monumenti in pietra le cui vestigia potessero trasmetterne il ricordo.\nIn passato si ritenne che questa fine, che appariva eccezionalmente brusca, fosse effetto dell'invasione delle popolazioni indoeuropee degli Arii in India, ma non sembrano esserci prove per appoggiare questa ipotesi.\nUna delle cause di questa rapida fine potrebbe invece essere stata un cambiamento climatico importante: alla met\u00e0 del III millennio sappiamo che la valle dell'Indo era una regione verdeggiante, ricca di foreste e di animali selvatici, molto umida, mentre intorno al 1800 a.C. il clima si modific\u00f2, diventando pi\u00f9 freddo e pi\u00f9 secco.\nIl fattore principale fu la probabile sparizione della rete idrografica del Ghaggar-Hakra, identificato con il fiume Sarasvati, citato nel Rig Veda. Una catastrofe tettonica avrebbe potuto deviare le acque di questo sistema in direzione del Gange. In effetti le moderne fotografie satellitari permettono di identificare il corso di un fiume oggi scomparso nella regione e alcuni indizi lasciano pensare che eventi sismici di notevole entit\u00e0 abbiano accompagnato la scomparsa della civilt\u00e0 della valle dell'Indo.\nSe un grande fiume si fosse seccato al momento in cui la civilt\u00e0 della valle dell'Indo era al suo apogeo, gli effetti sarebbero stati devastanti: si ebbero probabilmente notevoli movimenti migratori e la \"massa critica\" di popolazione indispensabile al mantenimento di questa civilt\u00e0 si dissolse probabilmente in tempi abbastanza brevi, causando la sua fine.\nIl declino della civilt\u00e0 della valle dell'Indo potrebbe essere stato accentuato anche a causa dell'interruzione delle vie commerciali verso altri paesi (l'attuale Uzbekistan e il Turkmenistan meridionali, la Persia e la Mesopotamia), causato dagli Indo-Arii, popolazioni indoeuropee, che si trovavano in Bactriana intorno al 2000 a.C. e che portarono il sanscrito in India, dove si installarono verso il 1700 a.C.\nRetaggio.\nLe relazioni tra la civilt\u00e0 della valle dell'Indo e la prima cultura del sanscrito, che produsse i testi dei Veda dell'Induismo, non sono chiare. \u00c8 tuttavia degno di nota che i pi\u00f9 antichi testi vedici menzionino il fiume Sarasvati e descrivano una societ\u00e0 prossima all'utopia che viveva sulle sue rive. I testi pi\u00f9 tardi fanno invece riferimento alla sua scomparsa.\nAlcune caratteristiche dell'attuale India sembrano avere dei lontani precedenti in quello che sembra possibile ricostruire di questa cultura, come ad esempio l'importanza che sembra attribuita alle abluzioni e alla pulizia del corpo e la sua apparente non-violenza."}
{"id": "136304", "revid": "404449", "url": "https://it.wikipedia.org/wiki?curid=136304", "title": "Michele Errico", "text": "Biografia.\nFu eletto presidente della Provincia di Brindisi nel turno elettorale del 2004 (elezioni del 12 e 13 giugno), raccogliendo il 57,2% dei voti in rappresentanza di una coalizione di centrosinistra.\nEra sostenuto, in consiglio provinciale, da una maggioranza costituita da Democratici di Sinistra, Margherita, Rifondazione Comunista, Socialisti Democratici Italiani, Italia dei Valori e la Federazione dei Verdi. \nIl mandato amministrativo \u00e8 scaduto nel 2009 ed Errico non si \u00e8 ripresentato."}
{"id": "136305", "revid": "104458", "url": "https://it.wikipedia.org/wiki?curid=136305", "title": "Venetici", "text": ""}
{"id": "136306", "revid": "9733", "url": "https://it.wikipedia.org/wiki?curid=136306", "title": "Anarchy in the UK", "text": ""}
{"id": "136307", "revid": "124123", "url": "https://it.wikipedia.org/wiki?curid=136307", "title": "Bruno Marziano", "text": "\u00c8 stato un esponente del Partito Comunista Italiano, dirigente provinciale con vari incarichi dal 1975 al 1988. Esperienza sindacale nella CGIL, ne \u00e8 stato segretario provinciale dal 1994 al 1998. Eletto per il centrosinistra presidente della Provincia nel '98 al ballottaggio, \u00e8 stato riconfermato per il secondo mandato.\n\u00c8 stato rieletto presidente della Provincia nel turno elettorale del 2003 (elezioni del 25 maggio), raccogliendo il 61,5% dei voti in rappresentanza di una coalizione di centrosinistra.\n\u00c8 sostenuto, in Consiglio provinciale, da una maggioranza costituita da: DS, Margherita, UDEUR, SDI, Comunisti Italiani, PRC, Verdi, Italia dei Valori.\nIl mandato amministrativo \u00e8 scaduto nel 2008.\nNel 2008 \u00e8 stato eletto deputato all'Assemblea regionale siciliana con 11.225 voti di preferenza nelle liste del Partito Democratico e riconfermato nel 2012 con 5.657 voti. \nIl 4 novembre 2015 \u00e8 stato nominato assessore regionale all'istruzione e alla formazione professionale dal Presidente della Regione Siciliana Rosario Crocetta.\nCollegamenti esterni.\nSito personale \nSito ufficiale della Provincia di Siracusa"}
{"id": "136311", "revid": "122848520", "url": "https://it.wikipedia.org/wiki?curid=136311", "title": "Sabino Altobello", "text": "Biografia.\nSposato, tre figli, \u00e8 stato consigliere e assessore comunale a Lavello, consigliere e assessore regionale in quota PDS-DS dal 1995 al 2000, rieletto per il secondo mandato \u00e8 stato presidente del gruppo e componente della direzione regionale dei DS.\n\u00c8 stato eletto Presidente della Provincia nel turno elettorale del 2004 (elezioni del 12 e 13 giugno), raccogliendo il 67,4% dei voti in rappresentanza di una coalizione di centrosinistra.\n\u00c8 stato sostenuto, in Consiglio provinciale, da una maggioranza costituita da:\nIl mandato amministrativo \u00e8 scaduto nel 2009. Il 27 maggio 2013 diventa sindaco di Lavello ed \u00e8 riconfermato l'11 giugno 2018."}
{"id": "136312", "revid": "15756", "url": "https://it.wikipedia.org/wiki?curid=136312", "title": "Vincenzo Bernazzoli", "text": "Note biografiche.\nSposato, due figli, si \u00e8 laureato in pedagogia nel 1980 presso l'Universit\u00e0 degli Studi di Parma. \u00c8 stato sindacalista nella CGIL per la categoria dei braccianti, degli alimentaristi e della funzione pubblica, arrivando alla segreteria confederale. \u00c8 stato sindaco di Fontanellato per due mandati, eletto nel 1993 e rieletto nel 1997.\nVicepresidente della Provincia di Parma dal 1999, \u00e8 stato nominato presidente reggente dell'Ente intermedio a seguito della scomparsa del presidente in carica Andrea Borri, della Margherita, avvenuta il 7 agosto 2003. In occasione delle elezioni amministrative del 2004 \u00e8 stato eletto al primo turno Presidente della Provincia, ottenendo, col sostegno de L'Ulivo, il 56,1% dei voti. Membro del Partito Democratico \u00e8 ritenuto vicino al presidente della regione.\nDal 2007 \u00e8 amministratore delegato del Consorzio italiano per la sicurezza e la ricerca sulla qualit\u00e0 degli alimenti. \u00c8 stato riconfermato nella carica di Presidente della Provincia il 22 giugno 2009, a seguito del ballottaggio che lo ha visto sconfiggere Giampaolo Lavagetto, candidato di PdL, Lega Nord e La Destra, nelle elezioni provinciali 2009, ottenendo il 60,8% dei consensi. Fu sostenuto nel Consiglio provinciale da una maggioranza che si \u00e8 modificata nel corso del mandato con Partito Democratico, Comunisti Italiani, Verdi, Sinistra Democratica e Italia dei Valori.\n\u00c8 stato il presidente dell'Unione Regionale dell'Emilia-Romagna dell'Unione delle Province d'Italia (UPI).\nIl 29 gennaio 2012 Bernazzoli vince le primarie del centro sinistra che lo designano quale candidato a sindaco di Parma, in vista delle elezioni amministrative del 6 - 7 maggio 2012. Coll'occasione, promette di lasciare la presidenza della Provincia se eletto.. Al primo turno prende il 39,20%. Il 20 - 21 maggio al ballottaggio viene sconfitto da Federico Pizzarotti, candidato del Movimento 5 Stelle, che prende il 60,22% dei voti e viene eletto.\nA maggio 2016, per l'assunzione di un funzionario privo della laurea necessaria, Bernazzoli viene condannato a risarcire 150 000 euro. Lo ha quantificato la Corte dei Conti dell\u2019Emilia-Romagna, condannando gli ex vertici della Provincia di Parma, in carica nei mandati con presidente Vincenzo Bernazzoli, tra 2005 e 2014."}
{"id": "136313", "revid": "3535", "url": "https://it.wikipedia.org/wiki?curid=136313", "title": "Tegola Dolce", "text": ""}
{"id": "136315", "revid": "404449", "url": "https://it.wikipedia.org/wiki?curid=136315", "title": "Andrea Pieroni", "text": "Biografia.\nSposato, due figli, laureato in scienze politiche, \u00e8 stato consigliere comunale a Montopoli in Val d'Arno per quindici anni e capogruppo della Democrazia Cristiana. Ha aderito al Partito Popolare Italiano e poi alla Margherita, diventandone primo coordinatore provinciale nel 2003.\n\u00c8 stato eletto presidente della Provincia di Pisa nel turno elettorale del 2004 (elezioni del 12 e 13 giugno), raccogliendo il 52,3% dei voti in rappresentanza di una coalizione di centrosinistra. Nel primo mandato amministrativo \u00e8 stato sostenuto, in Consiglio provinciale, da una maggioranza costituita da Democratici di Sinistra, La Margherita e Comunisti Italiani.\nIn occasione delle elezioni provinciali del 2009, Pieroni viene riconfermato presidente della provincia, raccogliendo al primo turno il 53,1% delle preferenze, contro il 35,7% del candidato del PdL e della Lega Nord Roberto Sala. Nel suo secondo mandato, la maggioranza che lo sostiene in consiglio provinciale \u00e8 costituita da Partito Democratico, Italia dei Valori, Sinistra e Libert\u00e0 e Partito Socialista.\nDal 2015 \u00e8 consigliere regionale della Toscana eletto con il Partito Democratico; primo dei non eletti nel 2020, torna in consiglio regionale dal 28 ottobre in seguito alle dimissioni di Alessandra Nardini.\nIl suo nome torna alla ribalta delle cronache nell'aprile 2021, in seguito ad un'inchiesta condotta dalla Direzione distrettuale antimafia di Firenze sulle infiltrazioni della 'ndrangheta in Toscana."}
{"id": "136316", "revid": "125657355", "url": "https://it.wikipedia.org/wiki?curid=136316", "title": "Aeroporto di Perugia", "text": "Laeroporto Internazionale dell'Umbria-Perugia \"San Francesco d'Assisi\" \u00e8 un aeroporto civile che serve la regione Umbria, situato in localit\u00e0 Sant'Egidio a 12\u00a0km di distanza dai centri di Perugia e Assisi.\nL'aeroporto.\nStoria.\nIl campo di aviazione, chiamato dall\u2019Aeronautica repubblicana della Repubblica Sociale Italiana \u201caeroporto sud n.31\u201d, si trovava a quasi 12\u00a0km da Perugia, verso Bastia Umbra, a quasi 211 metri sul livello del mare. Nel 1944 era nel quadrato mappale italiano D.F. ed aveva un\u2019ottima pista pavimentata, con direzione sud-nord-ovest, lunga 1000 metri. Venne inaugurato, alla presenza di Mussolini nel 1938. Il campo di S. Egidio era importante per italiani e tedeschi, che schieravano, e schiereranno nei primi mesi del 1944, sia sul campo che in zona molti reparti. Dal 1\u00ba giugno 1943 all'8 settembre successivo era la sede del Raggruppamento Bombardamento Terrestre della 3\u00aa Squadra aerea della Regia Aeronautica.\nL'aeroporto \u00e8 l'unico scalo per voli di linea passeggeri della regione, essendo l'altro aeroporto umbro di Foligno destinato a funzioni diverse. L'aeroporto \u00e8 stato completamente rinnovato nel 2011, con la realizzazione di una nuova aerostazione su progetto dall'architetto Gae Aulenti.\nNel maggio 2011 \u00e8 stata ufficializzata dall'Enac la nuova denominazione dello scalo in \u201cAeroporto Internazionale dell'Umbria-Perugia San Francesco d'Assisi\u201d.\nIl 15 luglio 2009, in occasione della firma dell'accordo riguardante il potenziamento dell'infrastruttura, l'ENAC ha firmato con la SASE la convenzione per la gestione totale dell'aeroporto dell'Umbria per una durata di 20 anni.\nNel 2014 il ministro dell'economia Pier Carlo Padoan ha firmato dopo il ministro dei trasporti Maurizio Lupi, l'affidamento ventennale della concessione dell'aeroporto \u201cSan Francesco\u201d di Perugia alla societ\u00e0 SASE.\nIl 19 febbraio 2015 la conferenza Stato-Regioni ha approvato il piano nazionale degli aeroporti nel quale l'aeroporto \u201cSan Francesco\u201d di Perugia \u00e8 stato inserito nella lista degli scali considerati di \"Interesse nazionale\", inclusione fatta a due condizioni: la specializzazione dello scalo e una sua \"riconoscibile vocazione funzionale al sistema all'interno del bacino di utenza\" e la dimostrazione, tramite un piano industriale corredato da un piano economico-finanziario, che l'aeroporto \u00e8 in grado di raggiungere l'equilibrio economico-finanziario anche tendenziale e adeguati indici di solvibilit\u00e0 patrimoniale, almeno su un triennio. La mancanza di queste condizioni determiner\u00e0 l'uscita dello scalo dall'elenco degli aeroporti di interesse nazionale.\nNuovo terminal (2011).\nInserita tra le strutture di missione nell'ambito delle celebrazioni per i 150 anni dall'Unit\u00e0 d'Italia, nel 2011 l'aeroporto \u00e8 stato rinnovato per un importo di oltre 42 milioni di euro. Il finanziamento \u00e8 stato ripartito tra la struttura di missione, per circa 26,8 milioni di euro, la Regione Umbria per un importo pari a 12 milioni di euro e l'Enac per i restanti 3,3 milioni di euro. Nel 2007 si era svolta una gara d'appalto per la progettazione esecutiva in vista delle celebrazioni per i 150 anni dell'unit\u00e0 d'Italia, per i quali l'Aeroporto di Perugia \u00e8 stato designato come facente parte della Struttura di Missione.\nLa nuova struttura pu\u00f2 gestire oltre 500\u00a0000 utenze.\nLa struttura \u00e8 stata notevolmente rimodernata, in particolare, si sono svolti i seguenti lavori:\nCaratteristiche fisiche della pista.\nLo sviluppo totale del nastro pavimentato in conglomerato bituminoso \u00e8 pari a 2299\u00a0m, la larghezza \u00e8 pari a 45\u00a0m con shoulder laterali di 7,50\u00a0m ognuno. La strip di pista \u00e8 regolamentare in quanto \u00e8 larga 300\u00a0m per l'intera lunghezza.\nLa RESA 01 \u00e8 regolamentare, con dimensioni 150 \u00d7 240\u00a0m; la RESA 19 \u00e8 ridotta, con dimensioni 90 \u00d7 90\u00a0m, a causa di impedimenti fisici che non consentono di ampliarla.\nEntrambe le testate sono dotate di sistema ottico di avvicinamento PAPI.\nProcedura di avvicinamento.\nPer pista 01 sono previste e pubblicate varie procedure di avvicinamento strumentale, di precisione e non di precisione grazie alla presenza del sistema ILS, e di radioassistenze VOR/DME, LO ed NDB.\nNon \u00e8 previsto l'avvicinamento strumentale diretto alla pista 19; occorre pertanto effettuare un avvicinamento per la 01, quindi un \"circling\" per pista 19.\nTrasporti e collegamenti.\nBus.\nLo scalo \u00e8 collegato tramite un servizio di autobus di Busitalia con Perugia (distante 12\u00a0km, tempo di percorrenza 20 minuti con fermate in Piazza Italia e presso la stazione ferroviaria), Assisi e Foligno. Inoltre, un bus navetta della compagnia ACAP - Sulga collega lo scalo con la stazione ferroviaria, il centro storico di Perugia ed altre fermate intermedie. \nAuto.\nDa un punto di vista di collegamenti viari lo scalo \u00e8 collegato con due bretelle stradali per Petrignano ed Ospedalicchio (aperte ad inizio 2011) che lo collegano con la Strada statale 75 Centrale Umbra .\nTreno.\nNelle vicinanze dello scalo \u00e8 inoltre presente la linea RFI Foligno - Terontola con la stazione di Ospedalicchio, un piccolo scalo in disuso da oltre trent'anni di cui \u00e8 allo studio un progetto di ristrutturazione e riqualificazione che dovrebbe far in modo di trasformare tale stazione nella fermata apposita per l'aeroporto umbro mettendolo cos\u00ec in comunicazione anche con la linea ferroviaria.\nDati di traffico e statistiche.\n2020 (77260)\n2021 (144939)"}
{"id": "136317", "revid": "298229", "url": "https://it.wikipedia.org/wiki?curid=136317", "title": "Alojz Sokol", "text": ""}
{"id": "136318", "revid": "287204", "url": "https://it.wikipedia.org/wiki?curid=136318", "title": "Clonmany", "text": "Clonmany \u00e8 un discreto centro abitato del Donegal, nella Repubblica d'Irlanda. \u00c8 situato nella parte nord-occidentale di Inishowen ed \u00e8 stato a suo tempo una delle zone che pi\u00f9 ha resistito alla decadenza nella regione della lingua irlandese a dispetto di quella inglese."}
{"id": "136319", "revid": "31886", "url": "https://it.wikipedia.org/wiki?curid=136319", "title": "56 Melete", "text": "56 Melete \u00e8 un grande e scuro asteroide della fascia principale. \u00c8 un asteroide di tipo P piuttosto inusuale; \u00e8 composto probabilmente da silicati organici complessi, carbonio e silicati anidri, con possibile ghiaccio d'acqua al suo interno.\nMelete fu scoperto il 9 settembre 1857 da Hermann Mayer Salomon Goldschmidt dall'Osservatorio astronomico di Parigi (Francia). Fu battezzato cos\u00ec in onore di Melete, la Musa della meditazione nella mitologia greca.\nFinora solo due occultazioni stellari di Melete sono state osservate con successo (nel 1997 e nuovamente nel 2002)."}
{"id": "136320", "revid": "287204", "url": "https://it.wikipedia.org/wiki?curid=136320", "title": "Dunfanaghy", "text": "Dunfanaghy (\"D\u00fan Fionnachaidh\" in gaelico irlandese) \u00e8 un piccolo centro delle costa settentrionale del Donegal, nella Repubblica d'Irlanda, situato sulla strada nazionale N56.\nIl villaggio \u00e8 noto come localit\u00e0 turistica e per la sua vasta spiaggia. \u00c8 posto a ridosso di alcuni luoghi rinomati della contea, come Horn Head, la selvaggia ed isolata spiaggia di Tramore e a breve distanza da Rosguill."}
{"id": "136321", "revid": "767487", "url": "https://it.wikipedia.org/wiki?curid=136321", "title": "Dungloe", "text": "Dungloe (\"An Cloch\u00e1n Liath\" in gaelico irlandese) \u00e8 una cittadina situata nella zona Gaeltacht del Donegal, nella Repubblica d'Irlanda, e il centro principale nei Rosses."}
{"id": "136323", "revid": "228587", "url": "https://it.wikipedia.org/wiki?curid=136323", "title": "Gleann Cholm Cille", "text": "Gleann Cholm Cille (in passato anglicizzato come \"Glencolmcille\" o \"Glencolumbkille\" ) \u00e8 una localit\u00e0 della costa occidentale del Donegal, nella Repubblica d'Irlanda, a poca distanza dalla immensa scogliera delle Slieve League e da Glen Head, oltre che in una regione \"gaeltacht\". Glencolmcille non \u00e8 in realt\u00e0 un centro abitato ben definito, essendo pi\u00f9 che altro una comunit\u00e0 di abitazioni sparse. Della stessa comunit\u00e0, oltre a numerose localit\u00e0, fa parte il piccolo abitato di M\u00e1lainn Mh\u00f3ir (\"Malin More\"), la zona costiera di M\u00e1lainn Bhig (\"Malin Beg\") e la quella settentrionale disabitata ma molto suggestiva di Port.\nStoria.\nL'area del villaggio era abitata gi\u00e0 tra il 4000 ed il 3000 a.C., da pastori e contadini sedentari che hanno lasciato eccellenti testimonianze con tombe, specialmente a \"Mainn\u00e9ar na Mortlaidh\" ed \"An Cloch\u00e1n M\u00f3r\". Anche tombe a portale (\"portal tomb\"), datate del secondo millennio a.C. sono presenti a \"M\u00e1lainn Mh\u00f3ir\".\nIl nome \u00e8 la traslitterazione del gaelico di ci\u00f2 che significa \"Vallata di San Columba\" (in gaelico appunto \"Colm Cille\"), uno dei tre santi patroni irlandesi assieme a San Patrizio e Santa Brigitta. Colm Cille ed i suoi seguaci vissero nella valle, come testimoniano le rovine di molti luoghi di culto da loro fatti costruire. A seguito di una disputa con la Chiesa sulla possibilit\u00e0 di copiare manoscritti religiosi, Colm Cille and\u00f2 in esilio sull'isola di Iona, sulla costa occidentale della Scozia.\nGlencolmcille era conosciuta un tempo in Irlanda per essere la parrocchia di Padre McDyer (1910-1987), pensatore e mente innovativa che difese i diritti delle popolazioni rurali ed aiut\u00f2 l'insediamento di industrie basate sulla comunit\u00e0 nell'area.\nCultura.\nGlencolmcille \u00e8 una meta, per quanto isolata e sperduta, molto gettonata dai turisti per la sua ricca tradizione storico-culturale.\nOltre alle gi\u00e0 citate tombe megalitiche, \u00e8 famosa una lastra attribuita a San Columba, oltre varie rovine degli edifici religiosi sparsi per il territorio.\nIn quanto al centro di una delle pi\u00f9 vaste aree \"gaeltacht\", il villaggio principale \u00e8 oggi rinomato per l\"'Oideas Gael\", un istituto di lingua gaelica insediato nel 1984 per promuovere la lingua e la tradizione irlandese. Nell'abitato c'\u00e8 anche una pompa di benzina (cosa rara nelle vicinanze, dei negozietti tipici, un ufficio postale, un \"folk village\", una segheria antica, un ristorante e tre pub (con rinomate esibizioni di \"fiddle\", frequenti da Roarty's o Biddy's). Sulla strada per Malin More \u00e8 stato aperto anche un impianto da golf, importante per il turismo locale.\nLuoghi della comunit\u00e0.\nOltre al villaggio in s\u00e9, gradevole e importante culturalmente, ci sono varie aree e luoghi molto importanti nella comunit\u00e0 di Glencolmcille.\nOltre alle gi\u00e0 ricordate Sliabh Liag, relativamente vicine e comunque ben visibili che svettano sull'Oceano, il luogo pi\u00f9 vicino \u00e8 senz'altro Glen Head, un promontorio con una piccola baia di spiaggia dorata, spesso immortalato per la bellezza suggestiva in molte cartoline del Donegal. Sopra il promontorio \u00e8 situata una vecchia torre di vedetta.\nA poca distanza sono situati i villaggi di Malin More e Malin Beg, poco pi\u00f9 di qualche casa, ma importantissimi turisticamente in quanto alla fine della scogliere delle Slieve League e a ridosso della bellissima spiaggia di \"Trabane\" (\"An Tr\u00e1igh Bh\u00e1n\", \"la spiaggia argentata\"), una baia piccolissima incastonata in due speroni rocciosi, uno di forma cilindrica molto caratteristico e spesso pascolato da pecore o altro bestiame.\nA poco pi\u00f9 di 5\u00a0km \u00e8 situata l'area di Port, selvaggia e sperduta, ma una volta villaggio di pescatori, oggi totalmente disabitata: si tratta di un'insenatura spazzata continuamente dall'Atlantico, dominata da pietre grigie e roccia impervia, nella quale \u00e8 visibile ancora il vecchio attracco per le barche."}
{"id": "136325", "revid": "125662477", "url": "https://it.wikipedia.org/wiki?curid=136325", "title": "M1 Garand", "text": "L'M1 Garand (ufficialmente designato U. S. rifle, caliber .30, M1, poi rinominato in Rifle, Caliber .30, M1, oppure US Rifle, Cal. .30, M1) \u00e8 un fucile semiautomatico camerato per la cartuccia .30-06 Springfield, progettato presso la Springfield Armory ed usato dalle forze armate statunitensi dal 1936 al 1957.\nIl nome del fucile deriva dall'inventore John Garand e fu uno dei primi fucili semiautomatici adottati da un esercito nazionale.\nDefinito \"il pi\u00f9 rilevante implemento bellico mai introdotto\" dal generale George Smith Patton, rimpiazz\u00f2 il bolt-action M1903 come fucile di servizio per poi venire a sua volta rimpiazzato nel 1957 dal fucile da battaglia M14. Venne utilizzato anche durante la seconda guerra mondiale e la guerra di Corea, e prese parte ad azioni di combattimento limitate anche nella guerra del Vietnam. L'arma fu usata estesamente fino al 1963 con una graduale riduzione fino al 1976. Ad oggi rimane in servizio solo come arma da addestramento e/o parata.\nStoria.\nSebbene lo U.S. Army si fosse gi\u00e0 interessato ai fucili semiautomatici con il progetto di Bang e Murphy-Manning del 1911, e vi fossero stati esemplari di arma in pre-produzione nel 1916, l'origine del Garand M1 va datata al 1919, quando gli eserciti di tutto il mondo si resero conto che le normali munizioni da fucile erano troppo potenti per le usuali distanze d'ingaggio. Le prove degli anni '20 ebbero al loro centro la munizione .276, molto pi\u00f9 piccola della gi\u00e0 esistente .30-06.\nSviluppo.\nIl franco-canadese John Garand and\u00f2 a lavorare negli Stati Uniti, alla Springfield Armory, e cominci\u00f2 il suo lavoro su un fucile operato a rinculo (pi\u00f9 esattamente l'arma avrebbe usato la detonazione della polvere per far arretrare il bossolo che avrebbe a sua volta costretto l'otturatore ad aprirsi) nel 1919. Nel 1924, ventiquattro fucili identificati come M1922, furono assemblati dalla Springfield. Nel 1925, a Fort Benning, vennero effettivamente testati in competizione con i modelli proposti da Berthier, Hatcher-Bang, Thompson e Pedersen (gli ultimi due erano in realt\u00e0 armi ad apertura ritardata). Questo port\u00f2 ad ulteriori prove per un Garand migliorato e denominato M1924 contro il Thompson Autorifle, ma le prove non fornirono risultati validi. Nel marzo 1927, i test di prova eseguiti dalla cavalleria non riportarono alcun vincitore tra M1903, il fucile di Garand e il Thompson Autorifle. Questo spinse Garand a tentare con un fucile operato a gas (brevettato ufficialmente da Garand il 12 aprile 1930) e camerato per il nuovo proiettile .276.\nNei primi mesi del 1928, fanteria e cavalleria condussero prove con il nuovo T1 Pedersen (camerato per il proiettile .276 Pedersen), definendolo \"molto promettente\" nonostante l'uso di munizioni lubrificate, sistema condiviso con l'arma di Thompson. Il 13 agosto 1928, una serie di test congiunti tra esercito, marina e USMC analizzarono il Thompson Autorifle, le due varianti (fanteria e cavalleria) del Pedersen T1, il Garand M1924 e il Bang .256 ma il 21 settembre si giunse nuovamente alla conclusione che non vi fosse un vincitore assoluto. A Garand venne per\u00f2 suggerito di abbandonare il modello .30 per dedicarsi al nuovo calibro .276.\nUn ulteriore test condotto dall'SRB nel giugno 1929 (test che includeva tra gli altri i fucili di Browning, Colt-Browning, Garand, Holek, Pedersen, Rheinmetall e un prototipo incompleto proposto da White) port\u00f2 a concludere che i lavori sul Garand .30 potevano essere ripresi e il primo T1E1 fu ordinato il 14 novembre 1929.\nVenti T3E2 camerati per il .276 vennero costruiti per competere con il T1 Pedersen nel 1931. Il fucile di Garand fu il vincitore indiscusso dello scontro. Fu anche testato il prototipo camerato per il .30 ma l'arma fu ritirata in seguito alla rottura dell'otturatore il 9 ottobre 1931. Un incontro del 1932 raccomand\u00f2 l'adozione del nuovo calibro .276 e la produzione di circa 125 T3E2. Nel frattempo, Garand aveva rivisto il suo otturatore e il modello T1E2 venne sottoposto nuovamente a test. Il giorno dopo la conclusione con successo di tale test, il generale Douglas MacArthur dichiar\u00f2 pubblicamente di non apprezzare alcun cambiamento di calibro, soprattutto visto che vi erano ingenti scorte di munizioni .30 M1 in magazzino. Il 25 febbraio 1932, John B Shuman, parlando a nome del Segretario di Guerra, ordin\u00f2 l'interruzione di qualunque lavoro sulla munizione .276 e tutti i relativi fucili, per reindirizzare i fondi all'individuazione e correzione dei difetti del prototipo di Garand.\nIl 3 agosto 1933, il T1E2 venne rinominato ufficialmente Semi-automatic Rifle, Caliber .30, M1. Nel maggio 1934, settantacinque fucili vennero consegnati per le prove sul campo (50 alla fanteria, 25 alla cavalleria). Furono individuati numerosi problemi, costringendo alla modificazione dell'arma prima che potesse essere definitivamente adottata il 7 novembre 1935, e poi standardizzata il 9 gennaio 1936. Il primo modello prodotto fu testato in ogni aspetto il 21 luglio 1937.\nLe difficolt\u00e0 di produzione ritardarono la consegna all'esercito fino al settembre 1937. La produzione alla Springfield cominci\u00f2 nello stesso mese con un ritmo di 10 fucili al giorno e raggiunse la media di 100 fucili al giorno nel giro di due anni. Pur essendo entrato in produzione, tuttavia, i problemi non erano finiti. La canna, il cilindro per i gas e il mirino anteriore vennero riprogettati ed entrarono in produzione nel 1940. Tutti i Garand gi\u00e0 prodotti vennero riconvertiti, come era accaduto anche per il precedente M1903 e come accadr\u00e0 poi con il nuovo M16. Nonostante l'intoppo, la produzione dei Garand aument\u00f2 nel 1941, raggiungendo le 600 unit\u00e0 giornaliere ed equipaggiando completamente l'esercito americano per la fine del 1941.\nL'entrata in servizio.\nIn seguito allo scoppio della Seconda guerra mondiale in Europa, alla Winchester fu assegnato un contratto di produzione per 65.000 fucili da consegnare entro il 1943. Anche l'esercito britannico valut\u00f2 la possibilit\u00e0 di adottare l'M1 Garand come possibile rimpiazzo per il suo Lee-Enfield No.1 Mk III, ma l'idea venne scartata quando alcuni test dimostrarono l'inaffidabilit\u00e0 dell'arma a contatto col fango. Fu una delle tante situazioni in cui gli inglesi dichiararono inadeguato l'equipaggiamento americano subito prima che gli americani usassero lo stesso con risultati eccellenti.\nIl funzionamento semiautomatico dell'M1 confer\u00ec alle forze statunitensi un significativo vantaggio nella potenza di fuoco (in un conflitto dove tedeschi, italiani e giapponesi erano rimasti fedeli all'uso di armi bolt-action. L'arma permetteva ai soldati di sparare 8 colpi in successione senza muovere le mani e perdere di vista il bersaglio. L'impatto di questo fucile a fuoco rapido spinse sia gli alleati che l'Asse allo sviluppo di nuove armi semiautomatiche e automatiche per armare i loro eserciti.\nLa maggior parte dei Garand fu sottoposto a revisione e riparazione subito dopo la guerra. Mentre gli Stati Uniti si stavano impegnando nella Guerra di Corea il Dipartimento della Difesa giudic\u00f2 ancora necessaria la produzione di fucili M1. La Springfield si propose per la produzione, ma i contratti finirono stavolta alla International Harvester (che da sola produsse 337.623 fucili) e alla Harrington &amp; Richardson. L'ultimo lotto di Garand fu prodotto dalla Springfield Armory nel 1957 usando parti gi\u00e0 disponibili e che necessitavano solo di essere assemblate. Gli strumenti della Winchester furono in seguito impiegati dalla Beretta in Italia.\nL'M1 si dimostr\u00f2 un eccellente fucile per tutta la Seconda guerra mondiale e durante la Guerra di Corea. Molte nazioni ricevettero le eccedenze americane, tra cui: Repubblica Federale Tedesca, Italia, Giappone, Danimarca, Grecia, Turchia, Iran e Vietnam del Sud. La maggior parte dei fucili ceduti alle potenze alleate provenivano dai lotti prodotti dalla Harvester Corporation nel periodo 1956-1959.\nAlcuni Garand vennero usati ancora durante la Guerra del Vietnam nel 1963. Nonostante l'adozione dell'M14 nel 1957, la sostituzione completa dei Garand non avvenne fino al 1965 (ad eccezione della variante da tiratore scelto, entrata in uso durante la Seconda guerra mondiale e usata fino alla fine della Guerra del Vietnam). In alcuni rami delle forze armate l'arma \u00e8 rimasta in servizio fino agli anni '70 quando non oltre.\nAlcuni reparti di addestramento o cerimoniali utilizzano ancora l'M1 Garand: ricordiamo l'USMC Silent Drill Team, la Guardia Reale Norvegese, la Guardia d'Onore dell'Aviazione statunitense e la Guardia presidenziale greca.\nPer gli standard moderni, il sistema di alimentazione del Garand risulta superato. Gli ufficiali richiesero espressamente che l'arma non avesse un caricatore amovibile. Si credeva infatti che tale caricatore sarebbe stato facilmente perso dalle truppe (la stessa perplessit\u00e0 che suscit\u00f2 cinquant'anni prima il Lee-Enfield britannico), e che avrebbe causato malfunzionamenti in caso di sporcizia o detriti (entrambe cose che si rivelarono false dopo l'adozione della Carabina M1). Come risultato, John Garand svilupp\u00f2 un sistema che usava una clip en-bloc da inserire dall'alto all'interno del caricatore interno. Sebbene la soluzione fosse in accordo con quanto richiesto, essa port\u00f2 anche ad un aumento considerevole del peso dell'arma, senza contare che era difficoltoso caricare i colpi manualmente senza clip.\nInizialmente, il fucile di Garand era camerato per il nuovo .276 Pedersen usando clip da 10 colpi. Solo in seguito fu ricamerato per il pi\u00f9 comune .30-06 Springfield. Con tale munizione la gittata effettiva dell'arma fu innalzata a 500 m, e con l'uso di munizioni perforanti si potevano infliggere ferite mortali fino a 800 m di distanza. A causa del maggiore diametro del proiettile, per\u00f2, la nuova clip conteneva 8 colpi invece dei classici 10.\nIl progetto originale per l'M1 usava un sistema di gas molto complicato (definito \"gas-trap\") che prevedeva una camera di recupero gas in prossimit\u00e0 della volata, ma la soluzione fu scartata in favore di una semplice foratura della canna per il recupero dei gas. Dato che quasi tutti i fucili furono riconvertiti, gli esemplari pre-1939 con il sistema \"gas-trap\" sono molto ambiti dai collezionisti. In entrambi i sistemi, i gas in espansione venivano reindirizzati nel cilindro sotto la canna. Qui esercitavano pressione su un pistone a lunga corsa attaccato alla leva di armamento. Il movimento all'indietro della barra forzava la rotazione dell'otturatore (tenuto in chiusura da due protrusioni) e la sua apertura. La molla di recupero permetteva poi il ritorno in posizione delle varie componenti.\nCaratteristiche.\n\u00c8 un fucile semiautomatico operato a gas, tramite clip en-bloc. e raffreddato ad aria. L'alimentazione avviene tramite inserimento di clip \"en-bloc\" da 8 colpi nel caricatore integrato, e quando l'ultimo colpo viene sparato la clip vuota viene espulsa con uno scatto segnalato da un \"ping\" metallico.\nIl peso varia dai 4,31 ai 4,63\u00a0kg (a seconda del tipo di cinghia e della densit\u00e0 del legno utilizzato per la calciatura) - notevolmente pi\u00f9 alto rispetto a quello di uno Springfield M1903. La lunghezza era di 1.107\u00a0mm. L'arma \u00e8 alimentata tramite clip \"en-bloc\" da otto colpi calibro .30-06. All'espulsione dell'ultima cartuccia, l'otturatore si blocca in posizione di apertura. \u00c8 comunque possibile espellere una clip parzialmente esaurita aprendo manualmente l'otturatore e premendo il pulsante di rilascio sul lato sinistro dell'arma. Sebbene oggigiorno criticata, la clip \"en-bloc\" fu un'innovazione notevole per l'epoca. L'idea di un caricatore amovibile fu scartata e la clip \"en-bloc\" era economica e affidabile. Altri fucili dell'epoca usavano un caricatore interno ricaricabile dall'alto: gli esempi classici sono il Johnson M1941, l'ormai obsoleto Krag\u2013J\u00f8rgensen, Mauser Karabiner 98k e i fucili inglesi Lee-Enfield n\u00b01 e n\u00b04.\nLa capacit\u00e0 del fucile di sparare rapidamente le potenti munizioni .30-06 si rivel\u00f2 un vantaggio notevole in combattimento. In Cina, le cariche banzai giapponesi avevano troppo spesso avuto successo a causa di truppe cinesi male addestrate ed equipaggiate con fucili bolt-action. Armati con gli M1, i soldati americani potevano scatenare un volume di fuoco quasi doppio rispetto alla controparte cinese. Nei combattimenti ravvicinati nella giungla, dove era facile incrociare il nemico disposto in colonna, la grande capacit\u00e0 di penetrazione della palla .30-06 M2 permetteva di abbattere anche tre nemici con un solo colpo. Il rateo di fuoco del Garand, nelle mani di un soldato esperto, permetteva di sparare 40-50 colpi mirati al minuto sui 300 m e lo rendeva il fucile pi\u00f9 rapido della Seconda guerra mondiale, primato che mantenne fino all'introduzione dell'StG 44 nel 1944.\nL'espulsione della clip generava un riconoscibile \"ping\" metallico. Durante la Seconda guerra mondiale, nacque la leggenda secondo cui tedeschi e giapponesi sfruttassero tale suono per capire quando gli americani stessero ricaricando. La voce gir\u00f2 talmente tanto che i vertici militari si impegnarono per sviluppare una nuova clip in plastica che non emettesse tale rumore caratteristico, ma nessuna di queste nuove soluzioni venne mai accettata. Secondo molti soldati, il suono era inudibile durante il combattimento e anche se lo fosse stato non sarebbe comunque risultato utile visto che altri soldati avrebbero potuto essere nelle vicinanze pronti a far fuoco. Altra convinzione diffusa, ma probabilmente falsa, \u00e8 che gli americani lanciassero a terra di proposito le clip vuote per ingannare il nemico.\nL'M1 fu uno dei primi fucili ad usare l'acciaio inossidabile per il tubo dei gas, nel tentativo di prevenirne la corrosione. Dato che il metallo inossidabile non \u00e8 parkerizzabile, i tubi dei gas venivano anneriti tramite bruciatura ma la finitura si rovinava con l'uso. Se non riannerito, il tubo lucido avrebbe reso il fucile, e di conseguenza l'operatore, ben visibile al nemico. L'M1 era stato progettato per rendere il pi\u00f9 semplice possibile lo smontaggio (e il rimontaggio) e la manutenzione, due azioni che non richiedono strumenti specifici.\nL'affidabilit\u00e0 dell'M1 pu\u00f2 essere aumentata limando leggermente il condotto di alimentazione e alcuni angoli della chiusura e della leva di armamento. Il miglioramento pi\u00f9 evidente lo si ottiene applicando vetroresina all'interno del calcio per una migliore precisione.\nFunzionamento.\nIl Garand M1 si carica con clip da 8 colpi. Una volta sparato l'ultimo colpo, l'otturatore si blocca in apertura con conseguente espulsione della clip vuota.. Confrontata con i moderni caricatori rimovibili, la clip \"en-bloc\"\u00e8 semplice e leggera, con l'unico accorgimento di rivolgere i proiettili nella giusta direzione (alto e basso non sono un problema, in quanto la clip non ha orientamento in quel senso)\nUna volta inserita la clip, l'otturatore si chiude in automatico appena si toglie pressione dalla clip, camerando il colpo e preparando il fucile al fuoco. Sebbene non assolutamente necessario, \u00e8 buona norma posizionare la mano in modo da tenere arretrato l'otturatore, per evitare chiusure dolorose sul pollice ancora nel caricatore.\nLa sicura dell'M1 \u00e8 posizionata a cavallo della parte anteriore della guardia e consiste di una semplice placca metallica che oscilla avanti e indietro tramite un perno. In avanti l'arma \u00e8 pronta a sparare, quando dentro la guardia la sicura \u00e8 invece inserita. Contrariamente alla credenza comune, \u00e8 possibile espellere una clip non esaurita tramite un pulsante sul lato sinistro del castello mentre si tiene aperto l'otturatore. Con un po' di pratica \u00e8 anche possibile riuscire a caricare singoli colpi all'interno di una clip all'interno dell'arma, ma la procedura \u00e8 rischiosa in quanto la presenza di eventuali detriti potrebbe inficiare il corretto funzionamento dell'arma. La strada migliore \u00e8 quindi quella di espellere una clip parziale ed inserirne una nuova. In seguito furono introdotte speciali clip da 2 o 5 colpi per il mercato civile o particolari sistemi di caricamento che rimanevano all'interno del fucile una volta esauriti i colpi.\nIn battaglia, il manuale dell'esercito consigliava di scaricare tutti gli otto colpi per poi inserire una nuova clip. Lo \"spreco\" di munizioni, grazie anche ad un sistema logistico ben organizzato, non era considerato un male estremo, a meno che l'unit\u00e0 non si trovasse in condizioni di isolamento e accerchiata da nemici. L'arma si rivel\u00f2 laboriosa nel lancio di granate poich\u00e9 si doveva espellere la clip di munizioni .30-06, caricare la clip da granate, sparare la granata, espellere la clip da granate e reinserirne una di .30-06.\nSi raccomanda di non utilizzare polveri a combustione lenta e munizioni pesanti. \u00c8 un problema che riguarda specialmente coloro che ricaricano le munizioni a mano, dato che la pressione della polvere lenta potrebbe esercitare troppa forza sul pistone, piegandone la barra e di conseguenza inficiando la precisione dell'arma. Il Garand \u00e8 usato in maniera ottimale con munizioni da 150 grani, la classica \"Ball, Caliber .30, M2\". Tuttavia, esistono oggi in commercio particolari valvole da applicare al cilindro e che permettono quindi l'uso di munizioni diverse riducendo la pressione sul cilindro e la barra.\nAccessori.\nVi furono numerosi accessori commercializzati per il Garand, sia ufficiali che non. Diverse baionette potevano essere montate sull'arma: M1905 (sia la variante da 406 che da 254\u00a0mm), M1942 (406\u00a0mm), M1 (254\u00a0mm) e M5 (152\u00a0mm),\nEra anche disponibile il lanciagranate M7 da montare alla volata della canna. Si prendeva la mira tramite il sistema M15 da agganciare sul lato sinistro dell'arma appena pi\u00f9 avanti della guardia grilletto. Accessori per la pulizia e la manutenzione erano riponibili in due cavit\u00e0 cilindriche ricavate nel calcio dell'arma. A causa delle limitazioni delle clip \"en-bloc\" il lancio delle granate da 22\u00a0mm veniva evitato, e si usava per lo scopo un classico M1903.\nLa cinghia M1907 in due pezzi fu l'accessorio pi\u00f9 usato durante la Seconda guerra mondiale. Nel 1943 fu introdotta una nuova cinghia kaki che divenne via via pi\u00f9 comune. Un altro accessorio fu il \"grilletto invernale\", sviluppato durante la Guerra di Corea. Si trattava di un piccolo meccanismo montato dietro la guardia che permetteva al tiratore di premere il grilletto anche con guanti invernali che rendevano impossibile infilare il dito nell'apposito spazio.\nVarianti.\nVersioni demilitarizzate.\nLe varianti demilitarizzate presentano modifiche che ne impediscono la riconversione. La vite di bloccaggio del sistema di gas \u00e8 saldata al cilindro dei gas e il canale del percussore \u00e8 riempito tramite saldatura e reso inutilizzabile. La canna viene forata in pi\u00f9 punti e poi saldata al castello.\nI fucili di precisione M1C e M1D.\nMolte delle varianti del Garand, ad eccezione dei modelli di precisione, non videro mai servizio attivo. Le versioni di precisione erano state modificate per accettare ottiche e ne vennero prodotte due versioni: M1C (o M1E7) e M1D o (o M1E8). L'unica differenza tra le due varianti \u00e8 il tipo di supporto per ottica. Nel giugno 1944 l'M1C venne adottato dallo U.S. Army per affiancare l'ormai vecchio M1903A4. La produzione a fine guerra ammontava a soli 7.971 esemplari.La procedura richiesta per l'installazione del supporto dell'M1C (ovvero la foratura del castello e l'inserimento di viti) and\u00f2 a minare la precisione dell'arma e non furono trovati metodi per scongiurare la cosa. Questo port\u00f2 allo sviluppo dell'M1D, che impiegava un sistema di montaggio pi\u00f9 semplice prodotto dalla Springfield e agganciato direttamente alla canna dell'arma piuttosto che al castello. L'M1C fu usato per la prima volta in maniera estesa durante la Guerra di Corea. La produzione durante il conflitto fu di 4.796 M1C e 21.380 M1D ma pochi esemplari del nuovo modello arrivarono in tempo.\nIl Corpo dei Marines adott\u00f2 ufficialmente l'M1C nel 1951. Lo USMC 1952 Sniper's Rifle (o, pi\u00f9 in breve, MC52) era essenzialmente un M1C che montava un'ottica Stith Bear Cub prodotta dalla Kollmorgen Optical Company con la designazione militare Telescopic Sight Model 4XD-USMC. Anche l'MC52 arriv\u00f2 tardi per essere usato nel conflitto, ma rimase in uso fino alla Guerra del Vietnam, quando venne rimpiazzato nuovamente dai pi\u00f9 efficaci bolt-action. Anche la U.S. Navy impieg\u00f2 il Garand, ricamerato per\u00f2 per il 7,62 mm NATO.\nIl soppressore di fiamma conico M2 adottato il 25 gennaio 1945 aveva la tendenza a sfilarsi dalla canna e doveva essere tenuto in posizione tramite l'attacco della baionetta. Pi\u00f9 tardi giunse il nuovo T37, ma la sua tendenza a ridurre la precisione dell'arma lo rese impopolare e fu rapidamente abbandonato.\nM1E5 e T26.\nDue varianti interessanti che per\u00f2 non videro mai servizio attivo furono l'M1E5 e il T26 (popolarmente noto come \"Tanker Garand\"). L'M1E5 presenta un calcio pieghevole, mentre il T26 ha il calcio standard ma una canna corta da 457\u00a0mm. Il nome \"Tanker\" fu anche impiegato dopo la guerra sul mercato civile per identificare tutte quelle versioni modificate di Garand. Un'altra variante mai impiegata attivamente fu il T20E2, modificata cos\u00ec da poter usare i caricatori del B.A.R. e con selettore di fuoco (semiautomatico e automatico).\nIl T26 nacque a seguito di numerose richieste da parte delle forze armate di un Garand a canna corta per l'uso nella giungla o su veicoli. Nel luglio 1945 il colonnello William Alexander richiese la produzione urgente di 15.000 M1 in formato carabina per la guerra nel Pacifico. Per enfatizzare la necessit\u00e0 di un'azione rapida, richiese alle fabbriche delle Filippine di produrre 150 fucili con canne da 457\u00a0mm per una prova sul campo, mentre allo stesso tempo ne invi\u00f2 uno tramite corriere speciale in America per dimostrare che era possibile accorciare l'arma senza problemi. Sebbene il T26 non sia mai stato approvato per la produzione, almeno uno di questi fucili fu impiegato nelle filippine dalle truppe del 503\u00ba Reggimento Paracadutisti (503rd PIR).\nProduzione Beretta.\nNegli anni '50, la Beretta produsse il Garand in Italia su commissione NATO, usando gli strumenti della Winchester che furono spediti dagli Stati Uniti. I fucili vennero denominati Model 1952 e la produzione italiana fin\u00ec per dare origini a diverse varianti, la pi\u00f9 nota delle quali \u00e8 la serie BM59.\nArsenale di Terni.\nMoltissimi Garand in 30.06 vennero convertiti in calibro 7,62 x 51 nato dall'arsenale di Terni alla fine degli anni '50. Furono prodotte due versioni:\nIl Garand T1 (tipo 1) a cui veniva interamente cambiata la canna con una in calibro 7,62 x 51, progetto poi abbandonato per via dell'elevato costo dell'operazione.\nIl Garand T2 (tipo 2) a cui veniva tagliata una porzione di canna e poi ri-filettata e venivano accorciati astina e calciatura di circa 12mm. Altra operazione necessaria era la sostituzione dell'asta di armamento.\nQuesti fucili possono avere la culatta riportante il marchio di diversi produttori (Breda, Beretta ecc) e riportano il marchio F.A.T. (Fabbrica Armi Terni)\nEredit\u00e0.\nL'M1 Garand fu il diretto predecessore dell'M14 che fin\u00ec per rimpiazzarlo. I giapponesi cominciarono lo sviluppo di una copia modificata del Garand, noto come Type 5, verso la fine della Seconda guerra mondiale, sebbene tale arma non raggiunse mai la fase di produzione. Negli anni '50, la Beretta produsse la serie di fucili BM59, prodotta poi in seguito su licenza anche in Indonesia con il nome SP-1. La Ruger produce tuttora il fucile Mini-14 che usa lo stesso sistema di funzionamento del Garand, anche se ridotto di dimensioni. Esteticamente simile all'M14, il Mini-14 \u00e8 camerato per il proiettile 223.\nNonostante il nome possa trarre in inganno, non vi \u00e8 parentela tra il Garand M1 e la carbine M1, l'unica cosa in comune \u00e8 l'otturatore rotante. Altri fraintendimenti possono sorgere dalle abbreviazioni usate per altre armi, dove la \"M\" indica la parola \"Model\", come il mitra Thompson M1 e il carro armato M1.\nUso civile.\nNel 2009, l'amministrazione Obama approv\u00f2 l'idea della Corea del Sud di esportare 850.000 armi negli Stati Uniti (inclusi 87.000 Garand) per la vendita sul mercato civile, ma il progetto venne bloccato nel marzo 2010. Solo nel gennaio 2012 la vendita \u00e8 potuta procedere, con la Corea che si guadagna il primato in quanto \u00e8 riuscita a vendere agli Stati Uniti decine di migliaia di M1 tra il 1986 e il 1994.\nNell'agosto 2013, l'amministrazione Obama ha vietato qualunque ulteriore importazione di armi americane, inclusi gli M1. tale divieto non riguarda il ritorno di armi prestate ai governi alleati e infatti molte delle armi di surplus derivano da questi rientri. Tuttavia, tutte le armi civili e militari importate negli U.S.A. dopo il 30 gennaio 2002 devono per obbligo presentare su canna e castello il nome dell'importatore. Tutto ci\u00f2 riduce significativamente il valore di un'arma militare rispetto a quelle non marcate, dato che si altera lo stato originale del pezzo.\nI Garand di surplus e le copie realizzate dopo la Guerra sono popolari fra gli appassionati in tutto il mondo. Nel 2013 il fucile personale del presidente John F. Kennedy \u00e8 stato venduto alla Rock Island Auction Company (RIA). Il fucile, numero seriale 6086970 era stato acquistato da Kennedy nel 1959."}
{"id": "136326", "revid": "1543377", "url": "https://it.wikipedia.org/wiki?curid=136326", "title": "Greencastle (Irlanda)", "text": "Greencastle (gaelico irlandese: \"An Caisle\u00e1n Nua\") \u00e8 un importante porto situato sulla parte nord-orientale di Inishowen, nel Donegal, Repubblica d'Irlanda, ed \u00e8 situato a pochi chilometri da Moville e a breve distanza da Derry. \nIl nome del posto deriverebbe dal limitrofo ed omonimo forte, costruito in pietra verde.\nAl giorno d'oggi, dato il declino dell'industria della pesca, assomiglia pi\u00f9 ad un villaggio vacanze tipico della contea di Donegal.\nStoria del posto.\nIl nome \"Greencastle \"deriva dal castello della zona, che a sua volta potrebbe aver tratto il suo nome dalla pietra da taglio verde con cui \u00e8 stato costruito. Il castello, costruito dagli anglo-normanni, \u00e8 conosciuto anche come \"Castello di Newburgh\". Il primo vero molo \u00e8 stato costruito nel 1813 [ 1 ] ed \u00e8 stato ingrandito diverse volte da allora. Oggi, oltre ad essere un legame di traino e di pesca di salmone e la patria di numerose associazioni di pascatori, il molo ha anche un diverso impatto. I visitatori sbarcano dal traghetto Magilligan - Greencastle che \u00e8 stato inaugurato nel 2002. [ 2 ] Il sito ufficiale pubblicizza il fatto che questo consente di risparmiare 78\u00a0km ( o 49 miglia) di guida, percorribili per chi arriva da Derry. Il Lough Foyle Ferry Company ha recentemente ( 2004) iniziato un servizio di traghetti Lough Swilly che corre tra Buncrana e Rathmullan stagionalmente. Il molo contiene anche un ufficio pilota di nuova costruzione per sostituire l'ufficio pilota dismesso al Pier Carrickarory.\nGreencastle \u00e8 anche una delle porte di sbarco per le navi da crociera che visitano Derry. A causa della natura di marea dell'estuario del fiume Foyle, a volte \u00e8 troppo poco profonda per le navi da crociera per permetterle di attraccare alle banchine da Lisahally a Derry. Il molo di Greencastle non \u00e8 stato progettato per consentire ad una nave da crociera di attraccare. [3 ]\nIl castello di Greencastle \u00e8 stato collegato con il castello sullo sfondo. [ 4 ] Fu costruito nel 1305 per fornire una base per il potere anglo-normanno nel Nord Ovest. Questo edificio \u00e8 stato chiamato \" Northburg \". [5 ] C'\u00e8 un pi\u00f9 moderno forte accanto al rudere normanno. Questo \u00e8 stato costruito dagli inglesi per fermare Napoleone."}
{"id": "136327", "revid": "125660594", "url": "https://it.wikipedia.org/wiki?curid=136327", "title": "Lina Wertm\u00fcller", "text": "\u00c8 stata la prima donna nella storia a essere candidata all'Oscar come migliore regista, per il film \"Pasqualino Settebellezze\", nella cerimonia del 1977. Nel 2020 le \u00e8 stato assegnato il Premio Oscar onorario.\nBiografia.\nLina Wertm\u00fcller nasce a Roma il 14 agosto 1928, figlia di Federico Wertm\u00fcller, un avvocato originario di Palazzo San Gervasio (in provincia di Potenza) e proveniente da una famiglia aristocratica di remote origini svizzere, e di Maria Santamaria-Maurizio, romana. Era la zia dell'attore Massimo Wertm\u00fcller.\nA scuola \u00e8 stata compagna di Flora Carabella, che poi sarebbe diventata la moglie di Marcello Mastroianni (con cui instaurer\u00e0 una lunghissima amicizia che si riveler\u00e0 poi fondamentale per avvicinarla al mondo dello spettacolo). A diciassette anni si iscrive all'accademia teatrale diretta da Pietro Sharoff; in seguito, per alcuni anni, \u00e8 animatrice e regista degli spettacoli del teatro dei burattini di Maria Signorelli. Successivamente collabora con celebri registi teatrali, tra i quali Guido Salvini, Giorgio De Lullo e Garinei e Giovannini. Lavora sia per la radio sia per la televisione, e in veste di autrice e regista alla prima edizione di \"Canzonissima\" e \"Il giornalino di Gian Burrasca\" con Rita Pavone protagonista maschile. Inizia un lungo sodalizio artistico con Enrico Job, apprezzato scenografo teatrale, con il quale presto si sposa. I due hanno una figlia adottiva, Maria Zulima.\nEsordisce sul grande schermo come segretaria di edizione in \"...e Napoli canta!\" di Armando Grottini (1953) e pi\u00f9 avanti \u00e8 aiuto regista di Federico Fellini nelle pellicole \"La dolce vita\" (1960) e \"8\u00bd\" (1963). Il suo esordio come regista avviene nel 1963 con \"I basilischi\", amara e grottesca narrazione della vita di alcuni poveri amici del Sud Italia (il film fu girato in gran parte tra la Basilicata, a Palazzo San Gervasio, e la Puglia, a Minervino Murge), che le valse la Vela d'argento al Locarno Film Festival. Nel 1968, celata sotto lo pseudonimo Nathan Witch, dirige un western all'italiana, \"Il mio corpo per un poker\" con Elsa Martinelli. Nella seconda met\u00e0 degli anni sessanta nasce la sua collaborazione con l'attore Giancarlo Giannini, che \u00e8 presente nei suoi grandi successi \"Mim\u00ec metallurgico ferito nell'onore\" (1972), \"Film d'amore e d'anarchia - Ovvero \"Stamattina alle 10 in via dei Fiori nella nota casa di tolleranza...\"\" (1973), \"Travolti da un insolito destino nell'azzurro mare d'agosto\" (1974), \"Pasqualino Settebellezze\" (1976), \"La fine del mondo nel nostro solito letto in una notte piena di pioggia\" (1978) e \"Fatto di sangue fra due uomini per causa di una vedova. Si sospettano moventi politici\" (1978).\nPer \"Pasqualino Settebellezze\", che ebbe successo anche negli Stati Uniti, la Wertm\u00fcller \u00e8 candidata a tre Premi Oscar nell'edizione del 1977 (migliore regia, miglior film straniero, migliore sceneggiatura), mentre una quarta candidatura arriva a Giancarlo Giannini per la sua interpretazione del protagonista. Lina Wertm\u00fcller \u00e8 la prima donna a essere candidata all'Oscar come miglior regista; dopo di lei ci saranno solo Jane Campion, Sofia Coppola, Kathryn Bigelow, Greta Gerwig, Emerald Fennell e Chlo\u00e9 Zhao, rispettivamente nel 1994, 2004, 2010, 2017, 2021.\nPer le registe \u00e8 sempre stata un esempio, non solo perch\u00e9 \u00e8 stata la prima regista ad avere avuto successo dal punto di vista commerciale, ma anche perch\u00e9 erano in poche a fare questo mestiere. \u00abNon si pu\u00f2 fare questo lavoro perch\u00e9 si \u00e8 uomo o perch\u00e9 si \u00e8 donna. Lo si fa perch\u00e9 si ha talento. Questa \u00e8 l'unica cosa che conta per me e dovrebbe essere l'unico parametro con cui valutare a chi assegnare la regia di un film\u00bb. In un'intervista, alla domanda se aveva avuto difficolt\u00e0 in quanto donna dietro la macchina da presa ha risposto: \u00abMe ne sono infischiata. Sono andata dritta per la mia strada, scegliendo sempre di fare quello che mi piaceva. Ho avuto un carattere forte, fin da piccola. Sono stata addirittura cacciata da undici scuole. Sul set comandavo io. Devi importi. Gridavo e picchiavo. Ne sa qualcosa Luciano De Crescenzo durante le riprese di \"Sabato, domenica e luned\u00ec\" con Sophia Loren. Non faceva altro che gesticolare con l'indice di una mano e cos\u00ec per farlo smettere gli \"azzannai\" il dito\u00bb.\nIl 1983 \u00e8 l'anno di \"Scherzo del destino in agguato dietro l'angolo come un brigante da strada\", film che affronta con leggerezza e coraggio il tema del terrorismo. Del 1986 \u00e8 la prima delle sue rare incursioni nel teatro lirico con la regia della \"Carmen\" di Georges Bizet, che inaugura la stagione lirica 1986-87 del Teatro di San Carlo di Napoli, ripresa in diretta su Rai 1. Nel 1997 dirige una \"Boh\u00e8me\" all'Opera di Atene. \u00c8 autrice di diverse sceneggiature e regie teatrali, da \"Due pi\u00f9 due non fa pi\u00f9 quattro\" (1968) e \"Fratello sole, sorella luna\" (1972) (entrambi per la regia di Franco Zeffirelli) a \"L'esibizionista\" (1994), da \"Gino, Ginetta e gli altri\" (1995) a \"Lasciami andare madre\" (dal libro di Helga Schneider, con Roberto Herlitzka nella parte della vecchia madre). Nel 1987, su proposta di Bettino Craxi, venne inclusa tra i membri dell'Assemblea nazionale del PSI. Nel 1992 dirige \"Io speriamo che me la cavo\" con Paolo Villaggio, mentre nel 1996 torna alla satira politica con \"Metalmeccanico e parrucchiera in un turbine di sesso e politica\" con Tullio Solenghi e Veronica Pivetti come nuovi Giannini-Melato. Due anni dopo, per la prima volta si cimenta nel doppiaggio: \u00e8 la voce di Nonna Fa in \"Mulan\".\nDopo la ricostruzione storica \"Ferdinando e Carolina\" del 1999, la Wertm\u00fcller torna dietro la macchina da presa con la serie televisiva \"Francesca e Nunziata\" del 2001 con Sophia Loren e Claudia Gerini, e il film \"Peperoni ripieni e pesci in faccia\" del 2004 sempre con la Loren protagonista, che per\u00f2, nonostante le proteste della regista, viene distribuito in poche sale cinematografiche e solo un paio d'anni dopo la produzione. Il successivo \"Mannaggia alla miseria\" del 2008 con Gabriella Pession e Sergio Assisi \u00e8 trasmesso direttamente in prima serata su Rai 1 il 2 giugno 2010. Nello stesso anno le \u00e8 conferito il David di Donatello alla carriera. Nel 2013 recita un cameo nel film di Riccardo Milani \"Benvenuto Presidente!\", nel ruolo di membro dei poteri forti, insieme con il collega Pupi Avati, il critico Steve Della Casa e il giornalista Fabrizio Rondolino.Indaga con passione i ruoli sociali dell'uomo e della donna del Bel Paese nell'eterno dialogo tra il Nord e il Sud, tra la borghesia e il proletariato, dagli anni sessanta del secolo scorso ai giorni nostri, con uno sguardo sempre ironico e disincantato sulle evoluzioni politiche e sociali, dipingendo la societ\u00e0 italiana a volte con toni grotteschi e pungenti, ma senza mai prendersi sul serio. Il 22 dicembre 2015 il sindaco di Napoli Luigi de Magistris le conferisce la cittadinanza onoraria della citt\u00e0. Il 27 ottobre 2019 le viene comunicata l'assegnazione dell'Oscar onorario, che avverr\u00e0 poi nella cerimonia del 2020. Nella motivazione dell'assegnazione si legge: \u00abper il suo provocatorio scardinare con coraggio le regole politiche e sociali attraverso la sua arma preferita: la cinepresa\u00bb.\n\u00c8 morta a Roma il 9 dicembre 2021 a 93 anni."}
{"id": "136328", "revid": "287204", "url": "https://it.wikipedia.org/wiki?curid=136328", "title": "Lina Wertmuller", "text": ""}
{"id": "136329", "revid": "3115", "url": "https://it.wikipedia.org/wiki?curid=136329", "title": "Gaoth Dobhair", "text": "Gaoth Dobhair (IPA: , anche \"Gweedore\" in inglese, ma il nome irlandese \u00e8 dal 2004 l'unico nome ufficiale \u00e8 un'area abitata situata nella costa nord-occidentale del Donegal, contea pi\u00f9 settentrionale d'Irlanda, che forma un'ampia \"gaeltacht\". Nonostante sia spesso indicata come un singolo centro abitato, per la presenza di un piccolo villaggio omonimo al suo interno, Gaoth Dobhair \u00e8 pi\u00f9 una comunit\u00e0 di vari abitati e diverse \"townland\", che si estende per circa 20\u00a0km da \"M\u00edn an Chladaigh\" (Meenaclady), a nord, fino a \"Croithl\u00ed\" (Crolly), nel sud, e circa 13\u00a0km da \"D\u00fan L\u00faiche\" (Dunlewey), ad est, fino a \"Machaire Chlochair\" (Magheraclogher) ad ovest, costituendo una delle aree rurali pi\u00f9 densamente popolate d'Europa.\n\u00c8 la pi\u00f9 vasta \"parish\" di parlanti la lingua gaelica d'Irlanda, con una popolazione di circa 4.065 persone oltre che sede degli studi regionali del nord-ovest dell'emittente radiofonica RT\u00c9 Raidi\u00f3 na Gaeltachta e del \"campus\" esterno dell'Universit\u00e0 Nazionale d'Irlanda (Galway).\nGaoth Dobhair comprende i villaggi di \"An Bun Beag, Doiri Beaga, D\u00fan L\u00faiche, Croithl\u00ed\" e \"Bun an Leaca\" ed \u00e8 situata sotto l'iconica sagoma del monte pi\u00f9 alto del Donegal, l'Errigal. Appartiene a Gaoth Dobhair l'isola di Gabhla, disabitata, ma ambita meta per arrampicatori.\nGaoth Dobhair \u00e8 considerata una roccaforte della cultura irlandese in particolare di antiche tradizioni irlandesi, di musica tradizionale, opere teatrali, sport gaelici ed ovviamente iniziative volte a tutelare la lingua gaelica, che svolge un ruolo centrale e di massima importanza nella vita delle popolazioni locali. Questi fattori, uniti alla bellezza dei paesaggi circostanti e alla presenza di molte spiagge, ha reso Gaoth Dobhair una popolare destinazione turistica, in particolare tra i visitatori della vicina Irlanda del Nord.. Gaoth Dobhair ed i vicini distretti di Cloch Cheann Fhaola e Na Rosanna sono collettivamente conosciuti come \"le tre parrocchie\" e formano una regione socio-culturale distinta dal resto della contea, con Gaoth Dobhair che ha assunto la funzione di centro principale per quel che riguarda la socializzazione e l'industria.\nCultura.\nCaratteristica principale ed ormai piuttosto rara nell'ambito irlandese \u00e8 che la lingua pi\u00f9 parlata del distretto \u00e8 il gaelico. Tuttavia anche l'inglese viene diffusamente parlato, compreso ed utilizzato, specialmente per conversare con turisti, studenti e stranieri. Ogni estate infatti, analogamente alla vicina \u00c1rainn Mh\u00f3r, centinaia di studenti provenienti da tutta l'Irlanda frequentano il \"Col\u00e1iste Cholmcille\" (\"Columcille College\"), con l'obiettivo di migliorare la loro conoscenza della lingua irlandese.\nNaturalmente, per queste caratteristiche, l'area costituisce una vasta ed importante \"gaeltacht\", una delle pi\u00f9 attive ed influenti d'Irlanda. Famose ballate irlandesi come \"Trasna na dTonnta\" e \"B\u00e1id\u00edn Fheilim\u00ed\", sono originarie di questa zona.\nEconomia.\nNegli anni ottanta e negli anni novanta, Gaoth Dobhair ha avuto un notevole sviluppo dell'industria, infatti vi erano fino a 20 grandi aziende che producevano gomma, tappeti, attrezzature per esercizi fisici e agenti chimici per la pulizia. Ma dal 2001 la maggior parte di queste compagnie hanno chiuso a causa della concorrenza dell'Europa Orientale. Fino a 4.000 posti di lavoro sono stati persi e ci\u00f2 ha avuto grande impatto economico e sociale su Gaoth Dobhair e sulle zone circostanti. La fabbrica nella cittadina di Croithl\u00ed ha prodotto bambole di porcellana fin dal 1939 sotto il nome di bambole di Croithl\u00ed (\"Crolly Dolls\"). \nNel 2003 la propriet\u00e0 \u00e8 stata rinominata come \"P\u00e1irc Ghn\u00f3 Ghaoth Dobhair\" (parco degli affari di Gaoth Dobhair) ed il corpo di Gaeltacht, Udaras na Gealtachta, ha iniziato una campagna per provare ad attrarre investimenti a Gaoth Dobhair nella speranza di far rinascere l'economia locale. Una compagnia scozzese riusc\u00ec ad aprire un \"call center\" sulla propriet\u00e0, ma successivamente lo stesso dovette essere chiuso. Altre attivit\u00e0 includono supermercati, minimarket, estetisti, parrucchieri, imprenditori, autorimesse, farmacisti, \"pubs\", caff\u00e8 e sei hotel affermati: Ostan Gweedore, Seaview Hotel, Derrybeg Hotel, Teach Jack, An Ch\u00fairt Hotel e Foreland Heights.\nCaratteristiche fisiche.\nGaoth Dobhair \u00e8 rinomata per le sue caratteristiche fisiche uniche. Probabilmente la caratteristica pi\u00f9 riconoscibile \u00e8 il rilievo Errigal, la montagna pi\u00f9 alta della contea di Donegal, la quale oscura il pittoresco lago di D\u00fan L\u00faiche. Il luogo \u00e8 circondato inoltre da strette valli profonde e dai laghi del \"Poisoned Glen\", oltre che dal Glenveagh National Park, il pi\u00f9 grande parco nazionale in Irlanda, e dal suo castello.\nUn altro punto di riferimento \u00e8 \"B\u00e1d Eddie\" (barca di Eddie), un relitto che \u00e8 situato sulla spiaggia di Machaire Chlochair dall'inizio degli anni settanta, dove venne trascinata a causa del mare in tempesta. La linea costiera di Gaoth Dobhair consiste in lunghe spiagge sabbiose e scogliere appuntite. Inoltre, lontano dalle coste di Gaoth Dobhair, sono presenti molte piccole isole, tra cui Gabhla, e Toraigh. All'orizzonte sono presenti inoltre una serie di montagne, valli e paludi, le quali, combinate con il clima del luogo, gli hanno permesso di rimanere relativamente escluso dal resto del mondo."}
{"id": "136330", "revid": "21371", "url": "https://it.wikipedia.org/wiki?curid=136330", "title": "Dies Irae", "text": ""}
{"id": "136334", "revid": "125104810", "url": "https://it.wikipedia.org/wiki?curid=136334", "title": "Ebano", "text": "L'ebano \u00e8 un legno duro, compatto e scuro che si ricava da diverse specie di alberi del genere \"Diospyros\", della famiglia delle Ebenacee. Con lo stesso termine vengono erroneamente chiamati cos\u00ec anche altri legnami.\nLa qualit\u00e0 di maggior pregio, per il suo colore nero e per la sua grana molto fine, \u00e8 data dal \"Diospyros ebenum\" e dal \"Diospyros melanoxylon\", provenienti dalle Indie.\nNomenclatura e provenienza.\nLe essenze pi\u00f9 pregiate sono quelle di colore nero e possono essere di origine africana o asiatica:\nAltre essenze diffuse sono:\nEssenze di generi diversi.\nVi sono poi altri alberi che vengono chiamati \"ebano\", solitamente a causa del colore scuro:\nCaratteristiche tecniche.\nLa maggior parte delle variet\u00e0 di ebano presenta un peso specifico superiore ai 1000 kg/m\u00b3, ed \u00e8 quindi uno dei legnami pi\u00f9 densi. Le polveri sono spesso irritanti per le mucose. Gli alberi di et\u00e0 pi\u00f9 avanzata presentano il durame completamente annerito a causa dell'azione di un fungo parassita che ne fa precipitare gli elementi e contemporaneamente virare il colore in nero o marrone scuro. Sia la crescita della pianta, sia l'azione fungina sono molto lente, per cui non \u00e8 facile reperire alberi vecchi a sufficienza da avere il durame nero. Inoltre il taglio intercorso da molti anni a questa parte non fa che ridurre ulteriormente il numero di esemplari di et\u00e0 avanzata. Essendo particolarmente ricercato, molte specie di ebano sono a rischio di estinzione o perlomeno stanno diventando via via pi\u00f9 rare.\nUsi.\n\u00c8 un legno nero pregiatissimo, duro e pesante, resistente alle muffe. Viene impiegato per applicazioni di particolare impegno, dalla falegnameria fine e dai mobili di pregio, alle sculture, per oggetti di uso quotidiano come bastoni da passeggio (pi\u00f9 di rado), all'arredamento, ai rivestimenti di lusso, agli strumenti musicali, agli scacchi. \u00c8 tra le specie protette dalla Convenzione sul commercio internazionale delle specie minacciate di estinzione (CITES).\nL'ebano nero \u00e8 molto apprezzato in ebanisteria, tanto da aver \"decretato\" il nome di quest'arte.\nIn falegnameria viene impiegato per la fabbricazione di mobili, stipetteria, impiallacciature e manici di coltello.\nIn liuteria \u00e8 molto usato l'ebano di colore nero, ma anche il macassar: \u00e8 una delle essenze principali per la costruzione di strumenti a fiato del gruppo dei legni (oboi, flauti, soprattutto quelli risalenti al periodo barocco, clarinetti), tasti per pianoforte e tastiere di strumenti cordofoni come chitarra e violino."}
{"id": "136336", "revid": "125427781", "url": "https://it.wikipedia.org/wiki?curid=136336", "title": "Ebanite", "text": "L'ebanite \u00e8 una sostanza ottenuta da O.Meyer e Thomas Hancock nel 1843: utilizzata in s\u00e9guito come sostituto dell'ebano e come isolante elettrico.\nSistemi di produzione.\nL'ebanite viene ricavata per vulcanizzazione prolungata da una miscela di gomma naturale (poliisoprene), in eccesso di zolfo (25-50%) e con aggiunta di sostanze minerali ed organiche per variarne la consistenza finale (\u00e8 infatti nota anche con il nome di \"hard rubber\", in inglese \"gomma dura\").\nIl processo produttivo ha una durata di diverse ore ad una temperatura che si aggira attorno ai 150\u00a0\u00b0C. Utilizzando sostanze acceleranti e temperature pi\u00f9 elevate, \u00e8 possibile ridurre i tempi di produzione fino a poche decine di minuti.\nUn prodotto simile a quello dell'ebanite si pu\u00f2 ottenere dalle gomme sintetiche a base di nitrile o dai copolimeri butadiene-stirene.\nPropriet\u00e0 fisiche.\nL'ebanite \u00e8 un materiale duro e fragile. Resistente alle sostanze acide, ha la propriet\u00e0 di ammorbidirsi se surriscaldata.\n\u00c8 facilmente lavorabile e lucidabile.\nCampi di applicazione.\nNell'industria chimica l'ebanite \u00e8 stata ampiamente utilizzata per la fabbricazione di dischi fonografici a 78 giri, tubi, recipienti, rubinetti e per il rivestimento di parti meccaniche sottoposte a corrosione. Oggi \u00e8 stata sostituita, quasi completamente in questi usi, dalla materia plastica.\nL\"'ebanite\" \u00e8 inoltre utilizzata per fabbricare parti di strumenti musicali (ad esempio il clarinetto e il flauto traverso), bocchini per pipa, bocchini per sax, palle da bowling e penne stilografiche. \nLa base del cucchiaio di Casagrande \u00e8 in \"ebanite.\" "}
{"id": "136337", "revid": "287204", "url": "https://it.wikipedia.org/wiki?curid=136337", "title": "Kerri Walsh", "text": "Biografia.\nDi lontane origini italiane, per la precisione siciliane, come si pu\u00f2 anche evincere dal cognome della madre, Formico, ha iniziato la sua carriera agonistica come pallavolista, dopo aver conquistato la NCAA Division I con la Stanford University nel 1996, anno in cui \u00e8 stata anche insignita del titolo di migliore giocatrice (MOP), e nel 1997. Con la maglia della nazionale statunitense ha preso parte ai Giochi olimpici di , classificandosi al quarto posto. Nello stesso anno per\u00f2 ha lasciato la pallavolo per dedicarsi esclusivamente al beach volley.\nHa debuttato nel circuito professionistico internazionale il 13 giugno 2001 a Cagliari, in Italia, in coppia con Misty May-Treanor piazzandosi in 9\u00aa posizione. Il 28 luglio 2001 ha ottenuto la sua prima vittoria in una tappa del World tour a Espinho, in Portogallo, insieme alla May-Treanor. Nel massimo circuito FIVB ha trionfato per 38 volte, con tre differenti partner e nel 2002 ha concluso la classifica finale in prima posizione.\nHa preso parte a quattro edizioni dei Giochi olimpici: ad , a , a ed a ; in ognuna delle prime tre occasioni ha conquistato la medaglia d'oro insieme a Misty May-Treanor, mentre nella quarta ha vinto un bronzo in coppia con April Ross. Ha altres\u00ec partecipato a cinque edizioni dei campionati mondiali, salendo sul podio in quattro occasioni: per tre volte ha vinto la medaglia d'oro (a Rio de Janeiro 2003, a Berlino 2005 ed a Gstaad 2007) ed una volta quella d'argento (a Roma 2011), sempre in coppia con Misty May-Treanor.\nConiugata con Casey Jennings, a sua volta giocatore di beach volley di alto livello, ha saltato quasi interamente le stagioni 2009 e 2010 per maternit\u00e0, ma dopo aver dato alla luce i suoi due figli \u00e8 tornata alle gare nello stesso 2010."}
{"id": "136339", "revid": "466539", "url": "https://it.wikipedia.org/wiki?curid=136339", "title": "Socialismo scientifico", "text": "Il socialismo scientifico \u00e8 una forma di socialismo che, gi\u00e0 nel XIX secolo si distinse, in primo luogo, dal precedente e allora ancora contemporaneo socialismo utopistico, e poi dal socialismo libertario per un'analisi e una comprensione all'epoca considerata scientifica dai suoi maggiori teorici.\nAl di l\u00e0 delle diverse posizioni individuali di sociologi, filosofi, politici ed economisti che lo hanno commentato, il socialismo scientifico era ed \u00e8 in ogni caso basato su uno studio analitico delle leggi della storia e della societ\u00e0; su questo studio basa argomenti, obiettivi e principi, contrariamente all'elaborazione da essi stessi considerata astratta e aprioristica del modello sociale utopico. Il socialismo scientifico \u00e8 una teoria di base tuttora largamente presente sulla scena della teoria politica e sociologica.\nIl termine socialismo scientifico venne coniato da Pierre-Joseph Proudhon nella sua opera \"Che cos'\u00e8 la propriet\u00e0?\",dove us\u00f2 il termine per riferirsi a una societ\u00e0 governata da un governo scientifico - quindi una societ\u00e0 governata dalla ragione:\nSintesi e contrasti tra i differenti \"socialismi\".\nIl socialismo scientifico si basa fondamentalmente sugli strumenti forniti dall'approccio dato dal materialismo storico (\"materialistische Geschichtsauffassung\"), l'applicazione del materialismo dialettico alla storia delle societ\u00e0 umane. Sebbene Marx si sia occupato soprattutto del materialismo storico, \u00e8 possibile rintracciare un'importante elaborazione teorica di carattere marxista anche riguardo alla storia naturale (di cui secondo la filosofia materialista la storia dell'umanit\u00e0 \u00e8 una parte).\nIl socialismo scientifico utilizza il materialismo come uno strumento con cui scardinare il sistema sociale esistente, e parte come gi\u00e0 detto da presupposti filosofici: il materialismo dialettico, in cui \"dialettico\" esprime l'inclusione nel punto di vista materialista della consapevolezza della dinamica interconnessione tra i processi e dell'universalit\u00e0 del mutamento. Tutto \u00e8 soggetto ad autotrasformazione, dovuto al fatto che i contenuti son costituiti da forze \"contraddittorie\", nel gergo del filosofo tedesco Hegel, si teorizza che ciascuna cosa si muti costantemente in qualcosa di diverso da s\u00e9. In tale contesto, pertanto, si ripudiano il meccanicismo inteso come materialismo non dialettico e la metafisica nel senso dell'ontologia idealista.\nUtopici e scientifici.\nI primi teorici del socialismo scientifico furono Karl Marx e Friedrich Engels, che definirono la distinzione tra le due forme di socialismo. Essi sentirono la necessit\u00e0 di distinguere le proprie teorie da quelle di Saint-Simon, Fourier, Owen accusati di avere aspirazioni troppo ideali, per l'appunto \"utopiche\"; sebbene \u00e8 pur vero che gli stessi Marx ed Engels ammisero di essersi in parte ispirati alle prime. Tuttavia il socialismo di Marx si distingue fondamentalmente in due punti dalle teorie dei suoi predecessori.\nInnanzitutto Marx offre una critica della societ\u00e0 capitalista \"totale\" rispetto a quella parziale operata da Robert Owen, critica resa possibile dall'ottima conoscenza che egli aveva del rapporto fondamentale sul quale si basava la societ\u00e0 dell'epoca: il rapporto economico.\nLa seconda differenza fondamentale sta nell'inserimento marxiano del socialismo all'interno di un'analisi economica evolutiva; tale differenza ha come motivo di base la diversa concezione di Marx di \"societ\u00e0\" rispetto a quella delle prime forme socialiste: mentre per queste ultime la societ\u00e0 \u00e8 un qualcosa di finito in s\u00e9 stesso, Marx credeva invece che anche la societ\u00e0 del futuro sarebbe stata in continua evoluzione e modificazione; per questo la si pu\u00f2 considerare solo in linee generali senza fare progetti precisi e finiti.\nIl socialismo scientifico di Marx, sinteticamente ne Il Manifesto propone una lettura della storia sotto la lente del concetto di lotta di classe: il motore della storia \u00e8 nel contrasto tra una piccola \u00e9lite (la classe borghese), che possiede o controlla i mezzi di produzione e la grande maggioranza di persone, che non possiede nulla, oltre la propria forza lavoro.\nNella fase storica descritta il capitalismo \u00e8 qualitativamente connotato, come in (quasi) tutti i modi di produzione precedenti dalla dominanza di almeno una classe sociale su un'altra. Nello specifico i capitalisti, quindi la borghesia che detiene i mezzi di produzione domina sulla classe subordinata, il proletariato, ossia coloro che devono vendere la propria abilit\u00e0 al lavoro in cambio del salario, attraverso lo sfruttamento di questi ultimi che si concreta nel pagamento di una parte della giornata lavorativa, mentre la restante parte il plusvalore \u00e8 la radice sociale del profitto. Poi ne \"Il Capitale\", Karl Marx analizza la compravendita della forza lavoro dai lavoratori in cambio del risultato dell'attivit\u00e0 produttiva ottenendo cos\u00ec un \"profitto\" (teoria del valore e teoria marxiana del valore). Per Marx se le classi lavoratrici di tutti i paesi prendessero coscienza dei loro comuni obiettivi, si unirebbero per rovesciare il sistema capitalista, secondo la logica di una razionalit\u00e0 hegeliana, risultato inevitabile di un processo storico in atto; qualora il socialismo non fosse riuscito ad imporsi, ne sarebbe conseguito l'imbarbarimento della societ\u00e0 attraverso la rovina delle classi in lotta.\nDalle rovine del capitalismo sarebbe sorta una societ\u00e0 in cui, dopo un periodo di transizione (dittatura del proletariato), ove lo Stato avrebbe controllato i mezzi di produzione, in seguito lo Stato sarebbe stato destinato a dissolversi. in tale contesto la propriet\u00e0 privata sarebbe stata limitata agli effetti personali (propriet\u00e0 individuale) e la propriet\u00e0 collettiva dei mezzi di produzione sarebbe stata la fine della divisione della societ\u00e0 in classi sociali, la fine dello sfruttamento e la piena realizzazione dell'individuo. Una tale societ\u00e0 sarebbe stata costruita attorno all'economia del dono \"da ciascuno secondo le sue capacit\u00e0, a ciascuno secondo le sue necessit\u00e0.\" L'idea di dissoluzione dello Stato si sarebbe poi abbandonata, facendo coincidere le due fasi, soprattutto con l'evolversi della evoluzione storica.\nAnarchici e marxisti.\nSia secondo Bakunin che secondo Marx bisogna superare il sistema capitalistico ed abolire lo Stato in quanto sistema gerarchico, ma secondo Marx bisogna passare prima attraverso una fase di transizione chiamata \u201cdittatura del proletariato\u201d. Anarchismo e marxismo furono in origine ideologicamente molto vicini, ma l'anarchismo si distacc\u00f2 dal marxismo successivamente al socialismo reale (realizzato), in quanto esso era troppo lontano dalle loro idee libertarie. Tali idee sono condivise anche dai marxisti consiliaristi e luxemburghisti. \nQuando Proudhon pubblic\u00f2 un volume intitolato \"Filosofia della Miseria,\" il secondo rispose con il pamphlet \"Miseria della filosofia\". Lo scontro tra anarchici e marxisti divamp\u00f2 all'interno dell'Associazione internazionale dei lavoratori (Prima internazionale). Tra il 1871 e il 1872 Marx ed Engels riuscirono definitivamente a mettere gli anarchici in minoranza e a farli espellere dall'Internazionale. \nIl pi\u00f9 importante teorico anarchico del primo periodo \u00e8 sicuramente il russo Michail Bakunin, che espose la sua dottrina per lo pi\u00f9 in \"Stato e anarchia\". Per Bakunin libert\u00e0 e eguaglianza erano due obiettivi inscindibili. Lo Stato, con la sua divisione tra governati e governanti, tra chi possiede la cultura e chi esegue il lavoro fisico, era in s\u00e9 stesso un apparato repressivo e doveva essere dissolto senza il passaggio per una fase intermedia. \nBakunin individu\u00f2 gli equivoci e i possibili rischi della nozione di Marx di dittatura del proletariato. Secondo Bakunin il marxismo era l'ideologia di quella che chiamava \"\u00e9lite della classe dominata\", avviata a diventare classe dominante a sua volta e in particolare era l'ideologia degli intellettuali sradicati. La conquista del potere da parte dei marxisti, secondo Bakunin, avrebbe portato non alla libert\u00e0 ma a una dittatura tecnocratica. \nIl modello proposto da Bakunin era quello di una libera federazione di comuni, regioni e nazioni in cui i mezzi di produzione, collettivizzati, sarebbero stati direttamente nelle mani del popolo tramite un sistema di autogestione. \nIdee simili a quelle di Bakunin furono sviluppate da P\u00ebtr Kropotkin, suo connazionale, scienziato oltre che filosofo. Criticando il darwinismo sociale che fungeva da giustificazione alla competizione capitalistica e all'imperialismo, nel suo saggio \"Mutual Aid\" (1902) Kropotkin si propone di dimostrare come tra le specie animali prevalgano la cooperazione e l'armonia. Proprio cooperazione ed armonia, senza necessit\u00e0 di una stratificazione gerarchica, dovrebbero essere i principi dell'organizzazione sociale umana. Kropotkin prende ad esempio le \"poleis\" greche, i comuni medievali ed altre esperienze storiche come esempi di societ\u00e0 autogestite. L'etica non dovrebbe essere imposta dalle leggi dello Stato ma scaturire spontaneamente dalla comunit\u00e0. Come Bakunin, Kropotkin si augura la scomparsa dello Stato e l'instaurazione di un comunismo federalista, autogestito e decentrato. Il comunismo anarchico esacerber\u00e0 il distacco da quello di matrice marxista anche nel secolo XIX, con contrapposizioni violente anche durante la rivoluzione sovietica.\nIl modello proposto da Bakunin era quello di una libera federazione di comuni, regioni e nazioni in cui i mezzi di produzione, collettivizzati, sarebbero stati direttamente nelle mani del popolo tramite un sistema di autogestione.\nPopper e la falsificabilit\u00e0 delle teorie scientifiche.\nIl termine autoreferenzialmente definito scientifico dai suoi propugnatori, tale non \u00e8 all'analisi di alcuni storici e filosofi della scienza del secolo XX. \nPer l'epistemologo Karl Popper (1902 - 1994), autore nel 1934 della \"Logica della scoperta scientifica\", le teorie scientifiche, che non siano riproducibili in laboratorio, devono contenere in s\u00e9 la possibilit\u00e0 di renderle falsificabili: \"il criterio dello stato scientifico di una teoria \u00e8 la sua falsificabilit\u00e0, confutabilit\u00e0 o controllabilit\u00e0\". Cos\u00ec, la teoria della relativit\u00e0 di Albert Einstein - elaborata dal 1905 al 1915 - faceva predizioni che, se non confermate, avrebbero dimostrato l'erroneit\u00e0 della teoria; ma nell'eclisse avvenuta nel 1919 si pot\u00e9 misurare la curvatura della luce di una stella per effetto della gravitazione del Sole, curvatura prevista da Einstein; se l'osservazione avesse dato risultati diversi\u00a0\u2013 o persino se una qualsiasi futura osservazione dar\u00e0 risultati diversi\u00a0\u2013 la teoria di Einstein si sarebbe dimostrata falsa.\nGli attacchi di Popper allo storicismo, all'olismo e alla scientificit\u00e0 della psicoanalisi e del marxismo hanno indotto i teorici della Scuola di Francoforte a considerare che le scienze sociali e umane, come la psicoanalisi, la sociologia e l'economia su cui si fonda in parte il marxismo, hanno un loro rigore di metodo, per quanto caratterizzato da relativa incertezza rispetto alle scienze naturali. Anche in tali campi esistono criteri per stabilire cosa \u00e8 frutto di una seria analisi scientifica e cosa \u00e8 asserzione arbitraria. In quanto Karl Marx e Sigmund Freud utilizzarono metodi ritenuti rigorosi al loro tempo e cercarono di verificare empiricamente le loro teorie, in tanto i loro lavori possono essere considerati scientifici e suscettibili di errore e falsificazione.\nNella sua \"Miseria dello storicismo\", del 1944, Popper sostiene che il marxismo, non tanto quello di Marx, il cui pensiero era influenzato dalla dialettica hegeliana e dallo scientismo del positivismo imperante, quanto quello dei suoi epigoni, non abbia validit\u00e0 scientifica perch\u00e9 ipotizza, per induzione derivante dall'osservazione storica del tramonto delle societ\u00e0 succedutesi nel tempo - le societ\u00e0 tribali, schiavistiche e feudali - che anche il capitalismo subir\u00e0 la stessa sorte ma la verifica di quest'accadimento, che viene rimandato a un tempo indefinito, non \u00e8 verificabile e controllabile.\nSenza trascurare che ogni teoria scientifica contiene anche elementi confutabili, in realt\u00e0 Marx conduceva soprattutto un'analisi socio-politica del \u00abmodo capitalistico di produzione\u00bb dei suoi tempi che gli rivelava come quel sistema economico fosse destinato a tramontare."}
{"id": "136344", "revid": "599013", "url": "https://it.wikipedia.org/wiki?curid=136344", "title": "Misty May-Treanor", "text": "\u00c8 la figlia di Butch May, gi\u00e0 giocatore di pallavolo alle Olimpiadi di , ed \u00e8 cugina dell'ex tennista Taylor Dent. Dal novembre 2004 \u00e8 coniugata con il giocatore di baseball Matt Treanor; in seguito al matrimonio ha aggiunto il cognome del coniuge al proprio.\nBiografia.\nHa iniziato giocando a pallavolo, ed ha vinto la NCAA Division I con la California State University nel 1998, anno in cui \u00e8 stata anche insignita del titolo di migliore giocatrice (MOP). . Nello stesso anno per\u00f2 lascia la pallavolo per dedicarsi esclusivamente al beach volley.\nHa debuttato nel circuito professionistico internazionale il 2 novembre 1999 a Salvador, in Brasile, in coppia con Holly McPeak piazzandosi in 9\u00aa posizione. Il 4 luglio 2000 ha ottenuto la sua prima vittoria in una tappa del World tour a Chicago, negli Stati Uniti d'America, insieme alla McPeak. Nel massimo circuito FIVB ha trionfato per 37 volte, con due differenti partner e nel 2002 ha concluso la classifica finale in prima posizione.\nHa preso parte a quattro edizioni dei Giochi olimpici: a , in coppia con Holly McPeak si \u00e8 classificata al 5\u00ba posto, mentre ha conquistato la medaglia d'oro nelle successive tre edizioni di , e ; in tutte e tre le occasioni insieme a Kerri Walsh.\nHa altres\u00ec partecipato a cinque edizioni dei campionati mondiali, salendo sul podio in quattro occasioni: per tre volte ha vinto la medaglia d'oro (a Rio de Janeiro 2003, a Berlino 2005 ed a Gstaad 2007) ed una volta quella d'argento (a Roma 2011), sempre in coppia con Kerri Walsh.\nA causa di un infortunio che le ha causato la lacerazione del tendine di Achille, occorsole durante la partecipazione al reality \"Dancing With The Stars\", \u00e8 stata costretta a saltare interamente la stagione 2009. All'indomani della conquista del suo terzo oro olimpico si \u00e8 definitivamente ritirata dalle competizioni agonistiche."}
{"id": "136348", "revid": "1305772", "url": "https://it.wikipedia.org/wiki?curid=136348", "title": "Acl", "text": ""}
{"id": "136349", "revid": "767487", "url": "https://it.wikipedia.org/wiki?curid=136349", "title": "Il cielo \u00e8 blu sopra le nuvole", "text": "Il cielo \u00e8 blu sopra le nuvole \u00e8 il ventitreesimo disco dei Pooh, uscito nel 1992.\nIl disco.\n\u00c8 l'ultimo lavoro del gruppo ad essere stato distribuito in vinile prima dell'edizione a tiratura limitata a 33 giri di Beat ReGeneration (2008).\nIn questo album il gruppo sente il bisogno di raccontarsi, di condividere con il pubblico le emozioni pi\u00f9 private: \u00e8 ci\u00f2 che accade con i brani \"Stare senza di te\", che racconta della separazione di Red da Delia e la sua unione con Bea, e \"50 primavere\", canzone dedicata da Stefano alle nozze d'oro dei suoi genitori.\nL'album \u00e8 stato registrato per la parte musicale allo \"Studio Morning City\" di Milano (tecnico del suono: Renato Cantele) e per le voci allo \"Studio Morning Garden\" (tecnico del suono: Giamba Lizzori), ed \u00e8 stato mixato da Cantele allo \"Studio Morning City\".\nFormazione.\nAltri musicisti"}
{"id": "136350", "revid": "1318658", "url": "https://it.wikipedia.org/wiki?curid=136350", "title": "Gran Canaria", "text": "Gran Canaria \u00e8 una delle Isole Canarie, di origine vulcanica, terza isola per dimensione nella Macaronesia e seconda isola pi\u00f9 popolata dell'arcipelago, essendo la sua capitale, Las Palmas de Gran Canaria, la pi\u00f9 grande citt\u00e0 e area metropolitana delle Isole Canarie ed \u00e8 tra le dieci grandi aree metropolitane della Spagna (700 mila abitanti). Politicamente condivide lo \"status\" di capoluogo delle Isole Canarie con Santa Cruz de Tenerife in cui ha sede il parlamento locale, mentre a Las Palmas de Gran Canaria si trova la sede del governo spagnolo nelle Isole Canarie. Gran Canaria con una superficie di 1.560,1\u00a0km quadrati e un'altezza massima di 1956 metri con il Pico de las Nieves, \u00e8 la terza isola pi\u00f9 grande dell'arcipelago per estensione e altitudine.\nStoria.\nNell'antichit\u00e0, Gran Canaria era popolata dai \"Canarii\" nordafricani, una popolazione dei Guanci, che potrebbero essere arrivati gi\u00e0 nel 500 a.C. I Canarii chiamavano l'isola \"Tamar\u00e1n\" (\"terra dei coraggiosi\").\nNel periodo medievale, dopo oltre un secolo di incursioni e tentativi di conquista europei, l'isola fu conquistata il 29 aprile 1483 dalla Corona di Castiglia, sotto la regina Isabella I. La conquista riusc\u00ec dopo una campagna che dur\u00f2 cinque anni, e fu un passo importante verso l'espansione della Spagna unificata.\nLa capitale di Las Palmas de Gran Canaria fu fondata il 24 giugno 1478, con il nome di \"Real de Las Palmas\", da Juan Rej\u00f3n, capo dell'esercito castigliano invasore. Nel 1492, Cristoforo Colombo ancor\u00f2 nel porto di Las Palmas (e pass\u00f2 un po' di tempo sull'isola) durante il suo primo viaggio nelle Americhe. Las Palmas de Gran Canaria \u00e8, insieme a Santa Cruz de Tenerife, la capitale della comunit\u00e0 autonoma delle Isole Canarie.\nIl 29 giugno 2005 il 46% del territorio dell'isola di Gran Canaria (e pi\u00f9 di 100 ha della fascia costiera) \u00e8 stato dichiarato Riserva della biosfera da parte dell'UNESCO.\nL'isola \u00e8 divisa in 21 municipalit\u00e0 e ha una popolazione di 1.213.597 abitanti (anno 2018), 432.810 dei quali nella capitale Las Palmas de Gran Canaria. Las Palmas \u00e8 anche la capitale della provincia di Las Palmas, e anche la capitale della comunit\u00e0 autonoma delle Isole Canarie (ruolo condiviso con Santa Cruz de Tenerife).\nTurismo.\nQuesta isola tropicale \u00e8 chiamata \"continente in miniatura\" a causa della variet\u00e0 di climi e di panorami che \u00e8 possibile trovarvi. La maggior parte dei turisti soggiornano nel sud dell'isola che \u00e8 pi\u00f9 esposto al sole ed \u00e8 meno piovoso rispetto al nord. Nel sud dell'isola c'\u00e8 un grande parco naturalistico ed esotico, Palmitos Park, cos\u00ec come molti villaggi turistici. Le principali aree balneari cominciano da Pozo Izquierdo, nella parte centrorientale della costa meridionale, e proseguono nell'area di San Bartolom\u00e9 de Tirajana, che include le localit\u00e0 di San Agust\u00edn, Playa del Ingl\u00e9s, e Maspalomas e attrae il maggior numero di turisti. Le Dune di Maspalomas, costituite da sabbia del Sahara, si trovano contigue a Playa del Ingl\u00e9s. Un'altra attrattiva turistica \u00e8 il Faro di Maspalomas.\nPlaya del Ingl\u00e9s e Maspalomas sono destinazioni molto popolari per turisti attratti dal clima tropicale e provenienti da tutto il mondo, in particolar modo europei, soprattutto britannici, tedeschi, scandinavi e finlandesi. In esse vi sono molte discoteche, bar, ristoranti e attivit\u00e0 commerciali.\nPi\u00f9 a ovest, lungo la costa meridionale, vi \u00e8 il paese di pescatori di Arguinegu\u00edn nel municipio di Mog\u00e1n. Il mercato che si tiene il marted\u00ec \u00e8 il pi\u00f9 grande dell'isola.\nProseguendo a ovest lungo la costa meridionale s'incontrano delle piccole localit\u00e0 tra cui la comunit\u00e0 di Puerto Rico e di Puerto de Mog\u00e1n, un villaggio chiamato \"piccola Venezia\" per via dei suoi molti canali, facenti anch'essi parte del municipio di Mog\u00e1n.\nAll'interno della capitale, Las Palmas de Gran Canaria si trova la Playa de Las Canteras, prediletta dai surfisti. Las Palmas \u00e8 conosciuta anche per il suo Carnevale, evento turistico e sociale di grande portata.\nIl numero di visitatori annuali \u00e8 mediamente di 2,2 milioni, la maggior parte dei quali preferisce visitare la parte meridionale dell'isola. Una delle attrattive turistiche pi\u00f9 importanti in questa zona \u00e8 sicuramente lo sport del windsurf, che vede la localit\u00e0 di Pozo Izquierdo come tappa storica del campionato mondiale di windsurf organizzato dalla Professional Windsurfing Association.\nNatura.\nPrima della conquista spagnola, Gran Canaria era caratterizzata da una forte copertura boschiva. Ma dopo la conquista, l'isola ha subito un serio processo di deforestazione a seguito del continuo taglio degli alberi, della suddivisione dei terreni e dell'utilizzo intensivo del suolo. Ci\u00f2 ha fatto s\u00ec che la copertura forestale si sia ridotta a soli 56.000 ettari, rendendo l'isola la pi\u00f9 disboscata dell'arcipelago. Tuttavia, nel secolo XX \u00e8 iniziato un lavoro di rimboschimento dei crinali montuosi, recuperando un po' della massa forestale perduta. In conseguenza di questi interventi di riforestazione la maggior parte della sommit\u00e0 dell'isola \u00e8 attualmente coperto da vegetazione.\nSimboli naturali.\nI simboli naturali di Gran Canaria sono: il \"dogo canario\" (\"perro de presa canario\") e l\"'Euphorbia canariensis\" (\"card\u00f3n\").\nMonumenti storici.\nLa maggior parte dei monumenti che si possono ammirare a Gran Canaria risalgono al periodo successivo alla conquista delle Canarie, nonostante si siano preservati alcuni giacimenti e luoghi risalenti agli aborigeni isolani come la Cueva pintada a G\u00e1ldar e il Cenobio de Valer\u00f3n a Santa Mar\u00eda de Gu\u00eda de Gran Canaria. Monumenti importanti sono la Catedral de Santa Ana, che si trova a Las Palmas de Gran Canaria, la \"Iglesia de San Juan Bautista\" ad Arucas e la Bas\u00edlica de Nuestra Se\u00f1ora del Pino, patrona di Gran Canaria, che si trova a Teror.\nSempre a Las Palmas de Gran Canaria, nel quartiere storico di Vegueta, si trovano il Museo Canario, l'Ermita de San Antonio Abad e la Casa Museo di Cristoforo Colombo.\nComunicazioni.\nSull'isola si trova l'Aeroporto Internazionale Gran Canaria, ben collegato con la Spagna peninsulare e altre destinazioni. Las Palmas de Gran Canaria \u00e8 invece il principale porto dell'isola, con traghetti per Arrecife (su Lanzarote), Puerto del Rosario e Morro del Jable (su Fuerteventura) e Santa Cruz de Tenerife (su Tenerife). Esiste anche un collegamento tra Puerto de las Nieves nel municipio di Agaete e Santa Cruz de Tenerife.\nCome spostarsi.\nL'affitto di un'auto parte da circa 25-30\u20ac al giorno a seconda del modello, il costo del carburante \u00e8 ridotto grazie allo \"status\" di \"porto franco\".Sull'isola la principale superstrada \u00e8 la GC-1 che collega Las Palmas a Mog\u00e1n attraversando la costa, il resto delle strade sono considerate strade \"di montagna\".\nEsiste un servizio di autobus, o \"guagua\", che collega il nord al sud dell'isola in maniera piuttosto frequente. La stazione principale dei bus \u00e8 San Telmo nel centro di Las Palmas. Nella stazione si pu\u00f2 comprare un abbonamento (\"bono\") di 10 viaggi (per i tragitti cittadini con la linea gialla) o la \"tarjeta insular\" (biglietto insulare) di 15 euro con cui si pu\u00f2 viaggiare per la citt\u00e0 e per tutta l'isola con uno sconto sul prezzo del biglietto ordinario.\nIl taxi \u00e8 un'opzione comoda ma costosa. \u00c8 possibile prenotare in anticipo il servizio. Le tariffe sono disponibili sul sito di Gran Canaria Airport Transfers.\nSull'isola non esiste rete ferroviaria.\nCelebrazioni.\nLa festa principale dell'isola \u00e8 l'8 settembre in onore della Virgen del Pino in Teror (patrona dell'isola di Gran Canaria). Si evidenzia la tradizionale sagra (\"romeria\") del 7 settembre, con la partecipazione di tutti i comuni dell'isola e con una rappresentanza di ciascuna delle isole Canarie.\nIl Carnevale di Las Palmas de Gran Canaria \u00e8 considerato uno dei pi\u00f9 importanti in Spagna."}
{"id": "136351", "revid": "367445", "url": "https://it.wikipedia.org/wiki?curid=136351", "title": "Esercito romano", "text": "Lesercito romano fu l'insieme delle forze militari terrestri e di mare che servirono l'antica Roma nella serie di campagne militari che caratterizzarono la sua espansione, dall'epoca dei sette re, alla Repubblica romana e all'epoca imperiale fino al definitivo crollo.\nL'esercito era composto, a seconda dell'epoca storica, da varie componenti: le legioni di cittadini romani, gli alleati o le truppe ausiliarie, la flotta ravennate, di Miseno oltre a quelle fluviali e le guarnigioni di Roma (guardia pretoriana, coorti urbane e corpo dei vigili). Nel corso di una lunghissima storia, che ne ha fatto \u00abl'istituzione militare pi\u00f9 efficace e pi\u00f9 longeva che si conosca nella storia umana\u00bb, l'esercito romano ha conosciuto una continua evoluzione strutturale che, nel tempo, ne ha profondamente modificato l'organizzazione militare e la stessa costituzione.\nAll'interno dei massimi livelli di entrambe le branche, le trasformazioni strutturali occorsero sia in conseguenza di effettive riforme militari, sia per l'emergere di naturali evoluzioni strutturali. L'esercito romano sub\u00ec notevoli incrementi nel corso della sua storia, almeno fino a quando Roma riusc\u00ec ad occupare l'intero bacino del Mediterraneo. Da un esercito composto da soli 3.300 armati ai tempi del primo re Romolo, raggiunse ai tempi dell'Impero romano la sua massima dimensione, superando le unit\u00e0 ed era composto da legioni.\nPrincipali fasi evolutive.\nIl percorso evolutivo della struttura della milizia romana \u00e8 schematizzabile in quattro distinte fasi:\nEpoca monarchica (753 - 509 a.C.).\nSecondo quanto riferito da Tito Livio e Dionigi di Alicarnasso, storiografi di Roma che scrissero in un'et\u00e0 molto pi\u00f9 tarda, la pi\u00f9 antica forma di esercito esisteva a Roma nell'VIII secolo a.C. A quell'epoca, la stessa Roma non era probabilmente nient'altro che uno stanziamento collinare fortificato, o poco pi\u00f9, con un esercito di entit\u00e0 relativamente modesta, il cui campo d'azione, limitato su piccola scala, consisteva \"prevalentemente nell'esecuzione di incursioni e furti di bestiame con battaglie occasionali pi\u00f9 simili a scaramucce\". Lo storico Theodor Mommsen si riferiva a questo esercito con l'attributo di \"curiato\", un epiteto che faceva riferimento alla presunta strutturazione dell'esercito secondo le suddivisioni delle \"curiae\", le tre originarie trib\u00f9 della fondazione di Roma: i \"Ramnes\", i \"Tities\", e \"Luceres\".\nPeriodo della fondazione di Roma: assetto tribale (753-578 a.C.).\nNon si conosce con esattezza la struttura dell'esercito in questa fase: Mommsen riteneva che a quel tempo l'organizzazione militare di Roma fosse regolamentata delle \"Leggi dell'[apocrifo] Re [V]Italus\" ma, in generale, il contenuto di queste leggi \u00e8 a noi totalmente sconosciuto, nonostante Aristotele vi faccia riferimento come ancora parzialmente in vigore, ai suoi tempi, presso alcune popolazioni dell'Italia.\nSecondo la tradizione fu Romolo a creare, sull'esempio della falange greca, la legione romana. Egli inizi\u00f2 a dividere la popolazione che era adatta alle armi, in contingenti militari. Ogni contingente militare era formato da fanti e 300 cavalieri, scelti tra la popolazione, e che chiam\u00f2 legione (latino: \"legio\"), una tradizione di cui gli studiosi riconoscono l'evidente carattere di arbitrariet\u00e0. I fanti (\"pedites\") e 300 cavalieri (\"equites\") erano arruolati dalle tre trib\u00f9 che formavano la primitiva popolazione di Roma: i \"Tities\", i \"Ramnes\" ed i \"Luceres\". In epoca regia era formata da cittadini compresi tra i 17 ed i 46 anni, in grado di potersi permettere il costo dell'armamento.\nLa legione si disponeva su tre file, nella tipica formazione a falange, con la cavalleria ai lati. Ogni fila di armati era comandata da un \"tribunus militum\", mentre gli squadroni di cavalleria erano alle dipendenze di un \"tribunus celerum\", mentre il \"Rex\" assumeva il comando dell'intero esercito e a cui spettava, inoltre, il compito di scioglierlo al termine della campagna dell'anno.\nMommsen usa argomenti filologici e riferimenti a Livio e altri autori per suggerire che la gran massa dei fanti consisteva probabilmente di \"pilumni\" (lanciatori di pilum), con un numero pi\u00f9 piccolo a servire forse come \"arquites\" (arcieri). La cavalleria era di molto inferiore in numero e consisteva probabilmente unicamente dei cittadini pi\u00f9 ricchi della citt\u00e0. L'esercito conteneva forse anche le prime forme di carri, a cui sembra alludere il riferimento al termine \"flexuntes\" (o \"flexuntae\": \"carrettai, costruttori di carri\") usato a volte per riferirsi alla cavalleria romana.\nOra sulla base dei recenti ritrovamenti archeologici si \u00e8 potuto notare che il primo esercito romano, quello di epoca romulea, era costituito da fanti che avevano preso il modo di combattere e l'armamento dalla civilt\u00e0 villanoviana della vicina Etruria. I guerrieri combattevano prevalentemente a piedi con lance, giavellotti, spade (con lame normalmente in bronzo, ed in rari casi in ferro, della lunghezza variabile tra i 33 ed i 56\u00a0cm), pugnali (con lame di lunghezza compresa tra i 25 ed i 41\u00a0cm) e asce, mentre solo i pi\u00f9 ricchi potevano permettersi un'armatura composta da elmo e corazza, gli altri una piccola protezione rettangolare sul petto, davanti al cuore, delle dimensioni di circa 15 x 22\u00a0cm. Gli scudi avevano dimensioni variabili (comprese tra i 50 ed i 97\u00a0cm) e di forma prevalentemente rotonda (i cosiddetti \"clipeus\", abbandonati secondo Tito Livio attorno alla fine del V secolo a.C.) atti ad una miglior maneggevolezza. Plutarco racconta, inoltre, che una volta uniti tra loro, Romani e Sabini, Romolo introdusse gli scudi di tipo sabino, abbandonando il precedente di tipo argivo e modificando le precedenti armature.\nSi dice per\u00f2 che Romolo, quando la citt\u00e0 di Roma si ingrand\u00ec e si unirono i Sabini, abbia deciso di raddoppiare le sue truppe in: 6000 fanti e 600 cavalieri. E da ultimo sembra che Romolo costitu\u00ec una guardia personale di trecento cavalieri chiamata \"Celeres\" (eliminata poi da Numa Pompilio), similmente a quanto fece oltre settecento anni pi\u00f9 tardi Augusto con la creazione della guardia pretoriana a difesa del \"Princeps\". E sempre Romolo sembra fu il primo ad aver distribuito personalmente ai soldati la terra conquistata in guerra.\nSecondo Pietro De Francisci i primi eserciti erano formati dalle \"gentes\", unitamente ai rispettivi \"clientes\". E ipotizza che non sia del tutto improbabile che queste \"gentes\" abbiano potuto condurre specifiche spedizioni in modo del tutto autonomo come accadde alla \"gens Fabia\" nella battaglia del Cremera. Solo in seguito queste bande armate potrebbero essere state inquadrate nelle \"tribus\" e poi nelle \"curiae\".\nI re etruschi e l'assetto su base censuaria (dal 578\u00a0a.C.).\nDall'inizio del VII secolo a.C., dominava sulla regione la civilt\u00e0 etrusca dell'Et\u00e0 del ferro Come molti altri popoli della regione, i Romani si scontrarono con gli Etruschi. Intorno alla fine del secolo, i Romani avevano perso la loro lotta per l'indipendenza, e gli Etruschi, conquistata Roma, stabilirono sulla citt\u00e0 una dittatura militare, o un regno. Con l'inizio di questa fase, anche l'organizzazione dell'esercito sub\u00ec una trasformazione strutturale.\nSebbene molte fonti della storiografia romana, compreso Livio e Polibio si diffondano estesamente sull'esercito romano in quel periodo dell'Et\u00e0 Regia che fece seguito alla presa di potere degli Etruschi, si tratta pur sempre di fonti tarde, mentre manca qualsiasi resoconto dell'epoca. Polibio, per esempio, scrive qualcosa come 300 anni dopo gli eventi in questione, e Livio circa 500 anni dopo. Inoltre, qualunque resoconto avessero tenuto i Romani all'epoca, sarebbe andato distrutto quando la citt\u00e0 fosse stata in seguito saccheggiata. Le fonti relative a questo periodo della storia militare romana non possono pertanto essere considerate affidabili al pari di quelle disponibili per epoche successive, come, ad esempio, a partire dalla prima guerra punica.\nSecondo le narrazioni sopravvissute, furono tre i re di Roma durante l'occupazione etrusca: Tarquinio Prisco, Servio Tullio, e Tarquinio il Superbo. In questo periodo, l'esercito di Roma conobbe una riforma: dall'originario assetto tribale, precedentemente descritto, a un assetto \"centuriale\", con suddivisioni fondate su classi socio-economiche, anzich\u00e9 tribali. Questa riforma \u00e8 tradizionalmente attribuita a Servio Tullio, il secondo dei re etruschi di Roma, che, secondo tradizione, aveva gi\u00e0 portato a termine il primo censimento per tutti i cittadini. Livio ci informa che Tullio riform\u00f2 l'esercito trasponendovi la struttura originariamente concepita per la vita civile, quale risultato del censimento A qualsiasi livello, il servizio militare, a quell'epoca, era considerato un dovere civico e un modo per ottenere un avanzamento di status all'interno della societ\u00e0.\nTuttavia non si pu\u00f2 affermare che le classi sociali di Roma fossero create dal censimento, piuttosto furono da esso enucleate. Sarebbe quindi pi\u00f9 corretto dire che la struttura dell'esercito veniva leggermente affinata, piuttosto che radicalmente riformata. Prima di queste riforme, la fanteria era divisa nella \"classis\" dei cittadini ricchi e nella \"infra classem\" dei cittadini pi\u00f9 poveri. I secondi erano esclusi dalla linea regolare di battaglia, in considerazione della qualit\u00e0 scadente del loro armamento Nel corso della riforma, questa grossolana divisione binaria tra cittadini pi\u00f9 poveri e cittadini pi\u00f9 ricchi fu ulteriormente affinata su pi\u00f9 stratificazioni.\nRiforma \"equestre\" di Tarquinio Prisco.\nLa riforma di Tarquinio Prisco, quinto re di Roma, riguard\u00f2 la sola classe dei cavalieri, aumentandone gli effettivi. Egli decise di raddoppiare il numero delle centurie o comunque aumentarne i loro effettivi (fino ad allora in numero di tre), e di aggiungerne altre a cui diede un nome differente. Queste ultime furono chiamate \"posteriores\" o \"sex suffragia\", portando cos\u00ec il totale dei cavalieri a 600. Questa riforma per il De Francisci potrebbe essere stata apportata da Tarquinio Prisco o dal successore Servio Tullio.\nRiorganizzazione di Servio Tullio.\nSecondo la tradizione, fu Servio Tullio a compiere una prima riforma timocratica dei cittadini romani atti a prestare il servizio militare (obbligati ad armarsi a proprie spese e perci\u00f2 chiamati \"adsidui\"), suddividendoli in cinque classi (sei comprendendo quella dei \"proletarii\") sulla base del censo, a loro volta ordinati in ulteriori quattro categorie: i \"seniores\" (maggiori di 46 anni: \"anziani\") e gli \"iuniores\" (tra 17 e 46 anni: \"giovani\"), ovvero coloro che rientravano nelle liste degli abili a combattere; i \"pueri\" (di et\u00e0 inferiore ai 17 anni: i \"fanciulli\") e gli \"infantes\" (di et\u00e0 inferiore agli 8 anni: i \"bambini\") non ancora in et\u00e0 per prestare il servizio militare. In questo nuovo sistema la prima classe, la pi\u00f9 facoltosa, poteva permettersi l'equipaggiamento completo da legionario, mentre quelle inferiori avevano armamenti via via pi\u00f9 leggeri, e dove le prime tre costituivano la fanteria pesante e le ultime due quella leggera:\nDopo aver cos\u00ec organizzato la fanteria, Servio Tullio pass\u00f2 alla cavalleria, dove reclut\u00f2 altre 12 centurie di \"equites\" dal fiore dell'aristocrazia cittadina, alle 6 gi\u00e0 presenti, formate da Tarquinio Prisco e riconducibili ai \"sex suffragia\": in totale 18 centurie. Secondo il De Francisci, la cavalleria venne organizzata non pi\u00f9 in \"centuriae\", ma in \"turmae\".\nIn sostanza l'esercito serviano contava cavalieri e fanti potenzialmente atti alle armi (suddivisi in 5 classi ed in 170 centurie) oltre ad alcune unit\u00e0 speciali per un totale di 193 centurie. Si trattava di 2 compagini legionarie, una utilizzata per difendere la citt\u00e0 e l'altra per compiere campagne militari esterne. Qui di seguito una tabella riassuntiva:\nEpoca repubblicana (509 - 27 a.C.).\nAnche dopo la caduta della monarchia, la componente principale dell'esercito romano rimase la legione, e solo ai cittadini romani era consentito arruolarsi, dovendo essi stessi provvedere personalmente al loro equipaggiamento, come nella tradizione degli opliti greci.\nPrimo esercito repubblicano (V secolo a.C.).\nIn coincidenza con il passaggio alla forma di governo repubblicano, l'esercito fu diviso in due legioni, ognuna al comando di un console, e solo in caso di estremo pericolo le due legioni venivano unificate e veniva eletto un solo capo, in carica sei mesi, detto \"dictator\". Il contingente della legione era composto da soli cittadini romani e schierato su tre file: \"hastati\", \"principes\" e \"triarii\", disposti per ordine di et\u00e0 (in prima fila gli \"hastati\", pi\u00f9 giovani, quindi \"principes\" e \"triarii\").\nIstituzione dello stipendio per i soldati (407 a.C. circa).\nNel corso del 407 a.C., quando l'esercito romano fu diviso in tre parti e mandato a saccheggiare il territorio dei nemici sotto il comando di tre dei quattro tribuni militari (Lucio Valerio Potito si diresse su \"Antium\", Gneo Cornelio Cosso si su Ecetra e Gneo Fabio Ambusto attacc\u00f2 e conquist\u00f2 \"Anxur\" lasciando la preda ai soldati di tutti e tre gli eserciti), fu istituito lo stipendio per i soldati, forse su indicazione dello stesso Furio Camillo. Ecco cosa racconta Tito Livio:\nOvvie le conseguenze: ringraziamenti dei plebei, polemiche dei tribuni che vedevano spuntate alcune delle loro armi, proteste di chi doveva pagare. Il vantaggio immediato fu che venne approvata una legge che dichiarava guerra a Veio e i nuovi tribuni con potest\u00e0 militare vi condussero un esercito in massima parte formato da volontari. E forse sempre in questa circostanza la legione potrebbe aver assunto la formazione manipolare.\nSi tramanda che l'organico dell'esercito sia passato da a unit\u00e0 nel V secolo a.C., e quindi da a effettivi dopo il 400 a.C. Quest'ultimo organico di uomini fu poi diviso in 60 \"centurie\" di 100 uomini ciascuna.\nLa leva del 403\u00a0a.C. fu la prima a essere richiesta per una campagna che durasse pi\u00f9 di una sola stagione e da questo momento in poi tale pratica divenne gradualmente pi\u00f9 comune, se non proprio abituale.\nPrima guerra sannitica e guerra latina (343-338 a.C.).\nSecondo Tito Livio, attorno alla met\u00e0 del IV secolo a.C., durante la guerra latina, le legioni erano composte da fanti e 300 cavalieri. Era utilizzata all'interno della legione, la formazione manipolare (dal latino \"manipulus\"). La legione a sua volta era divisa in tre differenti schiere:\nNella prima fase della repubblica romana l'esercito continu\u00f2 a evolvere e, sebbene tra i romani vi fosse la tendenza ad attribuire tali cambiamenti a grandi riformatori, \u00e8 pi\u00f9 probabile che i cambiamenti fossero il prodotto si una lenta evoluzione piuttosto che di singole e deliberate politiche di riforma. La formazione manipolare fu probabilmente copiata dai nemici Sanniti, a sud di Roma, forse quale conseguenza della sconfitta romana nella Seconda guerra sannitica. Non a caso Polibio scrive dei Romani:\nDalla prima alla seconda guerra punica (264-219 a.C.).\nL'organizzazione interna dell'esercito romano descritta da Polibio nel suo VI libro delle \"Storie\", \u00e8 da datarsi al principio della seconda guerra punica (218-202 a.C.). Non possiamo escludere, per\u00f2, che tale riorganizzazione (rispetto a quella proposta da Tito Livio nel paragrafo precedente), non possa appartenere ad un'epoca antecedente e databile addirittura alla stessa guerra latina (340-338 a.C.), o alla terza guerra sannitica (298-290 a.C.) oppure alla guerra condotta contro Pirro e parte della Magna Grecia (280-272 a.C.).\nA differenza delle successive formazioni legionarie, composte esclusivamente di fanteria pesante, le legioni della prima e media et\u00e0 repubblicana consistevano di fanteria sia leggera che pesante. Il termine \"esercito manipolare\", cio\u00e8 un esercito basato su unit\u00e0 chiamate manipoli (lat. \"manipulus\" singolare, \"manipuli\" plurale, da \"manus\", ovvero \"mano\"), \u00e8 pertanto utilizzato in contrapposizione con il successivo \"esercito legionario\" tardo repubblicano e alto imperiale, che era incentrato invece su un sistema di unit\u00e0 chiamate coorti. L'esercito manipolare si basava in parte sul sistema di classi sociali e in parte sull'et\u00e0 e sull'esperienza militare, e rappresentava quindi un compromesso teorico tra il precedente modello basato interamente sulle classi e gli eserciti degli anni che ne erano indipendenti. In pratica, poteva succedere che perfino gli schiavi erano spinti ad arruolarsi nell'esercito repubblicano in caso di necessit\u00e0. Normalmente si arruolava una legione all'anno, ma nel 366\u00a0a.C. successe per la prima volta che due legioni fossero arruolate in uno stesso anno.\nL'esercito manipolare deve il suo nome alle modalit\u00e0 tattiche con cui la sua fanteria pesante era dispiegata in battaglia. I \"manipoli\" erano unit\u00e0 di 120 uomini, tutti provenienti da una medesima classe di fanteria. I manipoli erano piccoli abbastanza da permettere, sul campo di battaglia, movimenti tattici di singole unit\u00e0 di fanteria, nel contesto del pi\u00f9 grande esercito. I manipoli, tipicamente, erano dispiegati in tre ranghi separati (lat.: \"triplex acies\"), basati sui tre tipi di fanteria pesante degli \"hastati\", dei \"principes\" e dei \"triarii\".\nI tribuni militari eletti annualmente, erano 24 (quattordici dei quali con cinque anni di servizio e dieci con dieci anni di servizio), sei per ciascuna delle 4 legioni arruolate e disposte lungo i fronti settentrionali, meridionali e a difesa dell'Urbe. L'arruolamento delle 4 legioni avveniva con l'estrazione a sorte delle trib\u00f9 tra i 24 tribuni militari, e quella che era stata via via sorteggiata era chiamata dal singolo tribuno.\nI cittadini romani erano, inoltre, obbligati a prestare servizio militare, entro il quarantaseiesimo anno di et\u00e0, per almeno 10 anni per i cavalieri e 16 anni per i fanti (o anche 20 in caso di pericolo straordinario). Sono esclusi dal servizio militare legionario coloro che avevano un censo inferiore alle 400 dracme (paragonabili a assi secondo il Gabba), anche se vengono impiegati nel servizio navale.\nIl \"cursus honorum\" prevedeva che nessuno potesse intraprendere la carriera politica senza aver prestato almeno 10 anni di servizio militare.\nOgni legione era formata da fanti (portati fino a , in caso di massimo pericolo) e da 300 cavalieri. Le unit\u00e0 alleate di \"socii\" (ovvero le \"Alae\", poich\u00e9 erano poste alle \"ali\" dello schieramento) erano costituite, invece di un numero pari di fanti, ma superiori di tre volte nei cavalieri (900 per unit\u00e0). I fanti erano poi suddivisi in quattro differenti categorie, sulla base della classe sociale/equipaggiamento ed et\u00e0:\nLe tre classi di unit\u00e0 tattiche conservavano forse qualche vago parallelo con le divisioni sociali della societ\u00e0 romana, ma almeno ufficialmente le tre linee erano basate sull'et\u00e0 e l'esperienza piuttosto che sulle classi sociali. Gli uomini giovani e inesperti servivano tra gli \"hastati\", gli uomini pi\u00f9 anziani e con qualche esperienza militare erano impiegati come \"principes\", mentre le truppe dei veterani, di et\u00e0 avanzata e con esperienza, rifornivano i \"triarii\".\nCreazione di una flotta stabile.\nSi era infine creata, con la prima guerra punica, la necessit\u00e0 di creare una piccola flotta, sebbene avesse gi\u00e0 operato, in modo estremamente limitato, dopo la seconda guerra sannitica. \u00c8 proprio durante questo periodo che la flotta romana fu riformata, espandendola da piccolo strumento destinato primariamente al pattugliamento fluviale e costiero, fino a farla divenire una unit\u00e0 pienamente marittima. Dopo un periodo di frenetica costruzione, la flotta crebbe enormemente di taglia fino a 400 navi, sul modello cartaginese. Una volta completata, poteva ospitare fino a tra marinai e truppe imbarcate per la battaglia. La flotta, da allora in poi, diminu\u00ec in grandezza, in parte perch\u00e9 un Mediterraneo pacificato sotto il dominio romano non richiedeva una grande sorveglianza navale, in parte perch\u00e9 i Romani, in questo periodo, scelsero di far affidamento su navi fornite dalle polis greche, la cui popolazione vantava una superiore esperienza marinara.\nDalla seconda guerra punica a Mario (218-107 a.C.).\nLa grande capacit\u00e0 tattica di Annibale aveva messo in crisi l'esercito romano. Le sue manovre imprevedibili, repentine, affidate alle ali di cavalleria cartaginese e numidica, avevano distrutto numerosi eserciti romani accorrenti, anche se superiori nel numero dei loro componenti, come era avvenuto soprattutto nella battaglia di Canne. Le esigenze straordinarie poste dal nuovo nemico punico, in aggiunta a una penuria di mano d'opera militare, misero in evidenza la debolezza tattica della legione manipolare, almeno nel breve termine Nel 217\u00a0a.C., Roma fu costretta a soprassedere al consolidato principio secondo cui i suoi soldati dovevano essere sia cittadini che possidenti, cos\u00ec che anche gli schiavi furono forzati al servizio in marina\nScipione l'Africano, inviato nel 209-208 a.C. in Spagna Tarraconense per affrontare le armate cartaginesi, reput\u00f2 necessario cominciare ad apportate delle modifiche tattiche tali da permettergli una maggiore adattabilit\u00e0 in ogni situazione di battaglia. Per questi motivi egli introdusse per primo la coorte, elemento intermedio tra l'intera legione ed il manipolo. Egli andava cos\u00ec riunendo i tre manipoli di \"hastati\", \"principes\" e \"triarii\" per dare loro maggiore profondit\u00e0, attribuendo a loro lo stesso ordine.\nSi veniva cos\u00ec a creare un reparto pi\u00f9 solido ed omogeneo, con gli uomini della prima fila che tornavano a dotarsi di lunghe lance da urto. Ora era importante addestrare le truppe in modo che non vi fossero problemi nel passare all'occorrenza da una disposizione di tipo manipolare ad una coortale e viceversa.\nAl termine della seconda guerra punica vi fu una nuova riduzione del censo minimo richiesto per passare dalla condizione di \"proletarii\" (o \"capite censi\") ad \"adsidui\", ovvero per prestare il servizio militare all'interno delle cinque classi, come aveva stabilito nel VI secolo a.C., Servio Tullio. Si era, infatti, passati nel corso di tre secoli da un censo minimo di assi ai degli anni 214-212 a.C. (pari alle 400 dracme argentee di Polibio alla fine del III secolo a.C.) fino ai 1.500 assi riportati da Cicerone e databili agli anni 133-123 a.C., a testimonianza di una lenta e graduale proletarizzazione dell'esercito romano, alla continua ricerca di armati, in funzione delle nuove conquiste nel Mediterraneo. A questo punto, quindi, \u00e8 chiaro che molti dei \"proletari\" ex nullatenenti erano stati nominalmente ammessi tra gli \"adsidui\".\nDurante il II secolo\u00a0a.C., il territorio romano conobbe un generale declino demografico, in parte dovuto alle enormi perdite umane subite nel corso di varie guerre. Questo si accompagn\u00f2 a forti tensioni sociali e al pi\u00f9 grave collasso delle classi medie nelle classi censuarie inferiori o nel proletariato. Quale conseguenza, sia la societ\u00e0 romana, sia il suo esercito, divennero sempre pi\u00f9 proletarizzate. Roma fu costretta ad armare i propri soldati a spese dello stato, dal momento che molti di quelli che componevano le sue classi inferiori erano di fatto \"proletari\" impoveriti, troppo poveri per permettersi un proprio equipaggiamento.\nLa distinzione tra i tipi di fanteria pesante degli \"hastati\", dei \"principes\" e dei \"triarii\", inizi\u00f2 a diventare pi\u00f9 sfocata, forse perch\u00e9 era lo stato ad assumersi ora l'onere di fornire un equipaggiamento standard a tutti, tranne che alla prima classe di truppe, l'unica in grado di permettersi autonomamente un equipaggiamento. Al tempo di Polibio, i \"triarii\" o i loro successori rappresentavano un tipo distinto di fanteria pesante armati con un unico tipo di corazza, mentre gli \"hastati\" e i \"principes\" erano divenuti ormai indistinguibili.\nIn aggiunta, la carente disponibilit\u00e0 di manodopera militare appesant\u00ec il fardello sulle spalle degli alleati (\"socii\"), a cui toccava procurare le truppe ausiliarie. Quando, in questo periodo, alcuni alleati non erano in grado di fornire il tipo di forze richiesto, i Romani non furono contrari ad assoldare mercenari per farli combattere al fianco delle legioni.\nRiforma di Gaio Mario (107-104 a.C.).\nVerso la fine del II secolo a.C. Roma si era trovata coinvolta in una guerra in Numidia dove, per la mancanza di attrattiva di qualsiasi genere, era quasi impossibile reperire nuove reclute. Da questa premessa il console di quell'anno, Gaio Mario, decise di aprire le legioni a chiunque, che fosse o meno possidente, come ci racconta Sallustio:\nIn un processo noto come 'riforma mariana', il console romano Gaio Mario port\u00f2 avanti un programma di riforme dell'esercito romano Nel 107-104\u00a0a.C., tutti i cittadini potevano accedere all'arruolamento, indipendentemente dal benessere e dalla classe sociale. Questa mossa formalizzava e concludeva un processo, sviluppatosi per secoli, di graduale rimozione dei requisiti patrimoniali per l'accesso al servizio militare. La distinzione tra \"hastati\", \"principes\" e \"triarii\", che gi\u00e0 era andata assottigliandosi, era ufficialmente rimossa, e fu creata quella che, nell'immaginario popolare, \u00e8 la fanteria legionaria, che formava una forza omogenea di fanteria pesante. I suoi componenti erano reclutati da stirpi di cittadini; a questa epoca, la cittadinanza romana o latina era stata territorialmente estesa ben al di fuori dell'Italia antica e della gallia cisalpina La fanteria leggera di cittadini, come i \"velites\" e gli \"equites\", furono sostituite dalle \"auxilia\", le truppe ausiliarie dell'esercito romano che potevano consistere anche di mercenari stranieri A causa della concentrazione delle legioni di cittadini in una forza di fanteria pesante le armate romane dipendevano dall'affiancamento di cavalleria ausiliaria di supporto. Per necessit\u00e0 tattica, le legioni erano quasi sempre accompagnate da un numero eguale o superiore di truppe ausiliarie pi\u00f9 leggere, che erano reclutate fra i non cittadini dei territori sottomessi all'Impero. Un'eccezione conosciuta, durante questo periodo, di legioni formate da province senza cittadinanza, fu la legione arruolata nella provincia di Galazia.\nIl servizio attivo permanente subiva cos\u00ec un importante cambiamento nel 107 a.C. La Repubblica romana fu costretta ad assumersi l'onere di equipaggiare e rifornire le truppe legionarie, permettendo a tutti, compresi i nullatenenti, di arruolarsi. L'et\u00e0 minima per i volontari (non pi\u00f9 costretti a prestare il servizio di leva) era ora stabilita a 17 anni, quella massima a 46. Il servizio durava invece fino ad un massimo di 16 anni. Si trattava della prima forma di un esercito di professionisti dove era abolita la coscrizione per censo, mentre i soldati veterani, che dall'esercito traevano quotidiano sostentamento (vitto e alloggio, oltre all'equipaggiamento), ottennero una pensione sotto forma di assegnazioni di terre nelle colonie e, pi\u00f9 tardi, anche della cittadinanza romana. A loro Mario e poi i successivi comandanti concedevano anche di dividere il bottino razziato nel corso delle campagne militari.\nL'organizzazione interna subiva inoltre un cambiamento fondamentale: il manipolo perse ogni funzione tattica in battaglia e fu sostituito in modo permanente dalle coorti (sull'esempio di ci\u00f2 che era gi\u00e0 stato anticipato da Scipione l'Africano un secolo prima), organizzate in numero di 10 per legione e numerate da I a X. Ogni coorte era formata da tre manipoli oppure da sei centurie, composte a loro volta da un centurione, un \"optio\", un \"signifer\", un \"cornicen\" (che si alternava con un \"tubicen\" nello stesso manipolo, ma dell'altra centuria) e 60 legionari, per un totale di 64 armati a centuria, ovvero 384 a coorte. La legione contava cos\u00ec 3.840 fanti. Furono poi eliminate le divisioni precedenti tra \"Hastati\", \"Principes\" e \"Triarii\", ora tutti equipaggiati con il \"pilum\" (non pi\u00f9 l\"hasta\", che fino ad allora era in dotazione ai \"Triarii\"). Era, inoltre, abolita sia la cavalleria legionaria, sia i \"velites\" (ovvero la fanteria leggera), che furono per\u00f2 sostituiti con speciali corpi di truppe ausiliarie o alleate, a supporto e complemento della nuova unit\u00e0 legionaria.\nDurante il consolato del 104 a.C. introdusse, infine, la possibilit\u00e0 per ogni legione di distinguersi dalle altre, assumendo un simbolo proprio (il toro, il cinghiale, il leone, ecc.), per creare maggior attaccamento all'unit\u00e0 di appartenenza e spirito di gruppo, in modo da combattere sia per la paga sia per la patria. ]. I soldati venivano, infine, sottoposti ad un addestramento che mai in precedenza si era visto. Venivano addestrati a sopportare senza lamentarsi le fatiche delle lunghe marce di avvicinamento, ad allestire accampamenti e alla costruzione di macchine da guerra, tanto da meritarsi il soprannome di \"muli di Mario\".\nEpoca imperiale (27 a.C. - 476 d.C.).\nAlto Impero romano (31 a.C.-284).\nGrande riforma augustea.\nAd Augusto, primo imperatore romano, si deve la pi\u00f9 importante riforma delle forze armate di terra (con l'introduzione di milizie specializzate per la difesa e la sicurezza dell'Urbe, come le coorti urbane, i \"vigiles\" e la guardia pretoriana) e di mare (con la formazione di nuove flotte in Italia e nelle provincie) dell'intera storia romana. Cre\u00f2 un esercito permanente di volontari, disposti a servire inizialmente per sedici anni (i legionari), e poi per vent'anni (dal 6); gli auxilia provinciali furono invece tratti da volontari non-cittadini, desiderosi di diventare cittadini romani al termine di una ferma militare della durata di 20-25 anni.\nIstitu\u00ec un \"cursus honorum\" anche per coloro che aspiravano a ricoprire i pi\u00f9 alti incarichi nella gerarchia dell'esercito (ordine senatorio ed equestre), con l'introduzione di generali professionisti, non pi\u00f9 comandanti inesperti mandati allo sbaraglio nelle province di confine.\nRiordin\u00f2 l'intero sistema di difese dei confini imperiali, acquartierando in modo permanente legioni e \"auxilia\" in fortezze e forti lungo il \"limes\". Port\u00f2 ordine nell'amministrazione finanziaria dello Stato romano, attribuendo un salario e una gratifica di congedo a tutti i soldati dell'esercito imperiale (sia ai legionari che agli ausiliari) con la creazione di un \"aerarium militare\".\nDelle legioni sopravvissute alla guerra civile, 28 rimasero dopo Azio, e 25 dopo la disfatta di Teutoburgo, oltre ad un numero crescente di \"auxilia\". In totale vi erano circa 340\u00a0000 uomini, di cui 140\u00a0000 servivano nelle legioni. Furono formate anche le coorti pretoriane e urbane (di Roma, Cartagine, Lione e d'Italia) e dei Vigili di Roma; la flotta imperiale divisa in squadre a Ravenna, Miseno e Forum Iulii, e quelle provinciali di Siria e Egitto, e le flottiglie fluviali su Reno, Danubio e Sava.\nCrisi del III secolo.\nRiforma di Gallieno.\nResosi conto dell'impossibilit\u00e0 di proteggere contemporaneamente tutte le province dell'impero con una statica linea di uomini posizionati a ridosso della frontiera, Gallieno svilupp\u00f2 una pratica che era iniziata verso la fine del II secolo sotto Settimio Severo (con il posizionamento di una legione, la legio II Parthica, a pochi chilometri da Roma), ovvero posizionando una riserva strategica di soldati ben addestrati pronti ad intervenire, dove serviva nel minor tempo possibile (contingenti di cavalleria a \"Mediolanum\", \"Sirmio\", \"Poetovio\" e \"Lychnidos\").\nIn accordo con queste considerazioni, Gallieno attorno agli anni 264-268, o forse poco prima, costitu\u00ec questa riserva strategica centrale (che sar\u00e0 alla base della futura riforma dell'esercito di Diocleziano), formata prevalentemente da unit\u00e0 di cavalleria pesante dotate di armatura (i cosiddetti \"promoti\", tra cui spiccavano gli \"equites Dalmatae\", gli \"equites Mauri et Osroeni\"), poich\u00e9 queste percorrevano distanze maggiori in minor tempo della fanteria legionaria o ausiliaria. Ed ogni volta che i barbari sfondavano il \"limes romano\" e s'inoltravano nelle province interne, la \"riserva strategica\" poteva cos\u00ec intervenire con forza dirompente. La base principale scelta da Gallieno per la nuova armata fu posta a Milano, punto strategico equidistante da Roma e dalle vicine frontiere settentrionali della Rezia e del Norico. Si trattava di un'iniziativa resasi necessaria anche a causa della perdita degli Agri decumates tra il Reno ed il Danubio, che aveva portato i vicini Germani a trovarsi pi\u00f9 vicini alla penisola italica, centro del potere imperiale.\nI generali che comandavano questa forza, quindi, avevano nelle loro mani un potere incredibile e non \u00e8 un caso che futuri augusti come Claudio II il Gotico o Aureliano ricoprissero questo incarico prima di diventare imperatori.\nLa predisposizione per la cavalleria riguardava non solo le forze ausiliarie ed i numeri, ma anche le legioni stesse, dove il numero di cavalieri pass\u00f2 da 120 a 726 per legione.\nCon la riforma di Gallieno, inoltre, si completava il passaggio di responsabilit\u00e0 militari dall'ordine senatorio a quello equestre. Se in passato, infatti, i comandanti delle legioni (\"legatus legionis\") provenivano in buona parte dal Senato, e solo pochi erano cavalieri, come quelli che comandavano le legioni egiziane, mesopotamiche (come la I e III \"Parthica\") o del castrum italico presso i colli Albani (Legio II Parthica), grazie a Gallieno provenivano tutti dalla sola classe equestre (\"praefectus legionis\"). Gallieno non fece altro che formalizzare una pratica, iniziata sotto Augusto e andata consolidandosi a partire da Settimio Severo, che toglieva progressivamente l'esperienza militare ai senatori. Ci\u00f2 potrebbe essere spiegato anche con il fatto che gli stessi senatori erano ormai pi\u00f9 interessati a vivere nel lusso delle loro ville in Italia, piuttosto che nelle ristrettezze che la vita militare nelle province richiedeva.\nQuesto punto della riforma, per\u00f2, elimin\u00f2 definitivamente ogni legame tra le legioni e l'Italia, poich\u00e9 i nuovi comandanti, che erano spesso militari di carriera partiti dai gradi pi\u00f9 bassi e arrivati a quelli pi\u00f9 alti, erano interessati solo al proprio tornaconto o al massimo agli interessi della provincia d'origine, ma non a Roma.\nSotto Aureliano.\nSotto questo imperatore, Roma non solo fu dotata di una nuova cerchia di mura imponenti, ma le coorti urbane furono alloggiate per la prima volta separatamente dalle coorti pretorie, nei \"castra urbana\".\nTardo Impero romano (284-476).\nIl nuovo assetto organizzativo, tattico e strategico, che Diocleziano e Costantino I misero in atto, fu il frutto di una inevitabile evoluzione che nella crisi del III secolo aveva trovato la causa ed in Gallieno il primo artefice per la ricostruzione, due secoli dopo la grande riforma di epoca augustea. Tale nuovo assetto, frutto di un lento e graduale ripensamento dell'intero apparato militare romano, fu poi conservato per tutto il IV ed il V secolo e presso l'Impero romano d'Oriente sopravvisse almeno fino al VI secolo. Vi \u00e8 da aggiungere che la vera e propria riforma dell'esercito, nelle sue gerarchie di comando e nella sua struttura interna (dalla formazione di nuove unit\u00e0, a quella di nuove tipologie di funzionari), fu inaugurata non tanto da Diocleziano, ma da Costantino I e proseguita dai suoi successori.\nLa strategia dei due imperatori pu\u00f2 essere considerata, col senno di poi, efficacissima nel breve termine (le incursioni barbariche, infatti, vennero respinte senza problemi per buona parte del IV secolo), ma deleteria quanto ai suoi effetti finali, dato che i costi enormi per il mantenimento dell'esercito finirono per pesare sempre di pi\u00f9 su una struttura economica e produttiva gi\u00e0 in grave crisi. La pressione fiscale, infatti, aument\u00f2 a dismisura e spesso le legioni romane non esitavano a procurarsi il necessario per mantenersi requisendo beni e depredando gli stessi cittadini che in teoria erano chiamate a proteggere.\nRiforma di Diocleziano.\nLa vera grande riforma militare di Diocleziano fu soprattutto di tipo politico. Il nuovo imperatore dispose, prima di tutto, una divisione del sommo potere imperiale, dapprima attraverso una diarchia (due \"Augusti\", a partire dal 285/286) e poi tramite una tetrarchia (nel 293, tramite l'aggiunta di due \"Cesari\"), compiendo cos\u00ec una prima vera \"rivoluzione\" sull'intera struttura organizzativa dell'esercito romano dai tempi di Augusto. Questa forma di governo a quattro, se da un lato non fu cos\u00ec felice nella trasmissione dei poteri (vedi successiva guerra civile), ebbe tuttavia il grande merito di fronteggiare con tempestivit\u00e0 i pericoli esterni al mondo romano. La presenza di due Augusti e due Cesari facilitava, infatti, la rapidit\u00e0 dell'intervento armato e riduceva i pericoli che la prolungata assenza di un unico sovrano poteva arrecare alla stabilit\u00e0 dell'Impero.\nDivisione strategica del \"limes\" fra i tetrarchi.\nDiocleziano cre\u00f2 una vera e propria gerarchia militare sin dalle pi\u00f9 alte cariche statali, quelle dei \"quattro\" Imperatori, dove il pi\u00f9 alto in grado era l\"Augusto\" \"Iovio\" (protetto da Giove), assistito da un secondo \"Augusto\" \"Herculio\" (protetto da un semidio, Ercole), a cui si aggiungevano i due rispettivi \"Cesari\", ovvero i \"successori designati\". In sostanza si trattava di un sistema politico-militare che permetteva di dividere meglio i compiti di difesa del confine: ogni tetrarca, infatti, curava un singolo settore strategico e la sua sede amministrativa era il pi\u00f9 possibile vicino alle frontiere che doveva controllare (Treviri e Milano in Occidente; Sirmio e Nicomedia in Oriente), in questo modo era possibile stroncare rapidamente i tentativi di incursione dei barbari, evitando che diventassero catastrofiche invasioni come quelle che si erano verificate nel III secolo.\nDimensione dell'esercito e ripensamento del \"limes\".\nLa nuova forma di governo messa in atto non era del tutto nuova per l'Impero romano: basti pensare alla prima diarchia di Marco Aurelio e Lucio Vero della fine del II secolo. \u00c8 da aggiungere che la divisione interna del mondo romano in quattro diversi settori strategici (a sua volta suddiviso in 12 diocesi, con l'aggiunta di numerose nuove province) port\u00f2, tuttavia, inevitabilmente ad un aumento del numero degli effettivi, con il conseguente irrigidimento del servizio di leva obbligatorio e l'introduzione del servizio di leva ereditario. Il numero delle legioni non solo fu aumentato, ma fu meglio distribuito: si cominciarono a utilizzare sempre pi\u00f9 spesso loro \"vexillationes\", riducendo il numero degli effettivi della \"legione madre\" a vantaggio di sue \"parti\" inviate in altri settori strategici, dai quali mai pi\u00f9 avrebbero fatto ritorno al \"campo base\".\nAnche il sistema difensivo dei confini venne reso pi\u00f9 elastico e \"profondo\": alla rigida difesa del \"vallum\" venne aggiunta una rete sempre pi\u00f9 fitta di \"castella\" interni, collegati tra di loro da un pi\u00f9 complesso sistema viario (un esempio su tutti: la \"strata Diocletiana\" in Oriente). In sostanza si pass\u00f2 da un sistema difensivo di tipo \"lineare\" ad uno \"pi\u00f9 profondo\" (sebbene non nelle proporzioni generate dalla crisi del III secolo, quando Gallieno e gli imperatori illirici erano stati costretti dai continui \"sfondamenti\" del \"limes\" a far ricorso a \"riserve\" strategiche molto \"interne\" rispetto alle frontiere imperiali), che vide un notevole ampliamento dello \"spessore\" del \"limes\", il quale fu esteso da una fascia interna del territorio imperiale ad una esterna, \"in Barbaricum\", attraverso la costruzione di numerose \"teste di ponte\" fortificate (anche oltre i grandi fiumi Reno, Danubio ed Eufrate), avamposti con relative vie di comunicazione e strutture logistiche.\nUna conseguenza di questa trasformazione delle frontiere fu anche l'aumento della protezione delle nuove e vecchie strutture militari, che vennero adeguate alle nuove esigenze difensive (tale necessit\u00e0 non era cos\u00ec urgente nei primi due secoli dell'Impero romano, dedicati soprattutto alla conquista di nuovi territori). Le nuove fortezze cominciarono cos\u00ec ad essere costruite, o ricostruite, in modo pi\u00f9 compatto nelle loro dimensioni (riducendone il perimetro complessivo), pi\u00f9 solide nello spessore delle loro mura (in alcuni casi si pass\u00f2 da uno spessore di 1,6 metri a 3,4 metri, come nel caso della fortezza di Sucidava) e con un maggior utilizzo di torri esterne, per migliorarne la difesa.\nDiocleziano, in sostanza, non solo intraprese una politica a favore dell'aumento degli effettivi, ma anche volta a migliorare e moltiplicare le costruzioni militari del periodo, sebbene queste ultime siano risultate, sulla base dei ritrovamenti archeologici, meno numerose di quanto non abbiano raccontato gli antichi ed i moderni.\nL'aspetto complessivo che l'esercito assunse conseguentemente all'operato di Diocleziano, lodato dallo storico Zosimo, \u00e8 quello di un apparato quantitativamente concentrato lungo le frontiere, che nello stesso tempo per\u00f2 manteneva un ristretto nucleo mobile centrale qualitativamente eccelso (un'evoluzione ulteriore di quanto aveva fatto Settimio Severo, con il posizionamento della \"legio II Parthica\" nei castra Albana, poco distante da Roma), il \"comitatus\". Diocleziano, infatti, perfezion\u00f2 ci\u00f2 che di buono era stato \"riformato\" sotto Gallieno e gli imperatori Illirici (da Aureliano a Marco Aurelio Probo, fino a Marco Aurelio Caro), i quali avevano adattato l'esercito alle esigenze della grande crisi del III secolo. Egli, difatti, trasform\u00f2 la \"riserva strategica mobile\" introdotta da Gallieno in un vero e proprio \"esercito mobile\" detto \"comitatus\" (\"compagnia\"), nettamente distinto dall'\"esercito di confine\" o \"limitaneo\". Probabilmente il \"comitatus\" dioclezianeo era costituito da due \"vexillationes\" (\"Promoti\" e \"Comites\") e da tre \"legiones\" (\"Herculiani\", \"Ioviani\" e \"Lanciarii\"), mentre la \"riserva strategica mobile\" di Gallieno era costituita unicamente da \"vexillationes\".\nPerfezionamento di Costantino.\nLe prime vere modifiche apportate da Costantino I nella nuova organizzazione dell'esercito romano, furono effettuate subito dopo la vittoriosa battaglia di Ponte Milvio contro il rivale Massenzio nel 312. Egli infatti sciolse definitivamente la guardia pretoriana ed il reparto di cavalleria degli \"equites singulares\" e fece smantellare l'accampamento del Viminale. Il posto dei pretoriani fu sostituito dalla nuova formazione delle schole palatine, le quali ebbero lunga vita poi a Bisanzio ormai legate alla persona dell'imperatore e destinate a seguirlo nei suoi spostamenti, e non pi\u00f9 alla Capitale.\nUna nuova serie di riforme furono poi portate a termine una volta divenuto unico \"Augusto\", subito dopo la sconfitta definitiva di Licinio nel 324. Il percorso che egli comp\u00ec, fu per\u00f2 graduale nel corso degli ultimi tredici anni di regno (dal 324 al 337, anno della sua morte). La guida dell'esercito fu sottratta ai prefetti del pretorio, ed ora affidata a: il \"magister peditum\" (per la fanteria) ed il \"magister equitum\" (per la cavalleria). I due titoli potevano tuttavia essere riuniti in una sola persona, tanto che in questo caso la denominazione della carica si trasformava \"magister peditum et equitum\" o \"magister utriusque militiae\" (carica istituita verso la fine del regno, con due funzionari \"praesentalis\").\nI gradi pi\u00f9 bassi della nuova gerarchia militare prevedevano, oltre ai soliti centurioni e tribuni, anche i cosiddetti \"duces\", i quali avevano il comando territoriale di specifici tratti di frontiera provinciale, a cui erano affidate truppe di limitanei.\nCostantino, poi, aument\u00f2 ancora di pi\u00f9 gli effettivi dell'esercito, che arrivarono a contare fino a uomini (con Diocleziano erano circa i legionari), e, come abbiamo visto sopra, suddivise l'\"esercito mobile\" in \"centrale\" (unit\u00e0 \"palatinae\") e \"periferico\" (unit\u00e0 \"comitatenses\").\nEgli, oltre ad apportare la suddetta divisione dell'\"esercito mobile\", rovesci\u00f2 l'assetto complessivo dell'apparato bellico romano definito dal suo predecessore Diocleziano: fu espansa a dismisura la componente mobile ed indebolita quella di frontiera. In particolare, secondo lo storico Zosimo, questo nuovo assetto fu la causa del progressivo stanziamento delle popolazioni barbariche nei territori imperiali, nonch\u00e9 il degrado dei centri urbani in cui venivano acquartierate truppe eccessivamente numerose. Zosimo si lamentava, infatti, che lo stesso imperatore avesse rimosso dalle frontiere la maggior parte dei soldati, per insediarli nelle citt\u00e0 (si tratta della creazione dei cosiddetti \"comitatenses\"):\nNell'evoluzione successiva il generale in campo svolse sempre pi\u00f9 le funzioni di una sorta di ministro della guerra, mentre vennero create le cariche del \"magister equitum praesentalis\" e del \"magister peditum praesentalis\" ai quali veniva affidato il comando effettivo sul campo.\nIn genere le unit\u00e0 \"palatinae\" costituivano l'esercito dedicato ad un'intera Prefettura del pretorio, mentre le unit\u00e0 \"comitatenses\" costituivano l'esercito dedicato ad una singola Diocesi nell'ambito della Prefettura. Analogamente confer\u00ec all'\"esercito di confine\" una connotazione pi\u00f9 peculiare: le unit\u00e0 che lo costituivano furono definite \"limitanee\" (stanziate lungo i \"limes\") e \"riparienses\" (operanti lungo i fiumi Reno e Danubio) (in epoca teodosiana alcune di esse furono rinominate \"pseudocomitatenses\" quando trasferite nell'\"esercito mobile\").\nSpartizione di Naissus (nel 365).\nL'ultima profonda modifica apportata all'esercito, a seguito della quale esso assumeva definitivamente la forma riportata nella \"Notitia Dignitatum\", fu quella realizzata nel 365 da Valentiniano I (\"Augustus senior\" presso Milano) e suo fratello Valente (\"Augustus iunior\" presso Costantinopoli). Essi si spartivano presso la localit\u00e0 di Naessus le unit\u00e0 militari dell'Impero, le quali venivano fisicamente smembrate in due met\u00e0 dette rispettivamente \"\"senior\" (assegnate a Valentiniano I) e \"iunior\"\" (assegnate a Valente).\nOrganizzazione ai tempi della \"Notitia Dignitatum\" (inizi V secolo).\nLa nuova organizzazione politico/militare descritta dalla Notitia dignitatum fu certamente il frutto di una lunga evoluzione durata circa un secolo, dalle 12 Diocesi di Diocleziano, passando attraverso il sistema costantiniano, per concludersi con la definitiva divisione dell'Impero romano in Occidentale ed Orientale voluta da Teodosio I ed in 13 diocesi.\nL'esercito del tardo IV secolo comprendeva tre tipologie di armate:\nI tipi 1 e 2 sono entrambi frequentemente definiti \"eserciti campali mobili\" in quanto, a differenza delle unit\u00e0 di \"limitanei\", non avevano sedi fisse. Il ruolo strategico del tipo 1 era comunque abbastanza differente dal tipo 2: gli eserciti presentali furono costituiti con lo scopo primario di fornire una grossa assistenza all'Imperatore contro eventuali usurpatori, che spesso venivano sconfitti a causa delle enormi dimensioni degli eserciti presentali, anche se spesso accompagnavano l'Imperatore in importanti campagne militari come una guerra estera o il respingere un'invasione barbarica; al contrario, il \"comitatus\" regionale aveva come compito principale il supporto bellico dei \"limitanei\" in operazioni nella regione dove questi ultimi avevano sede.\nOriente.\nEcco come risulta suddivisa la scala gerarchica della parte Orientale, dove all'Imperatore rispondevano due prefetti del pretorio, oltre a un \"Praefectus urbis Constantinopolitanae\", un \"Magister officiorum\" ed un \"Comes domesticorum\":\nA questa struttura seguiva parallelamente una conseguente divisione territoriale delle forze militari, come segue:\nLa sezione orientale della \"Notitia\" \u00e8 datata al ca. 395, anno della definitiva divisione dell'Impero in due parti. A quell'epoca, secondo la \"Notitia\", vi erano in Oriente 2 eserciti presentali imperiali (\"comitatus praesentales\"), ognuno comandato da un \"magister militum praesentalis\", il rango militare pi\u00f9 alto, dipendente direttamente dall'Imperatore. essi comprendevano unit\u00e0 principalmente di rango palatino. Oltre ad essi, vi erano 3 \"comitatus\" regionali, in Illyricum orientale, e nelle diocesi di Tracia e di Oriente, comprendenti per lo pi\u00f9 truppe di rango \"comitatenses\". Ognuno era comandato da un \"magister militum\", anch'esso dipendente direttamente dall'Imperatore.\nUn'anomalia in Oriente \u00e8 l'esistenza di due corpi di truppe di \"limitanei\", in Egitto e in Isauria, comandati da un \"comes rei militaris\", invece che da un \"dux\", dipendente direttamente dall'Imperatore, secondo la \"Notitia\". Tuttavia, i decreti imperiali del ca. 440 mostrano che entrambi questi ufficiali dipendevano dal \"magister militum per Orientem\". Una possibile spiegazione per questa discrepanza \u00e8 che tra il 395 e il 440 vi furono dei cambiamenti nell'organizzazione dell'esercito. Alla pi\u00f9 tarda tra le due date, se non prima, il \"MM per Orientem\" era evidentemente divenuto il comandante supremo dell'esercito di tutta la prefettura d'Oriente (che comprendeva anche l'Anatolia e l'Egitto) e non solo della diocesi di Oriente.\nI 13 \"duces\" di frontiera orientali sono elencati nella \"Notitia\" per diocesi in cui risiedevano: Illyricum orientale (2 \"duces\"), Tracia (2), Pontica (1), Oriente (6) e Egitto (2). Jones ed Elton sostengono che, dal 360 in poi, i \"duces\" erano dipendenti dal comandante del loro diocesano \"comitatus\": il \"magister militum\" per Illyricum, Thracias, Orientem e il \"comes\" per Aegyptum, rispettivamente (sulla base di evidenze in Ammiano per il periodo 353-78 e da 3 superstiti decreti imperiali datati 412, 438 e 440). Il \"dux Armeniae\" \u00e8 mostrato sotto la diocesi Pontica, il cui comandante militare non \u00e8 elencato nella \"Notitia\", ma era probabilmente il \"magister praesentalis\" II al tempo della \"Notitia\". Pi\u00f9 tardi, il \"dux Armeniae\" venne a trovarsi probabilmente sotto l'egida del \"magister militum per Orientem\". La struttura orientale come presentata nella \"Notitia\" rimase in gran parte intatta fino al tempo di Giustiniano I (525-65).\nOccidente.\nIn Occidente la divisione era leggermente differente. All'Imperatore rispondevano sempre due prefetti del pretorio, oltre a un \"Praefectus urbis Romae\", un \"Magister officiorum\" e un \"Comes domesticorum\", come segue:\nA questa struttura seguiva parallelamente una conseguente divisione territoriale delle forze militari, ma considerando anche che le forze andavano suddivise tra fanteria (\"Magister peditum praesentalis\") e cavalleria (\"Magister equitum praesentalis\"), come segue:\nLa sezione occidentale venne completata considerevolmente pi\u00f9 tardi della sua parte occidentale, intorno al 425, dopo che l'Occidente fu devastato e in parte occupato dalle trib\u00f9 barbare; inoltre sub\u00ec diversi aggiornamenti, nel corso del periodo ca. 400-25: a causa di ci\u00f2 e della situazione di emergenza in cui si trovava l'Occidente romano, che port\u00f2 a costanti cambiamenti nelle disposizioni delle armate e dei comandi a seconda delle necessit\u00e0 del momento, il documento in molti casi non riflette n\u00e9 la situazione nel 395 n\u00e9 quella nel 420-425, ma un misto delle due: per esempio le disposizioni per la Britannia sono da datare a prima del 410, in quanto \u00e8 in quella data che le truppe romane si ritirarono definitivamente dall'isola; mentre il grande \"comitatus\" in Spagna, che non era una diocesi di frontiera, riflette sicuramente la situazione post-410, quando la penisola iberica fu invasa da Visigoti, Suebi, Alani e Vandali. Inoltre, la sezione occidentale rappresenta un esercito in crisi e prossimo alla sua dissoluzione: Heather ha calcolato che, dei 181 reggimenti di \"comitatenses\" elencati per il 425, solo 84 esistevano prima del 395, implicando la distruzione o la dissoluzione di circa 76 reggimenti di \"comitatenses\" nel corso del periodo 395-425 (ipotizzando che nel 395 i reggimenti fossero 160, come per l'Oriente; 160-84=76); le perdite furono rimpiazzate portando addirittura ad aumentare le unit\u00e0 di \"comitatenses\" a 181 (invece di 160), ma in realt\u00e0 ben 61 dei 97 reggimenti di \"comitatenses\" neocostituiti erano semplicemente unit\u00e0 di \"limitanei\" promosse a \"comitatenses\" (ovvero \"pseudocomitatenses\"), implicando la diminuzione delle unit\u00e0 di \"comitatenses\" veri e propri da 160 a 120. Poich\u00e9 i \"pseudocomitatenses\" erano meno efficienti dei \"comitatenses\", e non si hanno prove del fatto che le truppe di frontiera promosse furono sostituite, ci\u00f2 implicava un degrado dell'esercito sia in qualit\u00e0 che in quantit\u00e0. A partire dal 460, l'esercito occidentale era in larga parte dissolto.\nLa struttura occidentale differiva sostanzialmente dall'orientale: mentre in Oriente, l'Imperatore aveva il controllo diretto dei capi dei suoi \"comitatus\" regionali, in Occidente questi erano dipendenti a un generalissimo militare, il cui titolo, secondo la \"Notitia\", era quello di \"magister peditum praesentalis\", ma \u00e8 noto da altre fonti come \"magister utriusque militiae\". Tale ufficiale, il comandante supremo di tutti gli eserciti occidentali, aveva come suoi subordinati i \"comites\", cio\u00e8 i comandanti dei \"comitatus\" di Britannia, Illyricum (Occidentale), Africa, Tingitania e Hispania, oltre al \"magister equitum per Gallias\", comandante del \"comitatus\" di Gallia. Questa situazione anomala, differente da quella orientale, \u00e8 spiegabile con il fatto che, a partire da Stilicone, reggente di Onorio, l'autorit\u00e0 degli Imperatori fu messa in ombra dall'ingerenza di diversi generalissimi, che si succedettero nel corso dei decenni (oltre a Stilicone, da ricordare Costanzo III, Aezio e Ricimero), assumendo il controllo dell'Impero d'Occidente, fino alla dissoluzione dello stesso nel 476. Secondo la \"Notitia\", ben 10 dei 12 \"duces\" occidentali erano direttamente dipendenti al MVM e non al loro \"comes\" regionale; tuttavia, questo non \u00e8 in linea con la situazione in Oriente e probabilmente non riflette nemmeno la situazione n\u00e9 nel 395 n\u00e9 nel 425: un'organizzazione del genere sarebbe stata poco pratica, perch\u00e9 avrebbe impedito ogni efficace operazione congiunta tra \"comitatus\" e \"limitanei\". Il periodo caotico 406-25 probabilmente provoc\u00f2 ripetuti cambiamenti \"ad hoc\" nelle relazioni tra comandanti e subordinati a seconda delle necessit\u00e0 del momento, confondendo il redattore finale della \"Notitia\" che, presumibilmente, decise di mostrare tutti questi ufficiali come dipendenti direttamente al MVM. Tuttavia, una traccia della vera organizzazione sopravvive: la \"Notitia\" mostra i \"duces\" della \"Caesariensis\" e \"Tripolitania\" come dipendenti al \"comes Africae\". L'unico \"dux\" che probabilmente dipendeva direttamente al MVM era il \"dux Raetiae I et II\", le cui province appartenevano alla diocesi di Italia.\nSoldato romano nel Tardo Impero.\nIl soldato romano tardo-imperiale indossava un elmo del modello \"Ridge\" (con una calotta costituita da due met\u00e0 saldate insieme da una cresta metallica) oppure \"Spangenhelm\" (con una calotta conica costituita da sei piastre), la \"lorica hamata\" sopra una tunica a maniche lunghe (finemente ornata quella degli ufficiali).\nQualora non fosse fornito di armamento pesante indossava un \"berretto pannonico\" (pi\u00f9 comune in occidente) o un \"berretto frigio\" (pi\u00f9 comune in oriente). Solitamente brandiva uno scudo ovale o rotondo dipinto con lo stemma della sua unit\u00e0, lo \"spiculum\" (simile al \"pilum\"), il \"verutum\" (giavellotto) o la \"lancea\". Appesa al \"cingulum\" (simile ad una cintura) portava la \"spatha\". Le unit\u00e0 di fanteria dell'esercito romano tardo imperiale erano le \"legiones\" (\"palatinae\", \"comitatenses\" o \"pseudocomitatenses\") e le \"auxiliae palatinae\". Le prime erano eredi delle antiche legioni spesso ne portavano ancora il nome (a titolo di esempio si pensi ai \"Primani\", alla \"Secunda Britannica\" o agli \"Octavani\"), erano costituite da 1000 - 2000 fanti, generalmente con armamento pesante, erano adeguate per scontri in campo aperto.\nLe seconde erano eredi delle unit\u00e0 ausiliarie di differenti origini etniche (a titolo di esempio si pensi agli \"Heruli\" e ai \"Batavi\") che dopo la \"constitutio antoniniana\" di Caracalla (212) erano state integrate nel tessuto imperiale. In particolare le \"auxiliae palatinae\" erano costituite da 500 - 1000 fanti, generalmente con armamento leggero, pi\u00f9 versatili delle \"legiones\" ed impiegabili anche in azioni di guerriglia e rastrellamento. Le \"auxiliae palatinae\" furono il prodotto di un riuscito processo di integrazione dell'elemento barbarico nelle Istituzioni Romane, a differenza di quanto avvenne con i \"foederati\".\nNelle unit\u00e0 di fanteria tardo-imperiali vi erano numerose specializzazioni: \"exculcatores\" (lanciatori di giavellotto), \"sagittarii\" (arcieri), \"balistari\" (balestrieri o manovratori di piccole catapulte) e \"funditores\" (frombolieri). Gli stessi \"pedes\", certamente meno disciplinati degli antichi legionari che avevano reso grande Roma, erano molto pi\u00f9 versatili: trasportavano nell'incavo dello scudo cinque dardi (\"plumbatae\"). E tuttavia erano ancora in grado di mettere in pratica alcune manovre, oltre alla falange (solitamente di otto linee), quali il \"fulcum\" (simile alla \"testudo\") e il \"cuneus\". I principali gradi gerarchici delle unit\u00e0 tardo-imperiali erano: \"tribunus\" (comandante), \"vicarius\" (vice-comandante), \"draconarius\" (colui che trasportava il \"draco\" e/o lo stendardo), \"bucinator\" (trombettiere), \"campidoctor\" (simile ad un sergente e forse al centurione), \"semissalis\" (veterano) e \"pedes\" (soldato semplice di fanteria). Il motto della fanteria tardo-imperiale, come ci viene descritto nello \"Strategikon\" di Maurizio (VI secolo) era: \u00ab\"Silentium. Mandata captate. Non vos turbatis. Ordinem servate. Bando sequite. Nemo demittat bandum et inimicos seque\"\u00bb. Tra le unit\u00e0 di fanteria migliori, a partire dall'epoca di Diocleziano, vi furono le \"legiones palatinae\" degli \"Ioviani\" e degli \"Herculiani\".\nLe unit\u00e0 di cavalleria dell'esercito romano tardo imperiale erano le \"vexillationes\" (\"palatinae\", \"comitatenses\" o \"pseudocomitatenses\"). A queste vanno aggiunte le unit\u00e0 scelte dell'esercito, le quali erano unicamente di cavalleria, ovvero le \"scholae palatinae\" (\"reparti di palazzo\"): \"Armaturae\", \"Gentiles\" e \"Scutari\".\nIn generale nel periodo tardo imperiale la cavalleria era divenuta l'elemento di eccellenza dell'esercito soppiantando la fanteria.\nImbarbarimento e dissoluzione dell'esercito in Occidente.\nL'esercito romano nel V secolo si trovava nella necessit\u00e0 di rispondere rapidamente alla crescente pressione barbarica in Occidente, ma senza poter sopperire alle esigenze di reclutamento attingendo unicamente dai territori imperiali, a causa della diffusa resistenza alle coscrizioni. Per questa ragione si ricorse sempre di pi\u00f9 a contingenti barbarici, utilizzati dapprima come mercenari a fianco delle unit\u00e0 regolari tardo imperiali (\"legiones\", \"vexillationes\" ed \"auxiliae\"), ed in seguito, in forme sempre pi\u00f9 massicce, come\" foederati\" che conservavano i loro modi nazionali di vivere e fare la guerra. Il risultato fu un esercito \"romano\" nel nome, ma sempre pi\u00f9 estraneo alla societ\u00e0 che era chiamato a proteggere. Da alcune fonti letterarie del tempo si pu\u00f2 evincere che il termine \"ausiliario\" divenne a poco a poco sinonimo di \"soldato\", cos\u00ec come lo fu nei secoli precedenti il termine \"legionario\", il che sta ad indicare una fase di progressiva smobilitazione delle antiche unit\u00e0 legionarie in favore di quelle ausiliarie. In una seconda ed ultima fase, l'esercito romano avrebbe perso definitivamente la sua identit\u00e0, come gi\u00e0 sarebbe avvenuto all'epoca del \"magister militum\" Flavio Ezio, quando probabilmente anche la maggior parte delle \"auxiliae palatinae\", esempio di riuscita integrazione dell'elemento barbarico nella macchina bellica romana, furono rimpiazzate da federati. Non \u00e8 un caso che a questo periodo si pensa risalga l'ultimo aggiornamento della \"Notitia Dignitatum\" in seguito all'istituzione dell'unit\u00e0 denominata \"Placidi Valentinianici felices\" (dedicata all'imperatore Valentiniano III e annoverata tra i \"numeri intra Italiam\"). Questa effettivamente potrebbe essere considerata \"l'ultima legione\" dell'Impero romano.\nVegezio, autore di un manuale di strategia militare redatto tra la fine del IV secolo e la prima met\u00e0 del V secolo, si lament\u00f2 per l'imbarbarimento progressivo dell'esercito romano, il quale, cominciando a combattere alla maniera barbarica, perse il suo tradizionale vantaggio nella superiore disciplina e strategia militare; lo stesso Vegezio si lament\u00f2 per il fatto che l'imperatore Graziano avesse permesso ai suoi fanti, probabilmente di origini barbariche, di non indossare pi\u00f9 elmo e armature, esponendoli maggiormente alle armi nemiche e portando come nefasta conseguenza a diverse sconfitte contro gli arcieri goti. Vegezio lament\u00f2 poi che non si costruissero pi\u00f9 accampamenti e riferisce le conseguenze nefaste di questa scelta. Sempre Vegezio lamentava poi che i proprietari terrieri, non intendendo perdere manodopera, escogitavano diversi espedienti pur di non fornire soldati all'esercito, ricorrendo anche alla corruzione degli ufficiali reclutatori: ci\u00f2 fece s\u00ec che, invece di reclutare gente idonea al combattimento, venissero reclutati pescatori, pasticcieri, tessitori e altre professioni ritenute non idonee da Vegezio. La soluzione di Vegezio era tornare all'antico modo di combattere, alla \"maniera romana\", abbandonando il modo di combattere \"alla barbara\" introdotto dal sempre pi\u00f9 crescente arruolamento di Barbari; in Occidente, tuttavia, per diverse ragioni, non si riusc\u00ec a invertire questa tendenza, portando alla sua rovina.\nMa se l'Impero fosse riuscito a controllare l'immigrazione dei Barbari e a romanizzarli, sarebbe riuscito a sopravvivere. Prima della battaglia di Adrianopoli, ai barbari che migravano nell'Impero con il permesso dell'Impero (\"receptio\") oppure come prigionieri di guerra non era permesso di conservare la loro unit\u00e0 di popolo: alcuni venivano arruolati nell'esercito, mentre il resto veniva sparpagliato per un'area vastissima come contadini non liberi; in questo modo l'Impero rendeva inoffensivi i nuovi arrivati, e li romanizzava. In seguito alla sconfitta di Adrianopoli, l'Impero dovette per\u00f2 venire a patti con i vittoriosi Goti, concedendo loro di stanziarsi nei Balcani come \"Foederati\" semiautonomi: essi mantennero il loro stile di vita e la loro organizzazione tribale stanziandosi in territorio romano come esercito alleato dei Romani. Oltre ai Visigoti, che alla fine ottennero, dopo molte altre battaglie contro l'Impero, la concessione dall'Imperatore Onorio di fondare un regno federato in Aquitania (418), altri popoli come Vandali, Alani, Svevi e Burgundi (che entrarono all'interno dei confini dell'Impero nel 406) ottennero, grazie alle sconfitte militari che inflissero a Roma, il permesso imperiale di stanziarsi all'interno dell'Impero.\nLe devastazioni dovute alle invasioni e le perdite territoriali determinarono una costante diminuzione del gettito fiscale con conseguente progressivo indebolimento dell'esercito romano: un esercito professionale come quello romano, infatti, per essere mantenuto efficiente, aveva bisogno di essere pagato ed equipaggiato, e le ristrettezze economiche dovute al crollo del gettito fiscale portarono ovviamente a un declino progressivo anche dell'esercito. Da un'attenta analisi della \"Notitia Dignitatum\", possiamo ricavare che quasi la met\u00e0 dell'esercito campale romano-occidentale and\u00f2 distrutto nel corso delle invasioni del 405-420, e che le perdite furono solo in parte colmate con l'arruolamento di nuovi soldati, mentre molte delle ricostituite unit\u00e0 erano semplicemente unit\u00e0 di \"limitanei\" promossi a \"comitatenses\", con conseguente declino dell'esercito sia in quantit\u00e0 che in qualit\u00e0. La perdita dell'Africa dovette essere un altro duro colpo per le finanze dello stato e indebol\u00ec ulteriormente l'esercito: in un editto del 444 il regime imperiale ammise che le ristrettezze economiche dovute alla perdita dell'Africa non permettevano allo stato di rinforzare l'esercito in modo adeguato per fronteggiare le minacce esterne, per cui si dovette giocoforza ridurre i privilegi fiscali ai proprietari terrieri e aumentare le tasse, portando a perdita di consenso. Le perdite subite portarono all'ammissione nell'esercito in grosse quantit\u00e0 di ausiliari e \"foederati\" germanici (ad esempio Unni): ci\u00f2 poteva portare benefici a breve termine, ma era deleterio a lungo termine, in quanto portava a diminuire ulteriormente gli investimenti sul rafforzamento dell'esercito regolare. Intorno al 460 l'esercito romano doveva essere l'ombra di s\u00e9 stesso a causa della continua erosione del gettito fiscale, favorendo le spinte centrifughe dei \"Foederati\" germanici che ridussero in pratica l'Impero all'Italia o poco pi\u00f9.\nNonostante tutto, secondo alcuni studiosi, l'esercito romano fu efficiente fino ad almeno a Maggioriano (461). Sotto Ezio e Maggioriano, l'Impero era ancora in grado di affrontare e vincere in battaglia Visigoti, Burgundi, Bagaudi, Franchi, e di mantenere sotto il suo controllo la Gallia, a riprova di una sua relativa efficienza. Solo con l'uccisione di Maggioriano cominci\u00f2 il vero declino: la rivolta del \"magister militum per Gallias\", Egidio, legato a Maggioriano e perci\u00f2 adirato per il suo assassinio, priv\u00f2 l'Impero d'Occidente dell'esercito delle Gallie, passato dalla parte del ribelle; l'Impero si trov\u00f2 cos\u00ec costretto a fare concessioni territoriali a Burgundi e Visigoti per convincerli a combattere per conto dell'Impero il ribelle in modo da vincerlo e riportare sotto il suo controllo l'esercito gallico; ci\u00f2 si prov\u00f2 inefficace, e le province galliche settentrionali sotto il controllo di Egidio si separarono dall'Impero, costituendo il Dominio di Soissons. Privato dell'esercito delle Gallie ed essendosi ridotti i possedimenti imperiali nelle Gallie a Provenza e Alvernia, l'Impero non era in grado di difenderle con il solo esercito d'Italia e nel 475/476 le due regioni furono conquistate dai Visigoti di re Eurico.\nNel 476 l'esercito sollevato da Odoacre contro il \"magister militum\" Flavio Oreste e l'ultimo imperatore in Italia, Romolo Augusto, era costituito unicamente da federati germanici, perlopi\u00f9 Sciri ed Eruli. Tuttavia l'assetto generale dell'esercito romano tardo-imperiale, e alcune sue unit\u00e0, sopravvissero almeno fino alla fine del VI secolo in seno alla \"Pars Orientis\", come testimoniato dalla presenza dei \"Regii\", una \"auxilia palatina\" attiva sin dalla pubblicazione della \"Notitia Dignitatum\", a difesa delle Mura aureliane minacciate dagli Ostrogoti durante la guerra di riconquista di Giustiniano.\nIl reclutamento.\nDopo un iniziale periodo nel quale vi furono ovviamente precise disposizioni in quanto tutti gli abili alle armi dovevano contribuire alla comune difesa, si instaur\u00f2 la leva militare (\"dilectus\") quando l'accrescimento del numero dei cittadini atti alle armi permise e impose di scegliere fra essi quelli idonei alla pesantezza del servizio. Inizialmente, il soldato doveva equipaggiarsi con i mezzi propri; con l'ordinamento \"serviano\" i cittadini furono perci\u00f2 distinti in cinque classi di censo. L'esercito di campagna veniva reclutato tra gli \"juniores\" che erano costituiti dai maschi dai 18 ai 46 anni; esistevano poi i \"seniores\" (dai 47 ai 60 anni) che potevano essere chiamati per i servizi territoriali.\nIl quadro di leva dell'epoca pi\u00f9 antica era costituito dalle classi, distinte in centurie: pi\u00f9 tardi venne sostituito dalle trib\u00f9. Man mano che il dominio di Roma si estese nella penisola italiana e nel mare Mediterraneo, i sistemi di reclutamento si modificarono adattandosi alle condizioni ambientali. Erano ammesse varie cause di dispensa: et\u00e0, numero di campagne fatte (in genere, secondo Polibio, 10 a cavallo o 16 a piedi).\nNel corso del I secolo a.C. i sistemi di leva si modificarono profondamente: gli eserciti romani si formarono ordinariamente con volontari, e si ricorse alla leva coatta solo quando i volontari non si offrivano in numero sufficiente. Sotto Augusto, con l'avvento dell'Impero, la leva \u00e8 un diritto del principe, ed avviene in Italia e nelle province per cura dei suoi legati e di appositi ufficiali, in relazione ai bisogni dei vari eserciti. Con Publio Elio Traiano Adriano, il reclutamento divenne esclusivamente regionale.\nI coscritti dovevano soddisfare certe condizioni giuridiche e morali:\ne fisiche:\nI riconosciuti idonei prestavano giuramento e passavano quindi nei reparti d'istruzione. A partire dal IV secolo, pur rimanendo formalmente l'obbligo generale al servizio, alcune categorie di cittadini sono avviate alle armi, mentre altre ne sono esentate.\nI quadri sono formati prevalentemente con volontari anche barbari, e la leva forzata assume due forme:\nAll'epoca di Giustiniano, il sistema della leva obbligatoria non \u00e8 pi\u00f9 praticato: l'esercito era formato da volontari e da mercenari stranieri."}
{"id": "136352", "revid": "287204", "url": "https://it.wikipedia.org/wiki?curid=136352", "title": "Birwinken", "text": "Birwinken (toponimo tedesco) \u00e8 un comune svizzero di 1\u00a0337 abitanti del Canton Turgovia, nel distretto di Weinfelden.\nStoria.\nNel 1995 Birwinken ha inglobato i comuni soppressi di Andwil, Happerswil-Buch, Klarsreuti e Mattwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Andwil, Happerswil-Buch, Klarsreuti, Mattwil e, fino al 1990, Guntershausen bei Berg):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "136354", "revid": "6220", "url": "https://it.wikipedia.org/wiki?curid=136354", "title": "Dalmatico", "text": ""}
{"id": "136355", "revid": "23", "url": "https://it.wikipedia.org/wiki?curid=136355", "title": "Socialisti scientifici", "text": ""}
{"id": "136356", "revid": "1305772", "url": "https://it.wikipedia.org/wiki?curid=136356", "title": "Legionario", "text": ""}
{"id": "136357", "revid": "2095821", "url": "https://it.wikipedia.org/wiki?curid=136357", "title": "Agust\u00edn Barrios", "text": "Biografia.\nAgust\u00edn Pio Barrios Mangor\u00e9, nato a Misiones in Paraguay nel 1885, morto a San Salvador nel 1944, \u00e8 uno dei grandi maestri storici della chitarra. La sua figura si colloca, nel panorama generale dell'arte latino-americana, accanto a quella dei massimi musicisti, scrittori e poeti che seppero riunire, nella loro opera, l'eredit\u00e0 della tradizione europea e gli aspetti vitali delle culture originarie dei paesi in cui erano nati e nel caso di Barrios di tutto il continente.\nConcertista acclamato e discusso, esaltato e denigrato, Barrios trascorse una vita errabonda, percorrendo tutto il sud e il centro America senza mai stabilirsi definitivamente in alcun luogo, salvo che a San Salvador, la capitale di El Salvador, durante i suoi ultimi anni di vita, quando la sua salute declinava irrimediabilmente. Per un certo periodo si present\u00f2 in pubblico, pur seguitando a eseguire il repertorio classico della chitarra e le sue composizioni, abbigliandosi in costume guarani, con il capo adorno di piume ed il nome d'arte di Mangor\u00e9, un cacicco indio che aveva fieramente avversato la colonizzazione. Fu anche, brevemente, in Europa nel 1935 e suon\u00f2 al Conservatorio di Bruxelles, in abiti normali e con il suo vero nome, ma ritorn\u00f2 quasi subito in Sud America dove, nonostante la celebrit\u00e0 leggendaria a cui era assurto, la sua arte non fu mai pienamente compresa e apprezzata nel suo reale valore.\nLa sua gloria \u00e8 legata alle composizioni per chitarra sola che egli scrisse nelle diverse epoche della sua avventurosa esistenza. Molte di esse sono pagine a ispirazione popolaresca, sapientemente depurate e ricche di fascinosi effetti strumentali; altre si rivolgono alla musica romantica e traboccano di invenzioni melodiche e di raffinate armonie; in altri casi il modello di Barrios \u00e8 nei preludi di Bach, ma non mancano, nella sua opera, pagine di pura e ardita speculazione armonica, come lo splendido \"Preludio en do menor\", nel quale il compositore si lascia alle spalle le memorie folcloriche e la soggezione ai grandi maestri e si eleva in una solitaria meditazione intrisa di poesia e di spiritualit\u00e0.\nUna leggenda che vede lo stesso Barrios, dice: trovandosi fuori ad una cattedrale, sent\u00ed un organo suonare, eppure entrandovi non vide alcun suonarlo; e questo ispir\u00f3 il brano \"La Catedral\".\nGrande importanza assumono, da un punto di vista musicologico, le incisioni su disco delle sue composizioni che Barrios esegu\u00ec, a partire dal 1913, per la casa discografica Atlantis/Artigas. Tali incisioni sono considerate le prime registrazioni chitarristiche della storia, e notevole \u00e8 il contributo di Barrios nello sviluppo della discografia in tale ambito. Esse sono inoltre una importante testimonianza per ricostruire l'evoluzione dello stile esecutivo dal XIX al XX secolo."}
{"id": "136358", "revid": "599013", "url": "https://it.wikipedia.org/wiki?curid=136358", "title": "Katja Poensgen", "text": "Carriera.\nLa sua carriera motociclistica ha inizio nel 1993 con le prime partecipazioni alla ADAC Junior Cup, titolo che vince nel 1995, anno in cui ottiene anche il Trofeo Tordi in Italia. Dopo aver preso parte al campionato tedesco 125 nel 1996, nel 1997 passa alle supersport, sia a livello nazionale che europeo, debuttando nel 1998 anche nel mondiale al N\u00fcrburgring e finendo 20\u00aa in gara. Nello stesso anno vince la Coppa Europa Supermono.\nNel 1999 e nel 2000 partecipa al campionato europeo Superstock 1000 FIM con la Suzuki GSX-R750 del team Alstare Suzuki, ottenendo un podio durante la seconda stagione ed arrivando sesta in classifica generale.\nNel 2001 esordisce nella classe 250 del motomondiale, guidando inizialmente una Aprilia del team Racing Factory, con cui riesce anche ad andare a punti concludendo al 14\u00ba posto il Gran Premio d'Italia al Mugello e diventando la prima donna ad ottenere un simile risultato nella classe 250. Nel corso della stessa stagione cambia squadra, passando a correre con una Honda del team Shell Advance Racing, senza cogliere altri piazzamenti utili per la classifica piloti, nella quale si colloca in 30\u00aa piazza. Dopo aver trascorso il 2002 nella Superstock tedesca, nel 2003 ritorna a correre nel motomondiale 250 con la Honda del team Molenaar Racing, senza ottenere questa volta alcun punto.\nNel 2004 lavora in televisione come commentatrice del motomondiale per RTL, mentre qualche anno dopo marca sporadiche presenze in diverse competizioni automobilistiche, tra cui il rally Transsyberia nel 2007, e in seguito, tra il 2010 e il 2011, \u00e8 conduttrice del programma \"Bike - Das Polo Motorrad Magazin\" su Sport1. Nel 2012 corre invece nel campionato internazionale FIM e-Power per moto elettriche."}
{"id": "136359", "revid": "7073", "url": "https://it.wikipedia.org/wiki?curid=136359", "title": "Katia Poensgen", "text": ""}
{"id": "136360", "revid": "765341", "url": "https://it.wikipedia.org/wiki?curid=136360", "title": "Stefano Battistelli", "text": "Carriera.\n\u00c8 stato un nuotatore polivalente a livello internazionale, capace di essere competitivo in tutti gli stili in cui ha gareggiato. All'inizio della sua lunga carriera \u00e8 stato prevalentemente stileliberista, per poi ottenere migliori risultati nel dorso e nei misti, continuando a dare un'importante contributo quando ha nuotato nelle staffette.\nHa debuttato ai campionati europei giovanili di Ginevra del luglio 1985 appena quindicenne salendo sul podio nella staffetta 4 \u00d7 200\u00a0m stile libero, bronzo, e nei 400 e 1500\u00a0m stile libero, argento e oro, il suo primo internazionale. Poche settimane dopo ha vinto le sue prime medaglie ai campionati italiani assoluti. Nel 1986 ha proseguito la sua crescita vincendo il suo primo titolo italiano nei 1500\u00a0m stile libero per poi andare agli Europei giovanili di Berlino ovest, dove di medaglie ne ha vinte cinque: argento nei 200\u00a0m e nei 400\u00a0m stile libero, oro nei 1500\u00a0m, nei 200\u00a0m dorso e nei 400\u00a0m misti. Ad agosto viene convocato per i campionati mondiali di Madrid, e nella finale dei 1500\u00a0m stile libero migliora il primato italiano e arriva secondo battuto solo da Rainer Henkel e precedendo Daniel Jorgensen e Vladimir Sal'nikov.\nNel 1987 gareggia ad agosto ai campionati europei di Strasburgo dove partecipa a quattro finali: 200\u00a0m dorso e 400\u00a0m misti e le staffette 4 \u00d7 200\u00a0m stile libero e 4 \u00d7 100\u00a0m mista. Un mese dopo \u00e8 a Latakia, in Siria, per i Giochi del Mediterraneo dove vince quattro ori: 100 e 200\u00a0m dorso, 400\u00a0m misti e 4 \u00d7 100\u00a0m mista. Nel 1988 ha vinto sei titoli italiani nei campionati primaverili ed estivi, ma quell'anno ci sono i Giochi della XXVI Olimpiade a Seul come evento pi\u00f9 importante dell'anno. Nei 200\u00a0m dorso e nei 1500\u00a0m stile libero non supera le batterie, ma va in finale nei 400\u00a0m misti e vince, primo italiano maschio, una medaglia: bronzo dietro Tam\u00e1s Darnyi e David Wharton.\nIl 1989 \u00e8 stato un altro anno positivo per Stefano: ai campionati europei di Bonn va ancora quattro volte sul podio vincendo un oro nella staffetta 4 \u00d7 200\u00a0m stile libero con Massimo Trevisan, Roberto Gleria e Giorgio Lamberti e un altro nei 200\u00a0m dorso; altri due podi vengono dai 400\u00a0m misti, terzo, e dalla 4 \u00d7 100\u00a0m mista, altro bronzo con Gianni Minervini, Marco Braida e Lamberti. Continua ad essere competitivo anche in Italia, vincendo otto campionati nazionali tra il 1989 e il 1990.\nL'anno 1991 \u00e8 cominciato a gennaio a Perth, con i campionati mondiali australiani in cui va cinque volte in finale: vince ancora il bronzo nei 400\u00a0m misti dietro a Tam\u00e1s Darnyi e Eric Namesnik, e nella staffetta 4 \u00d7 200\u00a0m stile libero con Emanuele Idini, Gleria e Lamberti: la sua seconda medaglia d'argento ai mondiali la vince nei 200\u00a0m dorso, battuto da Mart\u00edn L\u00f3pez-Zubero ma davanti a Vladimir Sel'kov. Completano la sua partecipazione una finale nei 100\u00a0m dorso e il quinto posto nella 4 \u00d7 100\u00a0m mista con Minervini, Leonardo Michelotti e Lamberti. Quell'anno ha gareggiato ancora in due occasioni ad Atene: a luglio per i Giochi del Mediterraneo \u00e8 primo con la 4 \u00d7 200\u00a0m stile libero e secondo nei 200\u00a0m dorso; un mese dopo agli europei arriva ancora un argento nella 4 \u00d7 200\u00a0m stile libero, con la stessa formazione che ha nuotato ai mondiali.\nNel 1992 viene convocato per i Giochi Olimpici di Barcellona dove nuota come dorsista e staffettista: nei 200\u00a0m dorso va per la seconda volta su un podio olimpico, bronzo dietro a L\u00f3pez-Zubero e a Selkov. Va in finale anche con la 4 \u00d7 200\u00a0m stile libero con Massimo Trevisan al posto di Idini.\nNegli anni successivi non ha avuto il successo della sua prima parte di carriera; sia agli Europei di Sheffield del 1993 che ai campionati mondiali del 1994 disputati proprio a Roma, non \u00e8 riuscito ad entrare in nessuna finale. C'\u00e8 riuscito a Vienna agli Europei del 1995 nei 400\u00a0m misti: sesto. Non ha per\u00f2 preso parte ai giochi del 1996 ad Atlanta. Ha vinto ancora due medaglie internazionali nel 1997: bronzo nei 200\u00a0m dorso ai Giochi del Mediterraneo di Bari, gara in cui va poi in finale agli Europei di Siviglia per poi partecipare alle Universiadi a Messina dove arriva terzo nei 400\u00a0m misti. Ha concluso la sua carriera internazionale ai mondiali del 1998 ancora a Perth nuotando nei 200\u00a0m dorso: ai campionati italiani nel 1999 ha chiuso invece vincendo la staffetta 4 x 100\u00a0m mista.\n\u00c8 stato primatista italiano in gare diverse come gli 800 e i 1500\u00a0m stile libero, i 100 e i 200\u00a0m dorso, i 400\u00a0m misti e nelle staffette 4 x 200\u00a0m stile libero per undici anni e nella 4 x 100\u00a0m mista per nove.\nPalmar\u00e8s.\nCampionati italiani.\n23 titoli individuali e 8 in staffette, cos\u00ec ripartiti:"}
{"id": "136362", "revid": "111373", "url": "https://it.wikipedia.org/wiki?curid=136362", "title": "Erlen", "text": "Erlen (toponimo tedesco) \u00e8 un comune svizzero di 3\u00a0636 abitanti del Canton Turgovia, nel distretto di Weinfelden.\nStoria.\nNel 1995 Erlen ha inglobato i comuni soppressi di Buchackern, Engishofen, Ennetaach, K\u00fcmmertshausen e Riedt. Fino al 2010 ha fatto parte del distretto di Bischofszell.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Buchackern, Engishofen, Ennetaach e K\u00fcmmertshausen ma fino al 2000 senza Riedt):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nErlen \u00e8 servito dall'omonima stazione sulla ferrovia Winterthur-Romanshorn."}
{"id": "136363", "revid": "3535", "url": "https://it.wikipedia.org/wiki?curid=136363", "title": "Esercito Romano", "text": ""}
{"id": "136366", "revid": "120723049", "url": "https://it.wikipedia.org/wiki?curid=136366", "title": "Jaffa (Stargate)", "text": "I Jaffa sono una razza della serie televisiva di fantascienza \"Stargate SG-1\".\nI Jaffa vivono su molti pianeti differenti in base ai Goa'uld che servirono e sono un popolo addestrato alla guerra, pronto a morire in nome, inizialmente, del proprio dio, in seguito, della libert\u00e0 di tutti i Jaffa.\nFisiologia.\nI Jaffa sono una specie biologicamente molto simile agli umani, il cui genoma in passato \u00e8 stato manipolato artificialmente dai Goa'uld rendendoli predisposti ad ospitare le loro larve. Discendono dalle popolazioni terrestri rapite usando lo Stargate e schiavizzate per servire i Goa'uld come d\u00e8i.\nGrazie alla loro alterazione genetica data loro dai simbionti, i Jaffa sono in grado anche di sopravvivere all'esposizione a radiazione per diverso tempo.\nIl \"Prim'tah\".\nL'impianto della larva Goa'uld avviene attraverso un rituale, o Prim'tah, celebrato appena prima della pubert\u00e0, a circa 10 anni. L'impianto della larva incrementa la forza fisica e i riflessi dell'ospite, e rimpiazza il suo sistema immunitario rendendolo immune alle maggior parte delle malattie e dei traumi, allungandone la speranza di vita. Se la cerimonia non avviene, il sistema immunitario del bambino cede e il ragazzo muore. Anche il potere curativo della larva, per\u00f2, ha i suoi limiti: se la ferita \u00e8 troppo grave l'ospite muore e se l'infezione \u00e8 troppo violenta la larva lascia l'ospite.\nDurante l'impianto, viene tagliato il ventre con una forma a \"X\", per creare una sacca per la larva. La sacca non si chiude mai completamente e il simbionte pu\u00f2 essere rimosso in ogni momento, potendo cos\u00ec essere rimosso e rimpiazzato con una larva nuova, una volta che la precedente diviene matura, circa ogni sette anni. Se il simbionte venisse tolto il sistema immunitario del Jaffa crollerebbe, provocando la morte del Jaffa in poche ore.\nIl simbionte d\u00e0 al Jaffa che lo ospita maggiore forza fisica, salute e longevit\u00e0, infatti possono vivere in ottima salute per pi\u00f9 di cento anni. Non hanno nemmeno bisogno di dormire, scendono semplicemente in uno stato di profonda meditazione chiamato Kelnorim, durante il quale il simbionte ripara ogni ferita del Jaffa.\nSu Pangar, gli esseri umani svilupparono una droga, prodotta dai simbionti Tok'ra, che per i Jaffa divenne la speranza per non necessitare pi\u00f9 di una larva Goa'uld per sopravvivere. Proprio come il simbionte, la droga, chiamata Tretonin, agisce sul sistema immunitario del Jaffa, rendendolo forte come se ospitasse il Goa'uld.\nIl \"Kelnorim\".\nIl Kelnorim \u00e8 un rituale di meditazione che sostituisce il sonno. Quando un Jaffa entra in meditazione, il suo simbionte cura le eventuali ferite dell'ospite e in questa fase il battito cardiaco si pu\u00f2 abbassare fino anche ad un battito al minuto. Durante la meditazione simbionte e ospite riescono a comunicare tra loro, ma questa procedura era proibita dai Goa'uld perch\u00e9 essi temevano che il simbionte potesse essere influenzato.\nQuando nella settima stagione di Stargate SG-1, Teal'c perse il suo simbionte, non riusc\u00ec per diverso tempo ad eseguire un Kelnorim, proprio perch\u00e9 il simbionte sta alla base del rituale. Su suggerimento di Daniel Jackson, Teal'c riusc\u00ec nuovamente a eseguire il rituale, scoprendo che i suoi effetti erano positivi sul suo corpo, anche senza avere un simbionte.\nStoria.\nInizialmente i Goa'uld trasferivano i terrestri su altri pianeti attraverso lo Stargate per farli lavorare come schiavi nelle miniere di Naquadah, elemento indispensabile nelle tecnologie usate dai loro padroni. Quando, circa nel 3.000 a.C., scoppi\u00f2 una ribellione sulla Terra, Ra, Supremo Signore dell'Impero Goa'uld, dovette ritirarsi e lo Stargate del pianeta fu sepolto.\nSul pianeta Dakara, alcuni di questi umani furono usati come ospiti delle larve dei Goa'uld e da allora quegli umani modificati furono chiamati \"Jaffa\". Diverse migliaia di anni fa, un gruppo di Jaffa comprese che i Goa'uld non erano vere divinit\u00e0 e fuggirono dai loro padroni, nascondendosi su un pianeta sconosciuto ai loro nemici. Essi sono noti come Sodan. Non possiedono alcun simbolo dei Goa'uld ma necessitano di un simbionte per vivere, cos\u00ec sono costretti a razziare i simbionti per sopravvivere.\nPer migliaia di anni, i Jaffa servirono con totale dedizione diversi signori Goa'uld come soldati nei loro eserciti, controllati tramite la presunta natura divina dei loro padroni. Solamente i maschi per\u00f2 erano usati come soldati. Venivano cresciuti come guerrieri, indottrinati sin dalla loro nascita con la disciplina e l'addestramento fisico. In molti casi la loro devozione raggiunse il fanatismo, credendo che se avessero servito con onore il loro dio sarebbero stati ricompensati dopo la morte. I Jaffa credono inoltre che il loro scopo ultimo sia l'ascensione ma non \u00e8 chiaro se i Goa'uld favorirono o meno questa credenza.\nLa ribellione Jaffa ebbe inizio solo quando il Primo Jaffa di Apophis, Teal'c, trad\u00ec il suo padrone e si un\u00ec ai Tau'ri. Il Jaffa infatti aveva gi\u00e0 cominciato a credere che i Goa'uld non fossero d\u00e8i, ma, solo quando incontr\u00f2 il colonnello O'Neill, trov\u00f2 il coraggio di abbandonare il servizio per Apophis. Con l'aiuto del maestro Bra'tac, Teal'c riusc\u00ec a diffondere la sua verit\u00e0 ed altri Jaffa si unirono alla causa, alleandosi con i terrestri e i Tok'ra.\nDurante la lotta per la liberazione, i Jaffa incontrarono molti ostacoli sin dal principio. Ad un meeting dei primi Jaffa liberi, solo Teal'c e Bra'tac sopravvissero ad un attacco dei Goa'uld. Questi tentarono anche di demolire l'alleanza con terrestri e Tok'ra, riuscendo nel loro intento e costringendo le tre fazioni a lottare individualmente.\nIl ritorno di Anubis e la seguente guerra civile tra i Signori del sistema, rinvigor\u00ec la ribellione Jaffa. Con l'ulteriore guerra tra Goa'uld e Replicatori, l'Impero si indebol\u00ec ulteriormente. Con una serie di vittorie, Anubis fu fermato, i Replicatori furono distrutti e i Jaffa colpirono duramente gli ultimi Goa'uld rimasti, raggiungendo la tanto desiderata libert\u00e0.\nIn corrispondenza con la caduta dell'Impero dei Goa'uld, nacque la Nazione Libera Jaffa. Teal'c divenne un membro influente dell'Alto Consiglio, consiglio che rappresenta tutte le nazioni Jaffa. Nonostante i dubbi di Teal'c, Gerak, convinto che la rappresentanza nel Consiglio dovesse dipendere dalla forza militare, divenne il leader del Consiglio stesso e diede il via ad una caccia ai cloni di Ba'al, l'ultimo Goa'uld rimasto.\nQuando un Priore degli Ori giunge nella Via Lattea, predicando la loro religione, Gerak diviene egli stesso un Priore quando vede la vera potenza degli Ori, molto superiore a quella dei Goa'uld. Gerak suggerisce cos\u00ec al Consiglio di accettare le nuove divinit\u00e0 e imporle per legge ai Jaffa. Quando Teal'c chiede a Gerak di curare dei membri del Comando Stargate colpiti da una piaga degli Ori, Gerak accetta ma viene punito, bruciando vivo. La morte di Gerak spinse i Jaffa a respingere il volere degli Ori che, tuttavia, minacciavano ancora la galassia finch\u00e9 i Tau'ri non usarono l'arca della verit\u00e0 sui Priori, demolendo cos\u00ec la potenza degli Ori. Con la loro sconfitta, i Jaffa furono completamente liberi da ogni sorta di minaccia.\nCultura.\nI Jaffa sono una societ\u00e0 di guerrieri e, per lungo tempo, credettero di servire degli d\u00e8i ma non vedendosi come schiavi, finch\u00e9 la ribellione non prese piede con fermezza. Essi credevano che servire gli d\u00e8i fosse l'aspirazione pi\u00f9 alta e che morire servendo il loro signore avrebbe portato grande privilegi dopo la morte.\nI Jaffa sono un popolo conosciuto per il loro coraggio e la loro forza di volont\u00e0. Nei secoli, divennero fieri delle loro abilit\u00e0 di guerrieri ed ebbero sempre un grande senso dell'onore e della nobilt\u00e0 d'animo. Credono anche in una vita dopo la morte, quando le loro anime verranno portate su Kheb, il pianeta dove un tempo viveva l'Antica Oma Desala. I Jaffa infatti sono a conoscenza della conclusione dell'evoluzione nell'ascensione e alcuni di loro si inginocchiano se in presenza di esseri ascesi.\nI Jaffa sono noti per il forte rancore che portano per i loro nemici e per la loro grande memoria. Sembra anche che abbiano poco senso dell'umore e le loro barzellette riguardano solo i Jaffa o i Goa'uld rivali.\nQuando avviene un litigio tra una coppia Jaffa senza che riescano a riappacificarsi, si ricorre ad una pausa, quella che sulla Terra viene definita come \"pausa di riflessione\". I Jaffa per\u00f2 usano una forma pi\u00f9 rigida e pubblica, almeno su Chulak: l'uomo, o la donna, deve quindi affermare pubblicamente di essere in pausa e questa decisione deve essere confermata e garantita dal partner. Se la disputa non viene risolta, si necessita l'uso delle armi.\nIl Primo Jaffa.\nIl grado di Primo Jaffa viene assegnato solo dopo essersi sottoposto ad un rigidissimo addestramento e dopo essersi ripetutamente distinti in battaglia. Prende ordini direttamente dal Goa'uld che serve ed \u00e8, inoltre, il comandante in capo della guardia personale del Goa'uld con il compito di gestirne l'intera forza armata. Il Primo Jaffa, quindi, risponde del comportamento dell'esercito, ottenendo onori in caso di vittoria, ma rischiando, in caso di grave sconfitta o di negligenza, la morte che avverrebbe attraverso l'uccisione della larva Goa'uld ospitata all'interno della sua sacca ventrale. Questa fine capit\u00f2, per esempio, a Ro'nak, padre di Teal'c, che venne ucciso da Cronus Il Primo Jaffa solitamente porta il marchio del Goa'uld che serve. Il simbolo viene fissato con una colata d'oro fuso versato su un taglio, sulla fronte, che ha la forma del simbolo del Goa'uld.\nBra'tac e Teal'c furono, in successione, Primo Jaffa di Apophis; Bra'tac fu anche il Primo Jaffa di Klorel, figlio di Apophis."}
{"id": "136368", "revid": "74801", "url": "https://it.wikipedia.org/wiki?curid=136368", "title": "Ajdir", "text": "Ajdir (in berbero: \u2d30\u2d4a\u2d37\u2d49\u2d54, \"Ajdir\"; ) \u00e8 un centro abitato e comune rurale situato a nord del Marocco in prossimit\u00e0 di Al-Hoseyma.\n\u00c8 stata capitale dell'effimera Repubblica del Rif dal 1921 al 1926 ad opera di Abd el-Krim.\nIl nome \"ajdir\" rappresenta la realizzazione in tarifit della parola berbera \"agadir\", proveniente con molta probabilit\u00e0 dal punico, che significa \"muro\" e, per estensione, \"fortezza\", \"granaio protetto da un muro\". Lo stesso nome che, in toponomastica ricompare nella citt\u00e0 di Agadir nel sud del Marocco, e in quella di Cadice (Spagna), anticamente \"Gadir\"."}
{"id": "136370", "revid": "228587", "url": "https://it.wikipedia.org/wiki?curid=136370", "title": "Chiesa di San Nicola", "text": ""}
{"id": "136372", "revid": "111373", "url": "https://it.wikipedia.org/wiki?curid=136372", "title": "Amriswil", "text": "Amriswil (toponimo tedesco) \u00e8 un comune svizzero di 13.346 abitanti del Canton Turgovia, nel distretto di Arbon; ha lo status di citt\u00e0.\nStoria.\nNel 1925 ha inglobato il comune soppresso di Hemmerswil, nel 1931 quello di M\u00fchlebach bei Amriswil, nel 1979 quelli di Biessenhofen, Oberaach e R\u00e4uchlisberg e nel 1997 quello di Schocherswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nFino al 2010 appartenne al distretto di Bischofszell. Amriswil \u00e8 stato \"Munizipalgemeinde\" fino al 1979, quando \u00e8 divenuto \"Gemeinde\".\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nAmriswil \u00e8 servito dalle stazioni di Amriswil e di Oberaach sulla ferrovia Winterthur-Romanshorn.\nSport.\nAd Amriswil ha sede la societ\u00e0 pallavolistica Volley Amriswil."}
{"id": "136374", "revid": "1573940", "url": "https://it.wikipedia.org/wiki?curid=136374", "title": "Anchisauridae", "text": "Gli Anchisauridi (Anchisauridae ) furono un gruppo di dinosauri sauropodomorfi. Il \"clade\" consiste dell\"Anchisaurus\" e dei suoi stretti parenti. Ad ogni modo, non \u00e8 chiaro quali altri generi siano inclusi in questa famiglia; molti dei dinosauri che in precedenza ne facevano parte sono stati spostati in qualche altra famiglia. Essa non \u00e8 una famiglia molto usata nella tassonomia attuale. \nGli \"Anchisauridae\" erano in passato considerati prosauropodi, ma nuove ricerche indicano che potrebbero essere stati in principio dei sauropodi."}
{"id": "136377", "revid": "1005847", "url": "https://it.wikipedia.org/wiki?curid=136377", "title": "Gaspare Ambrosini", "text": "Esponente della Democrazia Cristiana, viene considerato uno dei padri della Costituzione Italiana per averla plasmata sui principi di libert\u00e0 e democrazia e per avere introdotto lo schema \u201cregioni-province-comuni\u201d. Artefice indiscusso dello Statuto Autonomistico Siciliano per la sua elaborazione teorica della autonomia regionale siciliana. Muore quasi centenario il 17 agosto 1985 a Roma.\nBiografia.\nL'adolescenza.\nGaspare Ambrosini nacque a Favara il 24 ottobre 1886 e venne battezzato nella chiesa del Carmine il giorno stesso. In quel periodo il contesto socioeconomico della citt\u00e0 di Favara era degradato. Le leggi dello stato del 1862 e 1867 ne avevano incrementato la povert\u00e0. Venne educato da sua madre, un'educatrice, e da suo padre, ufficiale dell'Arma, consolidando l'amore per la legalit\u00e0, il diritto, la giustizia, la ricerca e lo studio.\nGaspare Ambrosini inizi\u00f2 il suo percorso di studio a 3 anni, frequentando le scuole elementari maschili di Favara. Frequent\u00f2 le due classi ginnasiali e le tre liceali presso il Liceo Classico Empedocle situato in Agrigento. Per rassicurare la sua famiglia riguardo alle sue condizioni e dimostrare rispetto e devozione nei loro confronti, invi\u00f2 loro delle lettere. In queste lettere aggiornava i suoi familiari riguardo alle proprie vicissitudini.\nIl 27 dicembre 1907, alla morte del padre Giovanni Battista, la famiglia affront\u00f2 una crisi economica poich\u00e9 il solo stipendio della madre Carmela non era sufficiente per sostenere la famiglia. Gaspare Ambrosini gest\u00ec l'Esattoria Comunale per successione di suo padre dal 1907 al 1909, permettendo alla madre di continuare a mantenere i figli agli studi. Gaspare frequent\u00f2 l'Universit\u00e0 degli Studi di Napoli Federico II, dove si laure\u00f2 a 21 anni. Present\u00f2 una tesi di 448 pagine dedicate \u201cAlla sacra memoria del padre\u201d dal titolo \"Diritto ecclesiastico francese odierno\". La sua tesi venne pubblicata dalla stessa Universit\u00e0 di Napoli nel 1909 presso Luigi Pierro Editore, costituendo la sua prima importante pubblicazione. \nIl 22 gennaio 1910 pass\u00f2 al tribunale come giudice. Durante la sua esperienza professionale a Torino scrisse il primo dei due volumi \"Trasformazione delle persone giuridiche. Diritto Romano Canonico e degli ex Stati Italiani\" Il 29 gennaio 1910 venne chiamato come segretario al Ministero della Giustizia a Roma, dove ampli\u00f2 la sua cultura presso la biblioteca e si riconnesse con i fratelli Vittorio e Antonio. \nLa carriera accademica.\nA 25 anni Ambrosini vinse il concorso di professore ordinario presso la cattedra di Diritto ecclesiastico e venne assegnato all\u2019Universit\u00e0 degli Studi di Messina, abbandonando i suoi studi in legislazione. Fra il 1911 e il 1917 pubblic\u00f2 il secondo volume \"Trasformazione delle persone giuridiche. Diritto Moderno\". In quel periodo scrisse: \"\u201cEstinzione della personalit\u00e0 giuridica delle confraternite trasformate\u201d\" (Utet, Torino 1914); \"\u201cLe opere pie del culto del diritto italiano\u201d\" (Ed. Novene, Napoli, 1915); \"\u201cMazzini, Marx e l\u2019internazionale socialista\u201d\" (Colletti, Campobasso, 1917); e altri importanti articoli apparsi in riviste specializzate quali \u201cLa rivista di diritto pubblico\u201d; \u201cGiurisprudenza Italiana\u201d e \u201cNuova Rassegna\u201d.\nInterruppe la sua professione di insegnante per arruolarsi volontariamente nella Prima Guerra Mondiale nonostante la visita di leva a cui era stato sottoposto lo avesse dichiarato \u201cinidoneo per insufficienza toracica, e deviazione della colonna vertebrale\u201d. Si arruol\u00f2 come ufficiale di artiglieria per ricongiungersi con i suoi fratelli che erano gi\u00e0 sul fronte. L\u2019esperienza militare di Gaspare fu dolorosa e segn\u00f2 profondamente il suo animo. Alla conclusione della guerra matur\u00f2 tre convincimenti che estern\u00f2 pi\u00f9 volte nei libri, nelle conferenze e nelle conversazioni: i nazionalismi si superano con la costruzione dell\u2019Unione Europea; i conflitti fra popoli non si risolvono con le guerre, ma con le trattative diplomatiche; la pace \u00e8 il bene pi\u00f9 prezioso che un uomo possa avere.\nNel 1919 venne chiamato all\u2019Universit\u00e0 degli Studi di Palermo a ricoprire la cattedra di Diritto costituzionale, ma questo non imped\u00ec la sua partecipazione alla conferenza di Versailles al seguito di Vittorio Emanuele Orlando. Con l\u2019avvento del fascismo, Ambrosini continu\u00f2 ad insegnare presso la sua cattedra e sostenne calorosamente il regime in pi\u00f9 occasioni; scrive infatti Manuel J. Pel\u00e1ez:\nNel 1936 gli venne affidata la carica di insegnare Diritto coloniale dall\u2019Universit\u00e0 degli Studi di Roma e nel 1953 divenne titolare della cattedra di Diritto costituzionale, succedendo a Vittorio Emanuele Orlando. La caduta del fascismo permise ad Ambrosini di dare il proprio contributo all\u2019Italia antifascista, mettendo a disposizione il proprio sapere giuridico per ricostruire la democrazia del paese. Identific\u00f2 il \u201csistema proporzionale\u201d come miglior sistema elettorale democratico rappresentativo.\nL'attivit\u00e0 parlamentare.\nIl 2 giugno 1946 Ambrosini venne eletto plebiscitariamente deputato dell'Assemblea Costituente. Dal 15 giugno 1946 al 31 gennaio 1948 si iscrisse al gruppo parlamentare politico e fu componente dei seguenti organi parlamentari: Commissione per la Costituzione (19 luglio 1946 - 31 gennaio 1948); seconda Sottocommissione (19 luglio 1946 - 31 gennaio 1948); Comitato di redazione (19 luglio 1946 - 31 gennaio 1948); Commissione speciale per l\u2019esame del disegno di legge costituzionale che proroga il termine di otto mesi durante la durata dell\u2019assemblea costituente (19 febbraio 1947 - 31 gennaio 1948); Commissione speciale per gli esami delle leggi elettorali (5 maggio 1947 - 31 gennaio 1948); Commissione speciale per l\u2019esame del disegno di legge che detta norme per la limitazione temporanea del diritto di voto ai capi responsabili del regime fascista (25 giugno 1946 - 31 gennaio 1948).\nIl 18 aprile 1948 Ambrosini venne eletto al Parlamento Nazionale alla Camera dei Deputati nel collegio di Sicilia Orientale. In seguito, venne eletto alla presidenza della Commissione Legislativa per gli Affari Esteri cinque volte consecutive fino al 1953. In questo periodo, Ambrosini continu\u00f2 ad insegnare regolarmente. Alle elezioni politiche del 1953 Ambrosini non venne rieletto, e Guglielmo Negri giustific\u00f2 la sconfitta attribuendone la colpa alla mafia.\nGiudice dell'Alta Corte Siciliana e Presidente della Corte Costituzionale.\nNel 1954 venne nominato giudice dell\u2019Alta Corte Siciliana. Il 5 novembre 1955 Gaspare Ambrosini venne eletto \ud835\udc08\u00b0 Giudice della Corte Costituzionale. Prest\u00f2 giuramento il 15 dicembre, stessa data in cui inizi\u00f2 il suo mandato a palazzo della Consulta. Il 20 ottobre del 1962 Gaspare Ambrosini venne eletto Presidente della Corte Costituzionale, carica che ricopr\u00ec fino al 12 ottobre 1966. Il suo mandato da Presidente, durato oltre 5 anni, \u00e8 stato il pi\u00f9 lungo della storia.\nLa morte.\nMor\u00ec quasi centenario a Roma il 17 agosto del 1985. \nLa sua produzione scientifica \u00e8 ancora considerata una importante pietra miliare del diritto costituzionale specie per gli studi di diritto comparato. Ha scritto oltre 100 pubblicazioni di diritto pubblico e di politica sociale, fra le quali si ricorda \"Partiti politici e gruppi parlamentari dopo la proporzionale\" (1921). \nDon\u00f2 i libri della sua biblioteca all'Universit\u00e0 degli Studi di Palermo. A Favara gli \u00e8 stata intitolata una scuola e una villa, a Roma una piazza.\nOpere principali.\nAmbrosini oltre alle opere accademiche, ha scritto vari testi di carattere storico-politico:"}
{"id": "136380", "revid": "407181", "url": "https://it.wikipedia.org/wiki?curid=136380", "title": "Langrickenbach", "text": "Langrickenbach (toponimo tedesco) \u00e8 un comune svizzero di 1.285 abitanti del Canton Turgovia, nel distretto di Kreuzlingen.\nStoria.\nNel 1998 ha inglobato i comuni soppressi di D\u00fcnnershaus, Herrenhof, Sch\u00f6nenbaumgarten e Zuben.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con D\u00fcnnershaus, Herrenhof, Sch\u00f6nenbaumgarten e Zuben):"}
{"id": "136382", "revid": "599013", "url": "https://it.wikipedia.org/wiki?curid=136382", "title": "Termite (miscela incendiaria)", "text": "La term\u00ecte \u00e8 una miscela pirotecnica costituita da un metallo in polvere, che funge da combustibile, e da un ossido metallico che funge da ossidante. Quando alla miscela viene somministrato un opportuno e notevole apporto di calore, si innesca una reazione di ossido-riduzione fortemente esotermica. \nMolte delle miscele di termiti non sono esplosive, ma producono una intensa e breve emissione di calore ad altissima temperatura che interessa un'area piuttosto ristretta.\nPer la realizzazione delle miscele si possono utilizzare vari composti: i combustibili usati pi\u00f9 frequentemente sono alluminio, magnesio, calcio, titanio, silicio, boro. Gli ossidanti possono essere: triossido di boro (B2O3), triossido di dicromo (Cr2O3), diossido di manganese (MnO2), triossido di diferro (Fe2O3), tetrossido di triferro (Fe3O4), triossido di molibdeno (MoO3), ossido di rame (CuO) e minio.\nReazione chimica.\nLa combinazione pi\u00f9 comune \u00e8 a base di polvere d'alluminio e ossido ferrico Fe2O3, che vengono mescolati assieme in rapporto stechiometrico. La reazione che ha luogo \u00e8 la seguente:\nin cui l'alluminio va a ridurre il ferro con un enorme sviluppo di calore tale da portare alla fusione il ferro. I reagenti sono in genere in forma di polvere e miscelati con un opportuno legante che serve a impedire che la reazione avvenga in assenza di opportuno innesco termico.\nDalla reazione deriva che essa si prepara a partire da di polvere di alluminio e 160\u00a0g di ossido di ferro (rapporto stechiometrico, cio\u00e8 2,96\u00a0g di ossido di ferro per ogni grammo di alluminio); la velocit\u00e0 di combustione della termite dipende essenzialmente dalla grandezza delle particelle di alluminio (pi\u00f9 sono piccole, pi\u00f9 la combustione \u00e8 veloce), mentre per l'ossido di ferro \u00e8 sufficiente che le particelle siano sotto i .\nAd esempio, usando una polvere con particelle di alluminio sotto i , la combustione diventa supersonica (e quindi assume caratteristiche detonanti).\nIl processo alla termite pu\u00f2 essere utilizzato per la fusione dell'acciaio e per questa sua propriet\u00e0 viene impiegata nei processi di saldatura per alluminotermia.\nHa trovato applicazione durante la seconda guerra mondiale come miscela incendiaria per bombe aeree, ma attualmente \u00e8 quasi in disuso.\nStoria.\nLa reazione della termite fu scoperta nel 1893 e brevettata nel 1895 dal chimico tedesco Hans Goldschmidt. Per questo motivo la reazione \u00e8 anche chiamata \"reazione di Goldschmidt\" o \"processo Goldschmidt\". Goldschmidt era originariamente interessato alla produzione di metalli estremamente puri evitando l'utilizzo del carbone durante il processo di fusione, ma scopr\u00ec presto che si poteva utilizzare l'elevato calore prodotto nella reazione della termite anche per la saldatura dei metalli.\nLa prima applicazione commerciale della termite fu per la saldatura delle rotaie del tram a Essen, in Germania, nel 1899.\nFuturi sviluppi.\nDerivati dalla termite sono gli studi sul motore a microparticelle metalliche: David Beach, dell'Oak Ridge National Laboratory (USA) ha progettato un motore diesel modificato per bruciare miscele micro e nanometriche di ferro, alluminio e boro."}
{"id": "136383", "revid": "834", "url": "https://it.wikipedia.org/wiki?curid=136383", "title": "Gdr", "text": ""}
{"id": "136384", "revid": "125618126", "url": "https://it.wikipedia.org/wiki?curid=136384", "title": "Munchkin", "text": "Munchkin \u00e8 un gioco di carte non collezionabili ideato da Steve Jackson, illustrato da John Kovalic e pubblicato originariamente dalla Steve Jackson Games nel 2000. Rappresenta una parodia dei giochi di ruolo, rivolgendosi a giocatori interessati principalmente allo sviluppo delle capacit\u00e0 offensive e difensive del proprio personaggio e alla vittoria nei combattimenti contro i mostri, piuttosto che all'interpretazione, all'immedesimazione o allo sviluppo della storia: da qui il termine \"munchkin\", che nel gergo dei giochi di ruolo indica appunto quei giocatori il cui scopo consiste nel potenziare il proprio personaggio e \"vincere\". Il termine \u00e8 tratto dal romanzo \"Meraviglioso Mago di Oz\" di L. Frank Baum.\nNel 2001 \"Munchkin\" ha ricevuto l'Origins Award come miglior gioco di carte tradizionale.\nIl numero minimo di giocatori \u00e8 3, mentre il massimo consigliato \u00e8 6. Per giocare \u00e8 necessario un normale dado a sei facce e carta e qualunque oggetto utile per mantenere traccia dei livelli dei personaggi.\n\"Munchkin\" vanta un enorme mole di espansioni e varianti.\nSistema di gioco.\nIn ogni turno di una partita a \"Munchkin\", un giocatore scopre una carta porta (apre una porta) se la carta \u00e8 un mostro lo combatte: somma al suo livello (minimo 1) tutti i bonus che gli conferiscono gli oggetti (come \"L'altro anello\" o il \"Titolo davvero impressionante\") e confronta il risultato con il livello del mostro, il tutto pu\u00f2 essere influenzato da pozioni (come la \"Pozione esplosiva del gelo\"), i potenziamenti solo per mostri (come \"Antico\" o \"In lingerie\") e da aiuti di altri personaggi (in cambio di qualcosa); se il giocatore vince lo scontro guadagna (minimo) un livello e prende i tesori del mostro (pescando il numero di carte Tesoro indicate), altrimenti deve tentare la fuga (si fugge con 5 o 6): nel caso in cui non riesca a fuggire gli succedono le \"brutte cose\" indicate nella carta del mostro. Se invece non \u00e8 stato scoperto un mostro, il giocatore perquisisce la stanza (pescando una carta Porta).\nLo scopo del gioco \u00e8 raggiungere il 10\u00ba livello, ma esiste la variante epica che pone come obiettivo il 20\u00ba livello. Oltre agli scontri e agli imprevisti sopra citati si devono aggiungere le Maledizioni e i poteri delle Classi e delle Razze dei personaggi.\nSet ed espansioni.\nI set e le espansioni sono pubblicati sul mercato statunitense dalla casa editrice Steve Jackson Games. In Italia \"Munchkin\" \u00e8 tradotto e distribuito da Raven Distribution e Freak &amp; Chic, e alcuni set comprendono carte speciali realizzate sul modello della carte speciali originali, oppure specifiche per il mercato italiano.\nTra i gadget che accompagnano il gioco sono stati pubblicati:"}
{"id": "136385", "revid": "149726", "url": "https://it.wikipedia.org/wiki?curid=136385", "title": "Amphisaurus", "text": ""}
{"id": "136386", "revid": "22356", "url": "https://it.wikipedia.org/wiki?curid=136386", "title": "Blikanasauridae", "text": ""}
{"id": "136387", "revid": "729019", "url": "https://it.wikipedia.org/wiki?curid=136387", "title": "Sommeri", "text": "Sommeri (toponimo tedesco) \u00e8 un comune svizzero di 549 abitanti del Canton Turgovia, nel distretto di Arbon.\nStoria.\nIl comune di Sommeri \u00e8 stato istituito nel 1967 con la fusione dei comuni soppressi di Niedersommeri e Obersommeri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "136388", "revid": "767487", "url": "https://it.wikipedia.org/wiki?curid=136388", "title": "Blikanasaurus cromptoni", "text": "Descritto sulla base di alcune ossa degli arti stranamente robuste, Blikanasaurus \u00e8 un dinosauro prosauropode del Triassico superiore del Transkei (Sudafrica). Di medie dimensioni, questo erbivoro \u00e8 ritenuto essere uno dei potenziali antenati dei dinosauri chiamati Sauropodi, che cos\u00ec gran successo raggiunsero nel Giurassico. \nUn prosauropode evoluto.\n\"Blikanasaurus\", nonostante sia stato trovato in strati molto antichi, sembra pi\u00f9 evoluto rispetto agli altri prosauropodi, tanto da essere classificato in una famiglia a s\u00e9 stante, quella dei Blikanasauridi. Le ossa delle zampe di questo dinosauro sono insolitamente robuste e corte, simili a quelle dei sauropodi. Pertanto, il \"Blikanasaurus\" \u00e8 considerato un diretto antenato di questo gruppo e, anzi, secondo alcune recenti ricerche, potrebbe esserne stato un primitivo rappresentante. Le dimensioni di questo dinosauro non sono gigantesche, ma raggiungeva comunque la rispettabile lunghezza di sette metri."}
{"id": "136389", "revid": "1442080", "url": "https://it.wikipedia.org/wiki?curid=136389", "title": "Thecodontosauridae", "text": "Thecodontosauridae \u00e8 una famiglia di dinosauri prosauropodi. Sono vissuti alla fine del periodo Triassico, fra 223 e 208 milioni di anni fa. I resti di questa famiglia sono stati rinvenuti in Europa e in Australia"}
{"id": "136390", "revid": "6340", "url": "https://it.wikipedia.org/wiki?curid=136390", "title": "La lega degli straordinari gentlemen", "text": ""}
{"id": "136391", "revid": "22356", "url": "https://it.wikipedia.org/wiki?curid=136391", "title": "Agrosaurus", "text": ""}
{"id": "136392", "revid": "767487", "url": "https://it.wikipedia.org/wiki?curid=136392", "title": "Azendohsaurus", "text": "L'azendohsauro (gen. Azendohsaurus) \u00e8 un rettile estinto appartenente agli arcosauromorfi. Visse nel Triassico superiore (Carnico, circa 225 milioni di anni fa) e i suoi resti fossili sono stati ritrovati in Marocco e in Madagascar. \nScoperta e classificazione.\nLa specie tipo di \"Azendohsaurus\" (A. laaroussii) \u00e8 conosciuta solo per un frammento parziale di mascella con alcuni denti, proveniente dal Marocco. Sulla base di questi resti, descritti da Dutuit nel 1972, si ritenne che \"Azendohsaurus\" fosse un dinosauro prosauropode, forse affine a \"Thecodontosaurus\". Altri studiosi, invece, interpretarono gli scarsi resti come quelli di un dinosauro ornitischio primitivo. Nei primi anni 2000 vennero scoperti altri resti in strati di inizio Triassico superiore in Madagascar, anch'essi attribuiti a un prosauropode. Nuove ricerche (2010) permisero di riconoscere i resti malgasci come una nuova specie di \"Azendohsaurus\" (A. madagaskarensis) e di comprendere che questi animali non erano dinosauri, bens\u00ec arcosauromorfi primitivi, che svilupparono un certo grado di convergenza evolutiva con i dinosauri erbivori. \nDescrizione e stile di vita.\nI resti del cranio e della dentatura di entrambe le specie di \"Azendohsaurus\" hanno portato i paleontologi a supporre che questi animali fossero erbivori di dimensioni medio-piccole (circa 1,8 metri di lunghezza), dai denti a forma di foglia; i rari fossili dello scheletro postcranico della specie malgascia non sono sufficienti a permettere una ricostruzione dettagliata dell'animale."}
{"id": "136393", "revid": "1543377", "url": "https://it.wikipedia.org/wiki?curid=136393", "title": "Catastrofe ultravioletta", "text": "La catastrofe ultravioletta, chiamata anche catastrofe di Rayleigh-Jeans, \u00e8 la predizione della fisica d'inizio XX secolo, evidentemente falsa, secondo la quale un corpo nero ideale in equilibrio termico con l'ambiente avrebbe dovuto emettere radiazione elettromagnetica con potenza infinita, come risultava dall'applicazione delle equazioni di Maxwell.\nEssa costitu\u00ec una delle prime indicazioni dei limiti intrinseci della fisica classica. La soluzione a questo problema attraverso la legge di Planck port\u00f2 allo sviluppo della meccanica quantistica.\nStoria.\nIl termine \"catastrofe ultravioletta\" fu usato la prima volta nel 1911 da Paul Ehrenfest, bench\u00e9 il concetto risalga al 1905. La parola \"ultravioletta\" si riferisce al fatto che il problema appare nella regione di alta frequenza dello spettro elettromagnetico. Dalla prima apparizione, il termine \u00e8 stato usato per altre predizioni di natura simile, per esempio nell'elettrodinamica quantistica, dove \u00e8 usata anche l'espressione \"divergenza ultravioletta\".\nProblema fisico.\nSecondo la teoria classica, elementi oscillanti ad alta frequenza a temperatura ambiente dovrebbero emettere raggi UV, gamma e raggi X. Dovrebbero inoltre assorbire enormi quantit\u00e0 di energia per incrementare la propria temperatura anche solo di un grado Celsius. Entrambi i fenomeni non si verificano sperimentalmente.\nQuesta predizione derivava dal teorema di equipartizione dell'energia della meccanica statistica classica, in base al quale tutti i modi (gradi di libert\u00e0) di un sistema in equilibrio hanno una energia media pari a formula_1. Secondo l'elettromagnetismo classico, il numero di modi elettromagnetici in una cavit\u00e0 tridimensionale per unit\u00e0 di frequenza \u00e8 proporzionale al quadrato della frequenza stessa. Questo implica che la potenza irradiata per unit\u00e0 di frequenza deve seguire la legge di Rayleigh-Jeans ed essere a sua volta proporzionale al quadrato della frequenza. All'aumentare della frequenza un sistema deve quindi produrre radiazioni la cui energia cresce in modo esponenziale. Da ci\u00f2 deriva che, sia la potenza a una data frequenza, sia la potenza totale irradiata vanno a infinito quando sono considerate frequenze sempre pi\u00f9 alte, il che \u00e8 chiaramente impossibile, come osservarono indipendentemente Albert Einstein, Lord Rayleigh e James Jeans.\nIl grafico di seguito riportato evidenzia come, applicando le equazioni di Maxwell alle radiazioni emesse e assorbite dalle pareti del corpo nero, risulta che al diminuire della lunghezza d'onda si ottengono valori dell'intensit\u00e0 di irraggiamento (W/m\u00b2) che tendono all'infinito in palese contraddizione con i dati sperimentali che tendono a zero, oltre che in violazione del principio di conservazione dell'energia.\nSoluzione.\nNel 1900 Max Planck postul\u00f2 che l'energia elettromagnetica emessa dal corpo nero non seguisse la descrizione classica, ma potesse assumere solo valori discreti proporzionali alla frequenza e multipli di un valore minimo detto quanto. Questa ipotesi aveva l'effetto di ridurre il numero di modi possibili a una data energia nella cavit\u00e0 di corpo nero e quindi l'energia media a una data frequenza ottenuta con l'applicazione del teorema di equiripartizione dell'energia. La potenza irradiata andava a zero a frequenza infinita e la potenza totale predetta era finita. La formula per la potenza irradiata dal sistema era in linea con gli esperimenti noti e assunse il nome di legge di Planck. Basandosi su esperimenti precedenti, Planck era stato in grado anche di determinare il valore del suo parametro chiamato costante di Planck. \nNel 1905 Albert Einstein not\u00f2 che il problema dell\u2019effetto fotoelettrico poteva essere risolto rifacendosi all'ipotesi dei quanti proposta da Planck, ipotizzando che la radiazione elettromagnetica sia formata da pacchetti discreti di energia chiamati in seguito fotoni, ponendo la base per la descrizione quantistica dell'elettromagnetismo.\nCultura di massa.\nMolte descrizioni popolari in storia della fisica, cos\u00ec come molti libri di testo, riportano una versione errata della storia della catastrofe ultravioletta. In questa versione, la \"catastrofe\" fu notata inizialmente da Planck, che svilupp\u00f2 la sua formula come risposta. "}
{"id": "136394", "revid": "112093831", "url": "https://it.wikipedia.org/wiki?curid=136394", "title": "Penisola di Dingle", "text": "La penisola di Dingle (\"Dingle Peninsula\" in inglese; \"Corca Dhuibhne\" in gaelico irlandese) \u00e8 situata nel Kerry, contea sud-occidentale della Repubblica d'Irlanda, ed \u00e8 la pi\u00f9 settentrionale delle cinque caratteristiche penisole che formano la cosiddetta \"mano d'Irlanda\", oltre che il punto pi\u00f9 occidentale della propria nazione.\nLa penisola, luogo molto turistico per la sua cultura e i suoi meravigliosi paesaggi, prende il nome dal centro abitato di Dingle, situato nella costa meridionale del territorio, ed ospita moltissimi siti archeologici preistorici e rovine di edifici medievali, oltre che un'ampia area \"gaeltacht\".\nGeografia e geologia.\nSituata approssimativamente alle coordinate , Dingle \u00e8 lunga circa 50\u00a0km e delimitata dall'oceano Atlantico a nord e dalla baia di Dingle a sud.\nLa penisola si \u00e8 formata grazie alle masse granitiche che fanno parte della catena montuosa degli Slieve Mish, situati all'ingresso della penisola non molto distanti da Tralee: la catena si estende in longitudine verso ovest e le cime pi\u00f9 alte sono il Baurtregaum (850 m) e il Caherconree (825 m). L'altro massiccio rilevante di Dingle si sviluppa intorno alla pi\u00f9 alta montagna d'Irlanda al di fuori dei Macgillycuddy's Reeks, il Sliabh Bhreand\u00e1in (\"Monte di Brendano\") che, con i suoi 952 metri d'altezza, fa parte di un magnifico paesaggio ad alte quote che offre panorami incredibili del resto della penisola, spesso pianeggiante, e della parte settentrionale del Kerry. Opposto alle cime del gruppo del Brandon, che variano dagli 800 ai 616 metri, si erge il Binn os Gaoith (\"Picco al di sopra del Vento\") , alto soltanto 825 metri ma molto imponente visto dalle vallate, specialmente per la sua sommit\u00e0 appuntita e fina. Un altro monte che raggiunge discrete altitudini, almeno in relazione al resto del paesaggio circostante, \u00e8 Sliabh an Iolair (\"Monte dell'Aquila\") (516 m), nella propaggine sud-occidentale.\nLa costa di Dingle offre ai visitatori le pi\u00f9 svariate condizioni: si passa da strette insenature a larghe baie, da lunghe penisole piatte a piccoli promontori a picco sul mare. Le baie principali, oltre ovviamente alla Baia di Dingle che bagna tutta la costa sud e forma altre innumerevoli insenature minori, come la Ceann Tr\u00e1, il Dingle Harbour ed il Castelmaine Harbour, sono situate anche a nord come la Baia di Ard na Caithne, Cuas an Bhodaigh, la baia di Brandon ed infine la baia di Tralee. Se due lembi di terra molto stretti si insinuano, abbastanza piatti, nel mare per vari chilometri, come Maharees e Inch, altri sono decisamente poco esposti ma a picco: vale la pena citare capo Slea, punto pi\u00f9 occidentale della terraferma irlandese e uno dei luoghi pi\u00f9 suggestivi d'Irlanda per panorami e atmosfera, l'altrettanto selvaggio e bello Ceann Sratha con vicino Ceann Sib\u00e9al, ma anche ad est capo Minard e Bull's Head.\nNei pressi del massiccio del Brandon, si ergono scogliere assai suggestive, come An S\u00e1s, una baia intrappolata fra delle scogliere ripidissime e rotonde: da notare che \"S\u00e1s\" in gaelico significa \"trappola\", quindi non \u00e8 consigliabile scendere fino alla spiaggia. Gran parte di questo tratto di costa non sono raggiungibili con i mezzo di trasporto, mancando le strade, ma esclusivamente a piedi con un sentiero chiamato \"Dingle Way\", che parte dal villaggio di Tiduff e arriva a Brandon Point.\nLe isole Blasket sono situate poco al largo della penisola di Dingle, ben visibili dal tratto di costa che va da Capo Sl\u00e9ibhe fino a Capo Ceann Sratha. Sono famose per il loro ricco contributo culturale in ambito linguistico degli antichi abitanti, scomparsi da queste terre remote e tranquille dagli anni 1950, a seguito di un piano di riedificazione del governo irlandese che ha colpito varie isole delle coste occidentali. Al largo di Magharees inoltre, ci sono le Seven Hogs, sette piccoli isolotti.\nNon ci sono fiumi e laghi considerevoli nel territorio, questo anche dovuto al fatto alle dimensioni non eccessive della penisola. An Abha Mh\u00f3r (\"Il Grande Fiume\"), Abha na Feothana\u00ed (\"Fiume delle Brezze\") e l'Owenascaul sono quelli pi\u00f9 grandi, ma di fatto non superano le dimensioni di un torrente e scorrono per pochi chilometri prima di arrivare subito in mare. Stessa situazione i laghi, numerosi ma molto piccoli, fra i quali ha una relativa fama, a dire il vero non molta, il Lough Slat ai piedi del Binn os Gaoith, ma che non arriva nemmeno a un km da una sponda all'altra. Torrenti si formano facilmente dalle pendici dei monti, e non di rado invadono le strade pi\u00f9 remote, costringendo i guidatori a passare con le automobili su autentiche cascate sull'asfalto. Questo succede soprattutto vicino al Brandon e a Capo Sl\u00e9ibhe.\nIl Connor Pass che giunge da Dingle nella parte meridionale della penisola attraversa la baia di Brandon e Castlegregory nel nord, ed \u00e8 il valico montano pi\u00f9 alto d'Irlanda, una precaria strada a discrete altitudine che si inerpica attorno a scogliere a picco e piccoli laghi. Altro tragitto interessante \u00e8 il Giro di Capo Sl\u00e9ibhe (\"Slea Head Drive, che parte da Dingle e raggiunge l'omonimo promontorio, per poi tornare indietro passando a nord\").\nStoria e cultura.\nLa parte occidentale della penisola \u00e8 una zona \"gaeltacht\" ricca di tradizione, dalla quale sono usciti molti autori e poeti ben conosciuti a carattere regionale. Tra i tanti \u00d3 Siochfhradha e Peig Sayers. Questa \u00e8 la parte pi\u00f9 occidentale della terraferma irlandese, ed il villaggio di D\u00fan Chaoin \u00e8 spesso scherzosamente appellato come \"the next parish to America\" (\"la parrocchia pi\u00f9 vicina all'America\").\nNon si sono registrati eventi storici eclatanti nella penisola, ma le testimonianze archeologiche sono notevoli, e ricoprono un arco temporale di circa 6.000 anni. Questi resti sono rimasti ben preservati a causa della scarsa agricoltura della regione e della natura remota del luogo.\nIl resto archeologico pi\u00f9 famoso e interessante della penisola di Dingle \u00e8 l'oratorio di Gallaro (\"Gallarus Oratory\"), sito monastico situato vicino alla costa sperduta occidentale contraddistinto da una piccola costruzione con tetto spiovente costruita in pietra.\nLe testimonianze pi\u00f9 antiche giungono addirittura dal Mesolitico (si parla di circa dell'8000 a.C.), con tracce di un insediamento vicino Baile an Fheirt\u00e9araigh, un antichissimo villaggio di pescatori e cacciatori che conoscevano 14 razze di pesci e si nutrivano di cervi rossi. Essendo presenti in tutta l'Irlanda resti dell'Et\u00e0 della Pietra e del Neolitico, Dingle non fa assolutamente eccezione, con vasi e utensili del primo periodo e caratteristici dolmen e cerchi di pietre del secondo. Le tracce umane dell'Et\u00e0 del Bronzo sono quasi tutte concentrate nella valle di Loch a'D\u00fain, vicino Cloghane, e il ritrovamento pi\u00f9 interessante \u00e8 una rete di grossi muri in pietra con resti di abitazioni e stalle, preservate dal tempo grazie alla torbiera che li ha ricoperti per secoli. \"Cathair Con R\u00ed\", un impressionante forte circolare in pietra costruito su una drammatica scogliera, \u00e8 uno degli esempi pi\u00f9 notevoli in Irlanda di costruzioni dell'Et\u00e0 del ferro e, probabilmente, il posto pi\u00f9 visitato fra quelli archeologici dopo l'oratorio di Gallaro: poco si sa delle funzioni di questa struttura, se fosse una residenza o semplicemente un forte eretto a difesa dei territori.\nDi questo periodo anche la pi\u00f9 vasta collezione di pietre Ogham, sassi dove gli irlandesi cominciarono per la prima volta a scrivere, utilizzate spesso per marcare i territori dai clan. Notevole anche il forte sulla costa nei pressi di Dunquin.\nCon l'arrivo del cristianesimo, proliferarono monasteri di ogni sorta e dimensione, di cui rimangono ampie tracce, ad esempio vicino Castlegregory e Baile na nGall. Sorsero alcune leggende ormai famose in Irlanda, come quella di san Brendano il Navigatore, che vide l'America dalla vetta del monte Brandon e si imbarc\u00f2 raggiungendola. Furono i Vichinghi a interrompere questa situazione, saccheggiando spesso i siti monastici e distruggendoli. Se portarono anche vantaggi nel complesso dell'isola irlandese, a Dingle ebbero solo il merito di dare il nome alla baia di Ard na Caithne.\nDopo i Vichinghi furono i Normanni, nl XIV secolo circa a raggiungere Dingle, fondando alcune delle cittadine che ancora oggi esistono e costruendo alcune torri o direttamente dei castelli. I Normanni nell'isola d'Irlanda cambiarono completamente l'assetto della societ\u00e0 irlandese, e anche nella penisola la situazione sociale cambi\u00f2, nonostante la sua remotezza.\nNel XVI secolo arriva la scossa con le Ribellioni irlandesi dei Fitzgerald: \u00e8 da registrare un tragico evento a \"D\u00fan an \u00d3ir\", vicino Baile an Fheirt\u00e9araigh, dove una forza alleata di irlandesi, spagnoli e italiani fu messa sotto assedio e sconfitta da Lord Grey, che trucid\u00f2 tutti i componenti salvando solo il comandante italiano. Successivamente altre rivolte scoppiarono in Irlanda.\nSebbene Oliver Cromwell non abbia messo mai piede a Dingle, le sue forze guidate da Sadler e Le Hunt presero a cannonate il castello di Minard danneggiandolo notevolmente e uccidendo tutti i suoi occupanti. La penisola pass\u00f2 quindi in mano a Lord Ventry, che diede il nome all'omonimo villaggio.\nGiunse infine la grande carestia irlandese, che uccise nella penisola 5.000 persone e ridusse alla povert\u00e0 gran parte della popolazione. Successivamente agli eventi del nazionalismo irlandese e alla guerra d'indipendenza irlandese, Dingle rimase abbastanza isolata dagli eventi.\nCentri abitati.\nI nomi dei villaggi del gaeltacht sono in gaelico, i nomi degli altri villaggi in inglese."}
{"id": "136396", "revid": "1442080", "url": "https://it.wikipedia.org/wiki?curid=136396", "title": "Zihlschlacht-Sitterdorf", "text": "Zihlschlacht-Sitterdorf (toponimo tedesco) \u00e8 un comune svizzero di 2\u00a0267 abitanti del Canton Turgovia, nel distretto di Weinfelden.\nStoria.\nIl comune di Zihlschlacht-Sitterdorf \u00e8 stato istituito nel 1997 con la fusione dei comuni soppressi di Sitterdorf e Zihlschlacht. Fino al 2010 ha fatto parte del distretto di Bischofszell; capoluogo comunale \u00e8 Zihlschlacht.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1990 anche con Schocherswil):"}
{"id": "136398", "revid": "465169", "url": "https://it.wikipedia.org/wiki?curid=136398", "title": "Killarney", "text": "Killarney (in irlandese Cill Airne che significa \"chiesa dei susini\") \u00e8 un importante centro del Kerry, nella Repubblica d'Irlanda. Cittadina turistica e punto strategico per moltissime attrazioni naturali vicine, da Killarney inizia e termina il celebre tratto di strada circolare che percorre la vicina penisola di Iveragh, noto come \"Ring of Kerry\". La citt\u00e0 \u00e8 gemellata con Pleinfeld (Germania) e Castiglione di Sicilia (Italia).\nEconomia.\nTurismo.\nIl turismo \u00e8 di gran lunga l'attivit\u00e0 economica principale di Killarney, che dispone dopo Dublino del maggior numero di alloggi per il pernottamento, fra B&amp;B e alberghi.\nSituata nella parte orientale della profonda vallata dei Macgillycuddy's Reeks, appena dopo gli omonimi quanto celebri laghi di Killarney e il Killarney National Park, la citt\u00e0 \u00e8 punto di partenza per gli esploratori del Ring of Kerry, Valentia Island e le isole Skellig. Tuttavia anche il centro ha edifici e angoli rimarchevoli, come il Ross Castle, l'Abbazia di Muckross, la \"manor\" Muckross House, le rovine del monastero di Inisfallen e non per ultima l'elegante cattedrale.\nInfrastrutture e trasporti.\nKillarney \u00e8 raggiunta da strade \"National Primary\" e \"Secondary\" cos\u00ec come da strade locali.\nNational Primary Routes:\nNational Secondary Routes:\nLa stazione di Killarney \u00e8 posta sulla linea Mallow-Tralee, esercita da Iarnr\u00f3d \u00c9ireann, ed \u00e8 servita dalle relazioni per Tralee Casement, Cork Kent e Dublino Heuston. La vicina autostazione, gestita da Bus \u00c9ireann, \u00e8 capolinea delle autolinee dirette a Cork, Dublino, Galway, Limerick, Tralee e Kenmare e Skibbereen.\nL'aeroporto di Kerry situato a Farranfore tra Tralee e Killarney dispone di voli nazionali limitati. Il Cork International Airport tuttavia \u00e8 facilmente accessibile da bus frequenti e mezzi ferroviari.\nAmministrazione.\nGemellaggi.\nKillarney \u00e8 gemellata con:"}
{"id": "136400", "revid": "1418004", "url": "https://it.wikipedia.org/wiki?curid=136400", "title": "Premio Scerbanenco", "text": "Il premio letterario Giorgio Scerbanenco \u00e8 un premio letterario italiano per il genere giallo intitolato a Giorgio Scerbanenco, maestro della narrativa di genere italiana e soprattutto uno dei padri del giallo in Italia.\nIl premio viene consegnato ai primi di dicembre di ogni anno nell'ambito del Noir in Festival all'autore del miglior romanzo giallo/noir italiano pubblicato nel corso dell'anno precedente e rappresenta il riconoscimento di maggior rilievo nazionale nell'ambito di questo genere."}
{"id": "136402", "revid": "1873140", "url": "https://it.wikipedia.org/wiki?curid=136402", "title": "Torino \u00e8 casa mia", "text": "Torino \u00e8 casa mia \u00e8 un saggio dello scrittore torinese Giuseppe Culicchia pubblicata nel 2005.\nIl libro dovrebbe essere una guida di Torino, come lascia intendere il suo inserimento nella collana \"Contromano\". E in effetti si tratta di una descrizione della citt\u00e0 ma, pur spiegando i nomi e la storia dei luoghi e illustrando palazzi e , \u00e8 scritta con toni essenzialmente narrativi, in modo scanzonato e disinvolto. Con questa prosa \"leggera\" l'autore compila una serie di \"storie\", di brevi capitoli a mezza strada fra il saggio e il racconto, che consegnano al lettore una visione ironica, ma anche un po' nostalgica, di Torino e dei suoi abitanti."}
{"id": "136405", "revid": "36426", "url": "https://it.wikipedia.org/wiki?curid=136405", "title": "Signori del sistema", "text": "I Signori del sistema sono il gruppo di alieni parassitari Goa'uld pi\u00f9 potenti dell'intera Via Lattea nella serie televisiva di fantascienza \"Stargate SG-1\".\nPolitica e organizzazione.\nL'assemblea dei Signori del Sistema comprende i Goa'uld pi\u00f9 potenti a capo dei regni pi\u00f9 vasti e degli eserciti maggiori.\nQuesta istituzione esercita il potere direttivo sui domini di tipo feudale che caratterizzano la societ\u00e0 Goa'uld, di conseguenza, si trova di continuo a dover gestire i rapporti conflittuali tra un Signore e l'altro, bilanciando adeguatamente il potere tra un Goa'uld e l'altro.\nPoich\u00e9 le alleanze tra un Signore del Sistema e l'altro mutano a seconda del momento, il potere esercitato dall'assemblea risulta naturalmente pi\u00f9 apparente che reale.\nSembra che alle leggi e alle decisioni del collettivo dei Signori del Sistema sfuggano impunemente i Goa'uld esiliati come Sokar.\nQuando un Goa'uld muore o viene indebolito da minacce esterne, come nel caso di Ra ucciso dai membri della futura SG-1, il suo esercito viene assorbito da altri pretendenti.\nIl sistema di comando \u00e8 suddiviso in modo da identificare la seguente gerarchia:\nSolo quando c'\u00e8 un interesse comune a tutti, il collettivo dei Goa'uld si riunisce, per esempio per stipulare trattati, come il \"Trattato dei pianeti protetti\".\nIn altri casi, l'assemblea si tiene per approvare o meno la riammissione di un Goa'uld al suo interno, come nel caso di Anubis.\nQueste riunioni si svolgono in grande segreto, e in spazi neutrali, e in esse sono proibite sia le armi, di ogni genere, o le tecnologie di protezione. L'unico oggetto consentito \u00e8 il Lo'taur, uno schiavo umano fedele e fidato che svolge mansioni di ogni genere tra cui quella di soccorrere il proprio padrone in caso di problemi.\nI rapporti e le debolezze del collettivo dei Signori del Sistema sono sempre presi di mira dai Tok'ra, una piccola alleanza di Goa'uld che intende liberare gli umani oppressi dal dominio di questi falsi dei.\nI membri dell'assemblea.\nI Signori del Sistema pi\u00f9 potenti sono stati, tra gli altri Ra, Apophis, acerrimo nemico di Ra, Yu, Cronus, Nirrti e, per alcuni secoli, il demoniaco Sokar.\nTra i Goa'uld minori si ricordano Zipacna, Bynarr e Imhotep.\nIl \"Supremo Signore del Sistema\" viene scelto sulla base dei rapporti di forza sul campo di battaglia, tipico delle societ\u00e0 feudali. Per secoli, questa posizione \u00e8 stata rivestita da Ra, mentre di recente pare che sia stata contesa da Apophis e da Cronus."}
{"id": "136406", "revid": "2121638", "url": "https://it.wikipedia.org/wiki?curid=136406", "title": "Dimensione parallela", "text": "Una dimensione parallela o universo parallelo (anche realt\u00e0 parallela, mondo parallelo, universo alternativo, dimensione alternativa o realt\u00e0 alternativa) \u00e8 un ipotetico universo separato e distinto dal nostro ma coesistente con esso; nella maggioranza dei casi immaginati \u00e8 identificabile con un altro continuum spazio-temporale. L'insieme di tutti gli eventuali universi paralleli \u00e8 detto multiverso.\nAffine ad antiche nozioni filosofiche come l'antiterra dei pitagorici, o al piano astrale o aldil\u00e0 delle pi\u00f9 diverse tradizioni religiose, il concetto di \"altri universi\" non \u00e8 estraneo neanche alla letteratura scientifica recente: esistono alcune teorie cosmologiche e fisiche che ammettono la loro esistenza, la pi\u00f9 famosa delle quali \u00e8 la teoria delle stringhe. In campo filosofico, un indagatore del tema delle dimensioni parallele fu Auguste Blanqui, che nel 1872 indag\u00f2 gli aspetti teorici e filosofici di un universo a infinite dimensioni nell'opera \"L'Eternit\u00e9 par les astres\". Opera anomala nella produzione di Blanqui, essa anticipa elementi che si ritrovano anche in Jorge Luis Borges.\nNella narrativa fantascientifica, il concetto di universi paralleli viene introdotto per la prima volta dallo scrittore statunitense Murray Leinster nel 1934, per essere ripreso in seguito da molte opere successive divenendo cos\u00ec un tema classico della letteratura fantascientifica.\nIntroduzione.\nVa precisato che il lemma \"dimensione\" (con l'accezione di \"regione o luogo spaziale\" occupabile e/o percorribile), sebbene nel gergo colloquiale e narrativo possa genericamente riferirsi a un'ulteriore realt\u00e0 nascosta o oscura ma simile o sovrapponibile alla struttura del nostro mondo, in contesto prettamente scientifico va distinto dagli altri termini (universo parallelo, realt\u00e0 parallela, mondo parallelo, universo alternativo, realt\u00e0 alternativa) in quanto designa una o pi\u00f9 quantit\u00e0 e qualit\u00e0 metriche intrinseche al luogo misurato (inerenti a qualche specifica topologia): ad esempio con le caratteristiche di \"quarta dimensione\" \u00e8 definibile una configurazione (come l'ipersfera) che manifesta propriet\u00e0 e relazioni spaziali differenti da quelle tridimensionali a noi presenti e direttamente visibili, che non si riesce neppure a raffigurarla mentalmente a meno di ricorrere ad un modello geometrico composito, il cui segno grafico ha aspetto solo indicativo e ne inquadra i singoli caratteri riducendoli nei limiti tridimensionali. Cos\u00ec in tal contesto, asserire l'esistenza fisica d'altra aggiuntiva \"dimensione parallela\", oltre le tre normalmente osservate nel nostro universo (euclideo), implica dichiarare la presenza di misure/elementi/forme (associabili a cifre) passibili di misurazione, le quali affiancano e/o completano l'estensione (superficiale e volumetrica) normale, ma restando fuori dalla gamma compresa e percepita empiricamente dall'apparato sensorio naturale. Dunque la complessiva rappresentazione pluridimensionale pi\u00f9 corretta \u00e8 approcciabile solo per mezzo o con ausilio matematico.\nIn breve, al di l\u00e0 della facilit\u00e0 con cui artisticamente a volte s'illustrano esotiche \"dimensioni spaziali\" e si usa l'espressione come sinonimo indicante localit\u00e0 comunque praticabili come il nostro ambiente, esse possono ben delinearsi e approcciarsi solo con calcolo e ricomposizione indiretta e astratta.\nComunque, malgrado la incompatibile recepibilit\u00e0 (almeno completa e diretta) di strutture metricamente pluridimensionali da parte di quelle corporee a sole tre dimensioni, si stanno studiando soluzioni scientificamente attendibili per aggirare le restrizioni fisiche e sfruttare almeno un'ulteriore dimensionalit\u00e0 (nel tessuto spazio-temporale conosciuto) per aprire passaggi occasionali in grado di trasportare viaggiatori e/o oggetti (che nello spostamento per\u00f2 continuerebbero a rimanere e a sperimentare solo le proprie dimensioni originarie) tra punti anche reciprocamente remoti del cosmo, o per muoversi avanti e indietro nel cronotopo. L'uso di materia esotica con propriet\u00e0 e effetti antigravitazionali, prodotta artificialmente o trovata in natura, \u00e8 indispensabile a tal scopo. Ma su queste possibilit\u00e0, che avvicinano la produzione fantascientifica alla scienza ortodossa, vi \u00e8 marcata divisione nella comunit\u00e0 accademica; e sul tema si resta nell'ambito puramente teorico mancando, finora, solidi indizi osservativo-sperimentali relativi in scala macroscopica. Ma qualche spiraglio s'intravede nello studio al livello quantistico. Difatti il meccanismo (per ora avveniristico e ipotetico), per creare dei \"tunnel\" utili al suddetto obiettivo, sarebbe espandere ai limiti del macrocosmo quelle propriet\u00e0 che diverse teorie (ma non tutte, non v'\u00e8 unanimit\u00e0 di giudizio) calcolano esistenti ma confinate al massimo entro la misura del nucleo atomico.\nIn sintesi, per le prospettive prettamente empirico-scientifiche e pratiche, per realizzare la possibilit\u00e0 dei viaggi nel tempo e/o in altre dimensioni e universi (ad esempio attraversando un buco-nero) \u00e8 anzitutto indispensabile fondere in unico teorema fisico matematicamente coerente la teoria quantomeccanica e quella relativistica che finora divergono, in specie per la differente considerazione delle propriet\u00e0 del campo gravitazionale. In quanto tali spostamenti crono/dimensionali presuppongono la piena (e fin alle loro estreme conseguenze logiche) padronanza e applicazione tecnologica d'entrambe le discipline.\nIl viaggio nel tempo e il passaggio in una o pi\u00f9 dimensioni parallele, restano cos\u00ec temi strettamente connessi spesso anche nell'espressioni classiche della fantascienza; che le interessano in quanto il concetto di realt\u00e0 parallela, nell'ambito del fantastico, \u00e8 chiaramente un espediente che lascia vaste possibilit\u00e0 all'intreccio narrativo; implicando che se in una realt\u00e0 un determinato evento s'evolve in una direzione, in altre, fra quelle parallele, probabilmente pu\u00f2 divergere verso un alternativo esito. L'invenzione di trame basate su una linea storica alternativa ha dato origine al genere distinto dell'ucronia; anche se in tale filone generalmente non contemplata la compresenza di pi\u00f9 dimensioni. Il tema delle dimensioni parallele si lega frequentemente a quello del viaggio nel tempo, ed \u00e8 motivo di riflessione e indagine epistematica insieme alla scientifica oltre che d'attenzione artistica, a causa dei paradossi che quest'ultimo pu\u00f2 generare. (Al proposito il quantistico David Deutsch ritiene che proprio la ramificazione del cosmo in realt\u00e0 parallele, almeno quella compatibile con la teoria di Hugh Everett, offra una scappatoia/soluzione alle paventate attese paradossali (autocontraddittorie) degli spostamenti verso il passato: dei quali il principale \u00e8 il paradosso del nonno).\nA cavallo tra gli anni novanta e primi duemila, in ambito cosmologico, sono state elaborate tipologie di possibili universi coesistenti e paralleli. Una delinea la presenza d'universi in serie a noi contigui, in quanto collocati a fianco del nostro in un \"bulk\", che arriva ad avere una quinta dimensione (o quarta spaziale), che farebbe da contenitore alle loro rispettive estensioni, aventi tutte propriet\u00e0 metriche tridimensionali (quadridimensionali, comprendendo anche la dimensione-tempo). Essi sarebbero posizionati uno accanto all'altro, come i fogli racchiusi in un libro: composto da pagine bidimensionali ma che nel loro insieme sono inserite in un contenitore (il libro) con tre dimensioni. Questo significherebbe che all'interno d'un ampio vuoto iper-spaziale, tanti universi (sia per propriet\u00e0 che leggi globali) non dissimili dal nostro, siano cos\u00ec contigui da sfiorarci ma senza noi poterli percepire direttamente, in quanto le forze naturali (come quella elettromagnetica) captabili da apparati sensoriali e/o tecnologici, restano confinate nelle dimensioni del loro luogo cosmico originario; ma, in questo schema, con l'eccezione della gravitazione: il cui \"campo\" \u00e8 ritenuto in grado di propagarsi oltre ogni distinto mondo dimensionale che ne \u00e8 causa e fonte.\nI piani su cui materialmente risiederebbero tali universi vengono spesso definiti (in ambito teorico) \"membrane\" o \"brane\". Secondo alcune vedute potrebbe trattarsi anche d'un unico, infinito, piano spaziale ma ripiegato pi\u00f9 volte: affine (figurativamente) a un nastro a tratti curvato su s\u00e9 stesso, in strati geometricamente paralleli. Questo modello cos\u00ec esplica, almeno in parte, anche la ragione di quella che comunemente \u00e8 denominata \"materia\"/\"massa oscura\": astronomicamente rilevata, in via indiretta, proprio per effetto gravitazionale; entit\u00e0 che empiricamente risulta estendersi intorno alle galassie e ai raggruppamenti che esse formano nel cosmo visibile.\nAspetti filosofici.\nIl filosofo statunitense David Lewis negli ultimi decenni del Novecento elabor\u00f2 una teoria che pare ricalcare almeno esteriormente la visione multiversale di Everett, per\u00f2 in chiave e con motivazione specificatamente filosofica, senza riferirsi ai paradigmi quantistici, come quello delle probabili ramificazioni in autostati conseguenti ai processi della funzione d'onda, o dell'osservazione sperimentale.\nTipico del suo pensiero \u00e8 la logica espressa nella forma (da lui teorizzata) del \"realismo modale\"; secondo la quale per dar consistenza alle soluzioni dei problemi collegati alla definizione e determinazione del mondo empirico, con le sue specificit\u00e0 temporali ed individuali, \u00e8 fondamentale riconoscere che per ogni relativo evento e comportamento esiste un'entit\u00e0 \"controfattuale\", cio\u00e8 una reale controparte equivalente, che attua le varianti degli eventi: qui realizzatisi in uno solo dei possibili modi correlati. In riferimento ad un suo esempio, se si riconosce che una guardia avrebbe potuto dar l'allarme per evitare un crimine qua commesso, \u00e8 coerente accettare l'idea dell'esistenza d'una controparte (\"controfattuale\") di tale guardia, essenzialmente con identit\u00e0 uguale pur se del tutto separata e fisicamente indipendente, che in un altro mondo, n\u00e9 causalmente n\u00e9 casualmente legato all'altro (bench\u00e9 suo corrispettivo), ha messo in pratica quel potenziale gesto che qui \u00e8 mancato (sviluppi impliciti nella \"teoria della controparte\").\nLewis, considerando come gi\u00e0 storicamente sia ricorsa, in filosofia (vedi Leibniz), l'idea dei mondi possibili, avanzata solo quale modello puramente esemplare per meglio affrontare razionalmente i pi\u00f9 controversi problemi epistemologici, arriva alla conclusione che invece pu\u00f2 con legittimit\u00e0 ritenersi indispensabile: proprio valutarla come descrivente la realt\u00e0 esistente. La sua pubblicazione pi\u00f9 famosa \u00e8 appunto il libro \"On the plurality of Worlds\" (del 1986) che nelle pagine iniziali, relativamente a una pluralit\u00e0 materialmente concreta di mondi (in vari gradi) simili e/o uguali, dove si svolgerebbero eventi da poter porre in reciproca comparazione, asserisce \"...l'ipotesi \u00e8 utile e questa \u00e8 una ragione per pensare che sia vera...\" E continua l'esposizione spiegando come quest'ipotesi riesca a chiarire molte questioni logico/filosofiche, nonch\u00e9 gli interrogativi emergenti nello studio della semantica, del funzionamento mentale e (naturalmente) della scienza fisica.\nRiassumendola, in linea di massima: esiste un mondo per ogni modo possibile in cui esso pu\u00f2 esistere. In genere, per l'analisi d'ogni elemento osservato ci si basa proprio sui confronti fra la sua determinazione empirica e le modalit\u00e0 alternative e logicamente coerenti e autoconsistenti che l'elemento potrebbe manifestare, e ci\u00f2 implica che tali possibilit\u00e0 sia corretto giudicarle vere in tutti i sensi.\nAspetti metafisici.\nSi pu\u00f2 aggiungere alle tipologie riguardanti eventuali dimensioni parallele anche un'interpretazione contemporanea d'aspetto metafisico e spiritualista/spiritistico. \u00c8 la visione propugnata attualmente\nnei saggi di Walter Semkiw, medico statunitense, tra i quali \"Return of the revolutionaries: the case for reincarnation\". Questo saggio e la sua cornice di convinzioni si basa anche su coincidenze osservate considerate non casuali e reperti (visivi) giudicati non artificiosi. L'impianto generale della concezione riprende alcuni temi gi\u00e0 conosciuti e acquisiti dalla tradizione medianica, occultista anche ricollegati a influenze mistiche orientali relative al ciclo escatologico delle rinascite, vi s'intravede il riverbero della cognizione ind\u00f9 del karma; e temi in parte originali, proiettabili in un contesto moderno e tecnologico. In sintesi si sostiene la presenza d'un piano con propriet\u00e0 fisiche che ripetono, con qualit\u00e0 superiore, quelle terrestri e adatto alla prosecuzione d'una vita dopo quella terrena: e a seconda dei casi quasi speculare a essa. Tale regione dovrebb'esser strutturata in graduali livelli: dai meno ai pi\u00f9 evoluti, nei quali \u00e8 contemplato pure il noto medianico \"piano astrale\". Veri livelli spaziali paralleli, riservati ai soggetti deceduti, e adeguati alle rispettive virt\u00f9 e imperfezioni morali espresse nell'esperienza terrena. Fra le possibilit\u00e0 sarebbe consentito viaggiare in tali spazi anche a bordo di vari velivoli, fra i quali mongolfiere uguali a quelle usate sulla Terra.\nUn corpo di leggera sostanza eterea, contenuto in quello umano naturale (composto materia pesante) ma a esso esteticamente somigliante, si trasferirebbe, subito o poco dopo la morte, in tale alto luogo: profilabile com'un'altra dimensione parallela alla terrestre. Dove, liberati dal consueto fardello carnale, i corpi meno grevi, continuerebbero a vivere con modalit\u00e0 riproducenti quelle del mondo materiale; potendovi praticare addirittura le stesse attivit\u00e0, ludiche, intellettuali e professionali, svolte nell'esistenza terrena, in condizioni apparentemente simili sebbene molto pi\u00f9 funzionali e soddisfacenti: perfino disponendo di campi sportivi, come da golf o d'altri sport e d'aree adibite allo svago, oltre che di laboratori scientifici. E i l\u00e0 dimoranti, di tanto in tanto, cercherebbero di comunicare con l'umanit\u00e0 terrena mediante apparecchiature tecnicamente affini a quelle elettroniche e trasmittenti, l\u00e0 appositamente costruite e migliorate da avanzate innovazioni. Per questo essi sarebbero udibili o visibili a volte fra le immagini dei consueti schermi televisivi o fra l'onde captate dai comuni nostri radioricevitori e simil strumenti.\nDa quel mondo gli ex defunti riuscirebbero anche a telefonere ai loro amici, colleghi, o parenti ancora vivi. \"ITC\": \"Instrumental Trans Communication\", \u00e8 denominato questo sistema di presunti contatti e il loro studio sistematico. Suddetti corpi eterei per\u00f2 non resterebbero necessariamente stabili, ma pur essi verrebbero abbandonati, anche mediante una specie di seconda morte, al compimento di evoluzioni spirituali verso ulteriori livelli dimensionali. Comunque tali entit\u00e0 resterebbero soggette a tornare nella vita materiale con reincarnazione: manifestando parecchie propriet\u00e0 fisio-somatiche e attitudini mentali e comportamentali della loro precedente esistenza terrena, e a tratti mantenute nell'altra dimensione. A volte tali anime rinate sono recenti e altre appartengono a epoche storiche, e qui possono ricondividere o reincontrare persone gi\u00e0 praticate in un loro comune passato, che per\u00f2 rinascendo spesso dimenticano o di cui ricordano solo qualche riverbero in modo vago o indistinto. L'autore del testo suindicato, Walter Semkiw, sarebbe riuscito ad individuare un gruppo di reincarnati che, alla luce delle sue indagini, parteciparono alla guerra d'indipendenza americana e a volte, pur se in altre vesti, celebri in questa nuova vita; qualcuno ora gi\u00e0 rideceduto: fra i quali spicca il nome del noto astronomo Carl Sagan, il quale sarebbe stato un (pur se nella nuova vita a propria insaputa) indipendentista americano, e intellettuale/scienziato all'epoca gi\u00e0 d'un certo rilievo.\nQuest'idea, per quanto ai rigori della tradizionale razionalit\u00e0 si presenti fantasiosa o bizzarra, \u00e8 teorizzata e seguita, e negli USA sta ottenendo un certo interesse attivo, anche da e fra esponenti dediti a normali attivit\u00e0 e professione scientifica; e si vanno disponendo centri di studio e ricerca pure a tratti con qualche partecipazione accademica e collaborazioni qualificate: quali di medici, neurologi, psicologi...etc. A riprova il libro di Semkiw, qui summenzionato, si trova fra quelli elencati nel sito americano di Kary Mullis. (Non mancano produzioni cinematografiche o narrative che s'ispirino a tale prospettiva).\nDimensione parallela nell'interpretazione della fisica quantistica.\nUna fra le teorie, quotata da un'autorevole parte di fisici contemporanei, che d\u00e0 plausibilit\u00e0 all'esistenza di dimensioni parallele, nell'accezione di pluralit\u00e0 di universi contigui, \u00e8 l'interpretazione, tecnicamente basata sulla meccanica quantistica ondulatoria elaborata da Erwin Schr\u00f6dinger, proposta da Hugh Everett III a partire dagli ultimi anni cinquanta e denominata successivamente da Bryce DeWitt \"interpretazione a molti mondi\" (a volte riportata, in acronimo anglosassone, come MWI: \"Many Worlds Interpretation\"). Uno dei suoi maggiori sostenitori e divulgatori fu ed \u00e8 il fisico David Deutsch, dell'Universit\u00e0 di Oxford.\nAttualmente l'impostazione su cui si basa la teoria a molti mondi (o realt\u00e0 parallele) \u00e8 apprezzata anche da quei cosmologi che v'intravedono una pronunciata capacit\u00e0 esplicativa riguardo agli istanti precedenti l'inizio del nostro universo e l'origine della sua causa, ad esempio la elaborazione di Stephen Hawking sulla \"funzione d'onda d'universo\", anche l'astrofisico Alex Vilenkin che ha teorizzato sull'origine dell'Universo fa esplicito e positivo riferimento alla teoria dei molti mondi.\nDimensioni parallele in letteratura e altre rappresentazioni culturali.\nAttorno all'ipotesi dell'esistenza delle dimensioni parallele sono state create numerose ambientazioni per libri, film, fumetti e serie televisive. Il comune denominatore delle vicende raccontate in prospettiva fantascientifica \u00e8 la possibilit\u00e0 di viaggiare o di interagire con mondi esistenti nelle varie dimensioni ispirate all'idea fisica di multiverso sia nelle teorizzazioni cosmologiche che nell'interpretazione a molti mondi della meccanica quantistica. L'ampio intreccio d'accadimenti e storie di questo tema ha offerto fertile campo per le elaborazioni narrative improntate da scenari fantastici; perci\u00f2 il suo studio scientifico fu a volte anticipato dalla letteratura.\nAd esempio nell'opera cominciata nei primi anni cinquanta da Clive Staples Lewis, il ciclo delle \"Cronache di Narnia\", e terminata di pubblicare poco prima della tesi proposta da Everett, l'autore (all'incirca nel 1950) nel romanzo \"Il leone, la strega e l'armadio\" pone queste battute in bocca a due suoi protagonisti: ...chiese Peter \u00abCi sarebbero davvero altri mondi accanto al nostro?\u00bb \u00abNiente di pi\u00f9 probabile\u00bb rispose il Professore...e borbottando \u00abMa cosa diavolo insegnano, dico io, nelle scuole?\u00bb."}
{"id": "136410", "revid": "123462967", "url": "https://it.wikipedia.org/wiki?curid=136410", "title": "Leo Perutz", "text": "Biografia.\nLa famiglia.\nLeopold Perutz nasce a Praga, nell'Impero austro-ungarico, il 2 novembre del 1882. Suo padre, Benedikt Perutz, \u00e8 un importante commerciante tessile della citt\u00e0; sua madre Emilie \u00e8 di origine austriaca. Leopold \u00e8 il maggiore di 4 fratelli, successivamente infatti verranno alla luce Paul (1885), la sorella Charlotte (1888) e Hans (1892). La famiglia Perutz \u00e8 di origine spagnola, ma insediatasi a Rakovn\u00edk, una cittadina situata ad una sessantina di chilometri dalla capitale boema gi\u00e0 dalla met\u00e0 del XVIII secolo. I Perutz sono di fede ebraica, ma non professano attivamente e da lunghi anni ormai sono quello che si dice una famiglia secolarizzata.\nLa formazione scolastica e il servizio militare.\nIl giovane Leopold non \u00e8 affatto uno studente modello, frequenta con scarsi risultati la prestigiosa scuola dei \"Padri Scolopi\" ed il ginnasio statale a Praga, dal quale viene espulso per cattiva condotta. Iscrittosi al liceo di \u010cesk\u00fd Krumlov lo abbandona prima del diploma. Nel 1901 la famiglia si trasferisce a Vienna e vi instaura una fiorente attivit\u00e0 commerciale che rimarr\u00e0 attiva sino alla annessione dell'Austria da parte della Germania nazista. Leopold tenta di nuovo di completare i suoi studi liceali in un ginnasio della citt\u00e0 austriaca, ma visti gli scarsi risultati decide di lavorare nella ditta di famiglia, sino al 1903, quando partir\u00e0 come volontario per prestare servizio militare presso i vigili del fuoco di Praga da dove verr\u00e0 congedato per motivi di salute nel dicembre del 1904.\nL'universit\u00e0 e l'esordio letterario.\nNegli anni successivi \u00e8 con ogni probabilit\u00e0 nuovamente impiegato nella azienda tessile di famiglia. A partire dal 1905 frequenta le facolt\u00e0 di filosofia e di matematica della Universit\u00e0 di Vienna. Leo Perutz non \u00e8 in possesso dei requisiti di ammissione ai corsi e segue pertanto come auditore straordinario le lezioni di matematica ed economia. Nel 1906 passa al Politecnico di Vienna dove si occupa di calcolo delle probabilit\u00e0, statistica, matematica attuariale ed economia politica. Alcuni documenti personali rinvenuti successivamente alla sua scomparsa attestano una laurea in matematica attuariale ottenuta proprio a Vienna sebbene sembri che mai lo scrittore abbia conseguito quel diploma di scuola superiore necessario per accedere alla formazione universitaria.\nDurante questo periodo entra in contatto con il circolo letterario denominato \"Freilicht\" composto in massima parte da scrittori esordienti. Stringe amicizia con Richard A. Bermann, gi\u00e0 suo compagno di classe al liceo di Vienna, che pi\u00f9 tardi diverr\u00e0 famoso con lo pseudonimo di Arnold H\u00f6llriegel, con Berthold Viertel e con Ernst Wei\u00df. Certamente subisce l'influenza di Karl Kraus, lo scrittore austriaco autore di un monumentale dramma satirico contro la guerra: \"Gli ultimi giorni della umanit\u00e0\". Karl Kraus infatti fonda e dirige in quegli anni la rivista \"Die Fackel\" della quale Perutz \u00e8 un fedele lettore. Nel febbraio del 1906 esce sulla rivista \"Der Weg\" il suo primo racconto mentre nel marzo del 1907 viene pubblicata sul \"Sonntags-Zeit\" la sua prima novella: \"Der Tod des Mess Lorenzo Bardi\" (Morte di Messer Lorenzo Bardi), ambientata nella Italia rinascimentale.\n(1907-1915) La matematica attuariale e i caff\u00e8 letterari viennesi.\nA partire dall'ottobre del 1907 Leo Perutz \u00e8 a Trieste, impiegato come matematico attuariale presso la \"Assicurazioni Generali\", la stessa compagnia assicurativa per la quale, nello stesso periodo, nella agenzia praghese lavorer\u00e0 Franz Kafka con analoghe mansioni. All'ordinario lavoro di statistico Perutz affianca la pubblicazione di recensioni e racconti. Nel 1908 lascia Trieste per Vienna, dove \u00e8 impiegato presso la compagnia di assicurazione \"Anker\", impiego che manterr\u00e0 sino al 1923. Come statistico attuariale Leo Perutz lascer\u00e0 un contributo scientifico importante occupandosi principalmente di calcolo dei tassi di mortalit\u00e0, pubblicando interventi su diverse riviste del settore e ricavando la cosiddetta \"formula di equivalenza di Perutz\", formula matematica che verr\u00e0 utilizzata ancora a lungo nel calcolo attuariale. Per tutta la vita lo scrittore si interesser\u00e0 ai problemi matematici e la matematica rivestir\u00e0 un ruolo chiave nella costruzione della sua opera letteraria.\nA Vienna Leo Perutz frequenta numerosi caff\u00e8 letterari fulcro di una vitalit\u00e0 culturale nuova ed alternativa che, sostenuta spesso da editori capaci ed intraprendenti, si oppone alla rigidit\u00e0 degli ambienti accademici. In locali come il \"Caf\u00e9 Museum\" o il \"Caf\u00e9 Central\" si riuniscono gruppi di scrittori dilettanti, amatori ed irregolari della letteratura che trascorrono il loro tempo nella lettura reciproca dei propri testi e facendo giochi di societ\u00e0. Alla sua cerchia di conoscenze appartengono personalit\u00e0 importanti della cultura \"mitteleuropea\" di quegli anni: Peter Altenberg, Hermann Bahr, Oskar Kokoschka e Alfred Polgar. Negli anni che vedono l'Europa avviarsi verso il primo conflitto mondiale, Leo Perutz prender\u00e0 attivamente parte alla vita culturale della capitale austriaca, ma si dedicher\u00e0 anche allo sport, in particolare allo sci. Compir\u00e0 numerosi viaggi che lo porteranno a visitare diversi paesi del bacino del Mediterraneo: Francia, Italia, Spagna, il Nordafrica, la Turchia, il Libano, la Palestina e l'Egitto. Quello di Leo Perutz \u00e8 uno stile di vita difficilmente sostenibile con lo stipendio di un impiegato assicurativo, ragion per cui \u00e8 facile ipotizzare che in questo periodo lo scrittore usufruisca di un contributo economico proveniente dalla famiglia.\n(1915-1918) I primi successi letterari e la guerra.\nNel 1915 vede la luce a Monaco di Baviera il primo romanzo dello scrittore: \"Die dritte Kugel\" (\"La terza pallottola\") e nel 1916 un secondo romanzo, scritto in collaborazione con Paul Frank, \"Das Mangobaumwunder\" (\"Il miracolo dell'albero di Mango\"). Entrambi i romanzi ottengono un discreto successo editoriale. In particolare \"Die dritte Kugel\", che viene recensito in termini molto lusinghieri da Kurt Tucholsky. In un periodo nel quale il cinema \u00e8 appena ai suoi esordi vengono immediatamente venduti i diritti cinematografici de \"Das Mangobaumwunder\"; il romanzo verr\u00e0 portato sugli schermi nel 1921 con il titolo \"Das Abenteuer des Dr. Kircheisen\" (\"L'avventura del dottor Kircheisen\"), per la regia di Rudolph Biebrach.\nLeo Perutz non si lascia coinvolgere dall'entusiasmo bellicistico e interventista che anima parecchi scrittori di quel periodo. Inizialmente, a causa della forte miopia che lo aveva costretto ad abbandonare i vigili del fuoco nel 1904, non viene richiamato al fronte ma nell'agosto del 1915 viene ugualmente mobilitato e trasferito a Budapest per un corso di addestramento al termine del quale, nel marzo del 1916, \u00e8 inviato direttamente a combattere sul fronte orientale. Nel luglio dello stesso anno rimane ferito gravemente ai polmoni e, colpito da setticemia, \u00e8 costretto ad una lunga degenza in un ospedale militare. Viene dimesso circa un anno dopo con il grado di tenente e inviato a prestare servizio presso il quartier generale dell'esercito austriaco dove ricoprir\u00e0 essenzialmente incarichi di tipo amministrativo e di crittografia all'interno della sezione cifra e dove incontrer\u00e0 Egon Erwin Kisch che successivamente si affermer\u00e0 come uno dei pi\u00f9 importanti giornalisti e reporter della prima met\u00e0 del secolo.\nNel marzo del 1918 sposa Ida Weil, una ragazza di 13 anni pi\u00f9 giovane che aveva conosciuto nel 1913.\n(1918-1928) Il successo.\nSempre nel 1918 viene pubblicato il suo primo grande successo editoriale \"Zwischen neun und neun\" (Dalle nove alle nove), un romanzo che verr\u00e0 accolto con grande favore dalla critica ufficiale che, in taluni casi, arriver\u00e0 a paragonare Perutz a Dostoevskij. I diritti del romanzo vengono acquistati da una casa cinematografica statunitense che per\u00f2 non girer\u00e0 nessun film.\n\u00c8 sempre a Vienna che lo scrittore segue con attenzione e partecipazioni gli eventi epocali che contraddistinguono gli anni a cavallo tra il 1918 e il 1919. Si iscrive al \"Partito Social Democratico\" e partecipa a numerose manifestazioni politiche, pubblica diversi articoli nei quali attacca con veemenza la giustizia militare austriaca e di tanto in tanto prende parte ai consigli di fabbrica della azienda per la quale lavora. Le sue simpatie partitiche non sono comunque determinate da orientamenti ideologici quanto da aspirazioni. Il partito social democratico \u00e8 quello che sostiene con pi\u00f9 convinzione l\"'Anschluss\", ovvero il ricongiungimento della Austria post-bellica alla giovane repubblica tedesca, meglio conosciuta come Repubblica di Weimar e Leo Perutz crede in questa unificazione come ad una possibilit\u00e0 per invertire le sorti dell'Europa avviata, nella sua visione, verso la catastrofe e vede nel parlamentarismo repubblicano alla tedesca, a vasta rappresentativit\u00e0 popolare, una via di salvezza.\nGli anni tra il 1918 e il 1919 sono anche anni molto produttivi dal punto di vista letterario. In questo periodo Leo Perutz pubblica ben sei romanzi che risulteranno tra i pi\u00f9 apprezzati da pubblico e critica. La sua produzione non si fermer\u00e0 ai romanzi, ma comprender\u00e0 anche dei racconti brevi, delle novelle e persino delle sceneggiature. Nel 1928 vede la luce il romanzo \"Wohin rollst du, \u00c4pfelchen...\" (Dove rotoli, piccola mela - comparso in Italia con il titolo \"Tempo di spettri\"), pubblicato a puntate sulla \"Berliner Illustrirte Zeitung\".\nIl successo lo rende famoso anche in Germania e grazie alla notoriet\u00e0 raggiunta, si allarga considerevolmente la cerchia di intellettuali legati allo scrittore, anche da semplice relazione epistolare: Bertolt Brecht, Theodor Kramer, Anton Kuh, Robert Musil, Friedrich Reck-Malleczewen, Alexander Roda Roda e Franz Werfel, solo per citarne alcuni; in particolare l'amicizia con Bruno Brehm, il romanziere austriaco che pi\u00f9 tardi sposer\u00e0 con entusiasmo la ideologia e la causa nazista, cosa che a Perutz costera', data l'origine ebraica, durissime critiche. Nonostante tutto il loro legame rimarr\u00e0 saldo per tutta la vita e, finita la guerra, difender\u00e0 l'amico con vigore, testimoniandone le convinzioni antirazziste. Brehm d'altra parte non fu il solo intellettuale amico di Perutz che risulter\u00e0 pesantemente coinvolto con il nazismo, tra gli intimi dello scrittore troviamo infatti anche Josef Weinheber, il poeta viennese suicida al crollo del Terzo Reich e Mirko Jelusich autore di alcuni romanzi storici che inneggeranno palesemente alla figura del F\u00fchrer. Con tutti questi ed altri intellettuali lo scrittore ebreo praghese condivide il senso di non appartenenza, di marginalit\u00e0 culturale, di anticonformismo, di esclusione dai grandi circoli accademici della letteratura; una originalit\u00e0 alla quale si interesser\u00e0, strumentalmente e con mostruose manipolazioni, la propaganda di regime, operazione questa dalla quale Perutz rimarr\u00e0 fortunatamente immune.\nIl punto di incontro di questo gruppo di intellettuali \u00e8 rappresentato dal \"Caf\u00e9 Herrenhof\" a Vienna. Nel retrobottega del caff\u00e8, Perutz dispone sempre di un tavolo dove \u00e8 solito giocare intense e passionali partite di carte e \"tarocchi\" con i suoi amici, lasciandosi andare a scenate talvolta anche violente. Sempre in questo periodo Leo Perutz incontra Alexander Lernet-Holenia, il romanziere austriaco che si definir\u00e0 pi\u00f9 tardi \"discepolo\" e che curer\u00e0 la pubblicazione postuma dell'ultimo romanzo perutziano: \"Der Judas des Leonardo\" (Il Giuda di Leonardo).\nI coniugi Perutz sono una coppia felice: Ida e Leo abitano a partire dal 1922 in un appartamento di 4 stanze in prossimit\u00e0 del \"Liechtensteinparks\", a Vienna. Nel 1920 nasce Michaela, la primogenita dei Perutz alla quale, nel 1922, fa seguito Leonora e nel 1928 Felix, il terzogenito.\nLa famiglia Perutz viaggia molto in Europa e durante questi viaggi lo scrittore pubblica diversi articoli su alcuni quotidiani viennesi. Tra il 1926 e il 1927 Perutz \u00e8 corrispondente dalla Russia, nello stesso periodo si occupa della traduzione dal francese di alcuni romanzi di Victor Hugo.\n(1928-1933) La crisi personale ed economica.\nPoco dopo la nascita dell'ultimo figlio muore la moglie Ida e questo tragico evento getta lo scrittore in una profonda disperazione, che in alcuni momenti arriva a rasentare lo squilibrio mentale. Sebbene fortemente scettico e riluttante, Leo Perutz inizia a frequentare \"medium\" e occultisti nel tentativo di stabilire un contatto con lo spirito della moglie morta. La profonda crisi economica finanziaria che sconvolge il mondo alla fine degli anni venti colpisce anche l'editoria riducendo considerevolmente le entrate della famiglia. La fiorente azienda tessile, di propriet\u00e0 del fratello Hans, vede ridursi sensibilmente i profitti.\nCollabora con il suo grande amico scrittore Alexander Lernet-Holenia nel tentativo di accrescere le magre entrate; con Paul Frank e Hans Adler tenta di occuparsi anche di teatro componendo diverse \"pieces\" che otterranno per\u00f2 alterne fortune.\nNel 1933 esce il romanzo \"St.Petri-Schnee\" (La neve di San Pietro), ma in Germania il nazismo \u00e8 gi\u00e0 al potere e il libro viene poco distribuito. Leo Perutz non \u00e8 ancora inserito nella lista degli autori proibiti dal regime, ma la sua casa editrice, la \"Zsolnay\", \u00e8 di propriet\u00e0 di un imprenditore ebreo e pertanto ne viene proibita la commercializzazione nel Terzo Reich. Con la perdita del mercato editoriale tedesco, le entrate economiche diminuiscono ulteriormente.\n(1934-1945) L'esilio in Palestina.\nNel 1935 Leo Perutz sposa la sua seconda moglie: Grete Humburger.\nNel 1936 esce presso l'editore Zsolnay di Vienna quello che egli considerer\u00e0 il suo romanzo preferito e meglio riuscito: \"Der schwedische Reiter\" (Il cavaliere svedese), al quale aveva lavorato sin dal 1928.\nNel marzo del 1938 l'Austria \u00e8 annessa alla Germania nazista e lo scrittore \u00e8 costretto con la sua famiglia ad abbandonare Vienna. Inizialmente \u00e8 l'Italia la sua destinazione, soggiorna infatti brevemente a Venezia e pi\u00f9 a lungo a Forte dei Marmi in attesa di un visto per la Palestina. Dalla citt\u00e0 toscana il 10 settembre 1938 la famiglia Perutz, cedendo alle pressioni del fratello Hans, convinto sionista che aveva nel frattempo trasferito la azienda familiare a Tel Aviv, si imbarca per Haifa. Lo scrittore considera la destinazione medio-orientale un vero e proprio esilio: in realt\u00e0 avrebbe preferito una destinazione europea o nord americana.\nL'esperienza della Palestina si rivela per lo scrittore dura e difficile sin dagli inizi. Leo Perutz non nutre particolari entusiasmi per la causa sionista; inoltre soffre la distanza dalla cultura europea con la quale era in contatto costante e alla quale rimarr\u00e0 sempre legato.\nPerutz \u00e8 accolto calorosamente dalla comunit\u00e0 ebraica di Tel Aviv. Nel 1939 \u00e8 eletto membro del \"Pen-club\" della citt\u00e0 e nel 1940 ottiene la cittadinanza ebraica. Nonostante la relativa tranquillit\u00e0 economica che proviene dal sostegno familiare, vivr\u00e0 sempre con un senso di profondo disagio, nel ricordo degli amici rimasti in Europa.\nLo scrittore non ha alcun contatto con gli ambienti culturali ebraico-palestinesi: non ha rapporti con le riviste e con le associazioni che gli esiliati hanno fondato. Perutz mantiene anche dei rapporti limitati con gli altri membri di lingua tedesca della comunit\u00e0 ebraica in esilio, persino con Max Brod (lo scrittore praghese al quale va il merito tra l'altro di aver salvato dalla distruzione tutti i manoscritti kafkiani) e Arnold Zweig entrambi incontrati nel Pen-club.\nPerutz parla e scrive un ebraico stentato, si ostina invece ad utilizzare esclusivamente il tedesco, quella che \u00e8 considerata la lingua del \"nemico\" in un periodo della guerra nel quale le truppe dell'Asse italo-tedesco sembrano davvero in grado di sfondare il fronte in Egitto e di dilagare sino alla Palestina. Il suo non \u00e8 un atteggiamento provocatorio nei confronti della \u00e9lite sionista della colonia inglese quanto una dichiarazione di identit\u00e0 culturale, l'unica identit\u00e0 alla quale lo scrittore appartiene, quella mitteleuropea.\nLa caotica ed afosa Tel Aviv non si addice a Perutz; cos\u00ec la famiglia, nei mesi estivi, si trasferisce a Gerusalemme, della quale lo scrittore apprezza molto l'atmosfera e il clima pi\u00f9 fresco. \u00c8 facile incontrarlo per i vicoli della citt\u00e0 vecchia mentre indossa la sua inseparabile cravatta di foggia europea e lo strano anello con inciso un pesce e la scritta \"contra currentem\".\nSu consiglio del fratello inizia a lavorare ad un manuale di bridge con il solo intento di migliorare le sue condizioni finanziarie. Il manuale verr\u00e0 pubblicato anonimo negli Stati Uniti.\nNel 1941, grazie all'interessamento di alcuni amici emigrati in Argentina e all'aiuto di Jorge Luis Borges, che diverr\u00e0 in seguito uno dei suoi massimi estimatori e promotori, alcuni libri vengono tradotti e pubblicati in spagnolo. In questo periodo Perutz scrive pochissimo e si dedica essenzialmente a ricerche storiche.\n(1945-1957) Il ritorno dall'esilio e la morte.\nGi\u00e0 nel 1945 Perutz tenta di rientrare in Austria con tutta la famiglia, ma la confusione generale che regna in Europa alla fine del secondo conflitto mondiale rende la cosa impossibile.\nNel 1947 la fondazione dello stato di Israele non viene accolta con grande entusiasmo dallo scrittore, convinto avversario di ogni forma di nazionalismo. Nella nascita di uno stato a forte identit\u00e0 religiosa Perutz vede la fine di una sua personale illusione, quella di vivere in un luogo, in una nuova patria a cavallo tra due culture, tra due mondi: quello occidentale che identifica la sua provenienza e l'oriente affascinante ed arcaico che rappresenta invece una conferma della sua vocazione.\nSi dispiace della nuova realt\u00e0 e si rammarica per il destino della stessa Gerusalemme, una citt\u00e0 che, divisa, perde tutta la sua magia e la sua atmosfera. L'espulsione degli arabi inoltre viene vissuta da Perutz con profonda disapprovazione ed accresce nello scrittore il senso di disagio.\nNel 1948 scrive ad alcuni amici: \"La Palestina \u00e8 cambiata... Gli arabi sono quasi scomparsi nella zona che ci appartiene. Non amo il nazionalismo e nemmeno il patriottismo, sono entrambi colpevoli di ogni disgrazia\". Egli cerca ripetutamente di tornare in Europa, ma la guerra che nel frattempo \u00e8 scoppiata tra Israele e i paesi arabi confinanti impone delle severe restrizioni a coloro che intendono recarsi all'estero.\nSolo nel 1950, dopo diversi tentativi, Perutz ottiene per la prima volta il permesso di rientrare in Austria. Nel 1951 i Perutz ottengono nuovamente la cittadinanza austriaca e inizia per lo scrittore un pendolarismo tra Medio Oriente e Austria che lo accompagner\u00e0 sino alla morte.\nUna volta giunto nella sua Vienna lo scrittore si rimette al lavoro, ma deve attraversare un nuovo momento difficile. Nonostante la notoriet\u00e0 non riesce a trovare nessun editore disposto a pubblicare i suoi racconti. E la causa, a detta delle stesse case editrici, risiede proprio nella sua identit\u00e0 ebraica, maturata negli anni dell'esilio, giudicata in taluni casi eccessiva o comunque non adatta alle richieste del mercato. Paradossalmente quindi proprio lo stesso antisemitismo che aveva costretto lo scrittore ad abbandonare la sua patria adottiva, lo accoglie al momento del rientro, quel rientro desiderato e cercato con tanta convinzione. Questa serie di esperienze negative contribuisce ad accentuare in Perutz quel senso di non appartenenza, di marginalit\u00e0 che era andato maturando sin dalla giovane et\u00e0.\nNel 1953 esce finalmente quello che \u00e8 considerato il romanzo capolavoro dello scrittore boemo: \"Nachts unter der steinernen Br\u00fccke\" (Di notte sotto il ponte di pietra). Il libro ottiene recensioni molto lusinghiere ma riesce a malapena ad essere distribuito nelle librerie a causa della bancarotta che colpisce l'editore poco dopo la sua pubblicazione.\nColpito da edema polmonare, Leo Perutz muore il 25 agosto del 1957 a Bad Ischl nella regione del salisburghese, al confine tra Austria e Baviera, dove con la famiglia era solito trascorrere i periodi estivi.\nIl romanzo capolavoro \"Der Judas des Leonardo\" (Il Giuda di Leonardo), ambientato ancora una volta nella Italia del Rinascimento, verr\u00e0 pubblicato postumo grazie all'interessamento del suo amico-discepolo Alexander Lernet-Holenia.\nCome ricorda Beatrice Talamo nella prefazione a \"La Nascita dell'Anticristo\" (Leo Perutz - Edizioni Studio Tesi, 1995), a partire dalla morte di Leo Perutz i suoi romanzi verranno progressivamente dimenticati e un sostanziale oblio scender\u00e0 sull'opera dello scrittore. Hans Harald Mueller, uno dei massimi conoscitori del romanziere praghese, attribuir\u00e0 parte della responsabilit\u00e0 di questo oblio alla personalit\u00e0 stessa di Perutz: schiva, estremamente riservata, una sorta di atteggiamento elitario, di assoluta autonomia di giudizio, un'aristocratica e quasi sprezzante indifferenza nei confronti della critica letteraria, dei vari germanisti e persino dei suoi connazionali con i quali condivise la dura esperienza dell'esilio.\nLa narrativa.\nLeo Perutz \u00e8 considerato il maggiore esponente di un particolare genere di romanzo, lo \"storico-fantastico\", che a cavallo dei due conflitti mondiali ottiene un grande successo editoriale nei paesi di lingua tedesca, affermandosi come genere abbastanza diffuso e popolare.\nAd una analisi pi\u00f9 approfondita per\u00f2 la narrativa dello scrittore boemo risulta imbastita su una metafisica molto complessa che rende assai riduttivo definire Perutz come pura letteratura di intrattenimento, come ebbe a dire, forse troppo precipitosamente, Bertolt Brecht.\nNei romanzi di Perutz la componente fantastica non si esprime nella semplice distorsione della realt\u00e0, del fatto, del luogo o dei rapporti temporali tra i diversi momenti della narrazione, ma si insinua lentamente e con efficacia nei riferimenti tradizionali della quotidianit\u00e0 dei protagonisti, scardinandoli, producendone spesso la spersonalizzazione in un crescere di aberrazione che coinvolge totalmente il lettore e lo sospende in una atmosfera di cupo mistero e di piacevole disorientamento onirico.\nIl romanzo di Leo Perutz \u00e8 un romanzo storico, di sapiente e dettagliata ricostruzione che Theodor Adorno nella sua teoria estetica non esit\u00f2 a definire di assoluto valore artistico e che pi\u00f9 tardi affasciner\u00e0 e influenzer\u00e0 numerosi scrittori e cineasti, che alle opere dello scrittore si ispireranno o che tenteranno di portare sul grande schermo.\nL'immagine che forse meglio sposa l'intreccio narrativo di Perutz \u00e8 quella di un labirinto tridimensionale nella quale lo spazio occupa una sola dimensione, lasciando la seconda alla distorsione psicologica dei protagonisti e la terza alla ricostruzione storica; muoversi nel romanzo dello scrittore praghese significa perdersi in questa pluralit\u00e0 di suggestioni.\nAutore pienamente viennese Leo Perutz si nutre delle atmosfere decadenti e \"fin de si\u00e8cle\" in voga nei circoli letterari della capitale austro-ungarica, ma al tempo stesso autore praghese, di quella Praga che segna il destino di tanti autori \"mittel-europei\" e che rimane scolpita, nelle immagini del ghetto, dei vicoli e delle case diroccate, nella memoria ebraica dello scrittore.\nSeppure fortemente connotati dal punto di vista storico, i personaggi di Leo Perutz sono avulsi e marginali rispetto all'epoca in cui stanno vivendo. Sono uomini affetti da una forma diversificata di menomazione, menomazione che impedisce loro di possedere un senso comune della realt\u00e0 oppure di mantenerlo, di non perderlo.\nManca nell'autore qualsiasi intento politico e il Perutz dei grandi successi \u00e8 sostanzialmente un nichilista, si interessa dei processi sociali che svolgono l'Europa tra le due guerre e li vive di persona in maniera conflittuale ma non professa un impegno, si limita alla denuncia di pericoli che vede e profetizza, come ad esempio quello della manipolazione delle coscienze o della decadenza della politica, della societ\u00e0, della cultura.\nIl Perutz matematico e statistico affiora nella costruzione logica dell'elemento surreale. Il surrealismo si sviluppa spesso intorno ad un evento casuale che, lasciato cadere nel quotidiano, dilania la cruda e anonima routine dei protagonisti, anticipando cos\u00ec schemi kafkiani successivi.\nIl reale esterno, storicamente delineato, preciso e il surreale interiore dei personaggi perutziani entrano in contatto creando un cortocircuito, un lampo accecante dal quale il lettore riemerge scegliendo la sua personale prospettiva, una individuale interpretazione di quanto \u00e8 stato narrato."}
{"id": "136411", "revid": "465169", "url": "https://it.wikipedia.org/wiki?curid=136411", "title": "Grifone", "text": ""}
{"id": "136412", "revid": "287204", "url": "https://it.wikipedia.org/wiki?curid=136412", "title": "Gravit\u00e0 zero (romanzo)", "text": "Gravit\u00e0 zero \u00e8 un romanzo di fantascienza della scrittrice statunitense Lois McMaster Bujold. Pubblicato nel 1988, ha vinto il premio Nebula ed \u00e8 stato finalista del premio Hugo.\n\u00c8 ambientato nello stesso universo immaginario del ciclo dei Vor, ma si situa cronologicamente un paio di secoli prima del resto dei racconti.\nTrama.\nIl protagonista, Leo Graf, \u00e8 un ingegnere specializzato in controlli di qualit\u00e0 sulle strutture spaziali, alle dipendenze di una grossa compagnia, la GalacTech. Il suo nuovo incarico consiste in un corso di addestramento presso l'habitat Cay. Niente di nuovo per lui, ma una sorpresa lo attende: i suoi studenti non sono dei \"normali\" esseri umani, sono il risultato di uno dei primi esperimenti di ingegneria genetica applicata all'uomo, i \"Quad\". Pensati per eseguire lavori in condizioni di assenza di gravit\u00e0 la loro principale peculiarit\u00e0 \u00e8 l'essere dotati di quattro braccia.\nPoco dopo l'arrivo di Leo sulla stazione, giunge la notizia che Colonia Beta ha realizzato un sistema per generare artificialmente un campo di gravit\u00e0. I Quad diventano cos\u00ec obsoleti prima di essere \"immessi sul mercato\". E la GalacTech si appresta a chiudere il progetto e ad eliminare le scorte del \"prodotto\". Ma Leo non pu\u00f2 sopportare che degli esseri umani vengano gestiti come un prodotto e organizza la fuga di tutti i Quad trasformando, con il loro aiuto, l'habitat in un'astronave.\nAltri riferimenti ai Quad.\nUna Quad compare anche nel racconto \"Il labirinto\" (\"Labyrinth\").\nIl romanzo \"Immunit\u00e0 diplomatica\" (\"Diplomatic immunity: a comedy of terrors\") \u00e8 ambientato nello spazio Quad."}
{"id": "136413", "revid": "124147562", "url": "https://it.wikipedia.org/wiki?curid=136413", "title": "Coppa UEFA 2005-2006", "text": "La Coppa UEFA 2005-2006 \u00e8 stata la 35\u00aa edizione dell'omonima competizione. \u00c8 stata vinta dal nella finale contro il : imponendosi per 4-0 nell'atto conclusivo al Philips Stadion di Eindhoven, il club spagnolo ha stabilito il record della vittoria col maggior scarto in una finale in gara unica di Coppa UEFA.\nTabellone principale.\nPrimo turno.\nEliminazione diretta con partite di andata (15 settembre 2005) e ritorno (29 settembre 2005).\nFase a gruppi.\nA gironi eliminatori. Qualificate al turno successivo le prime tre squadre.\nSedicesimi di finale.\nEliminazione diretta con partite di andata (15-16 febbraio) e ritorno (23 febbraio).\nOttavi di finale.\nEliminazione diretta con partite di andata (9 marzo) e ritorno (15-16 marzo).\nQuarti di finale.\nEliminazione diretta con partite di andata (30 marzo) e ritorno (6 aprile).\nSemifinali.\nEliminazione diretta con partite di andata (20 aprile) e ritorno (27 aprile)."}
{"id": "136414", "revid": "1543377", "url": "https://it.wikipedia.org/wiki?curid=136414", "title": "Adriano Banchieri", "text": "Noto anche come \"Adriano da Bologna\" e con gli pseudonimi: \"Attabalibba dal Per\u00f9\", \"Camillo Scaligeri della Fratta\" e il \"Dissonante\".\nBiografia.\nNato da una nobile famiglia, originaria della lucches\u00eca, entr\u00f2 nell'ordine dei monaci Olivetani nel 1587, per prendere i voti nel 1590, cambiando nome da Tomaso ad Adriano.\nUno dei suoi insegnanti presso il monastero fu Gioseffo Guami, organista di Lucca, che ne influenz\u00f2 lo stile.\nLa sua attivit\u00e0 d'organista cominci\u00f2 presso il monastero di San Michele in Bosco, a Bologna, proseguendola, poi, ad Imola (1600-1606), Gubbio (1606-1609), Venezia e Verona. Nel 1610 fu chiamato come organista dell'abbazia di Monte Oliveto Maggiore e nel 1611 nuovamente a San Michele in Bosco. Qui divenne la figura centrale della vita musicale bolognese: nel 1615 fond\u00f2 l'Accademia dei Floridi, poi ricostituita nel 1623, sotto la guida di Girolamo Giacobbi con la denominazione di \"Accademia dei Filomusi\", ove Banchieri prese il soprannome di \"Dissonante\". Nel 1624 fu insignito del titolo di abate onorario. Ebbe certamente relazioni, anche solo epistolari, con i maggiori compositori a lui contemporanei, come Frescobaldi, Artusi, Monteverdi, Caccini,\ne altri. Ci\u00f2 si evince dalle sue \"Lettere harmoniche\", nelle quali si trovano anche preziose notizie cronologiche sulle sue opere e sulle opere altrui, oltre ad una sintesi della propria biografia. Banchieri, inoltre, \u00e8 ritenuto il primo compositore che impieg\u00f2 la sbarra di misura nelle partiture vocali. \nLe opere.\nRicchissima e multiforme fu la creativit\u00e0 di Banchieri; l'opera di questo insolito monaco musicista e letterato, non solo \u00e8 testimonianza di un'operosit\u00e0 certo superiore alla media, ma denota anche una viva curiosit\u00e0 e una capacit\u00e0 d'indagine e di critica sorprendenti nelle sue varie discipline. La sua produzione teorica non \u00e8 da separarsi, per una corretta analisi, dall'intensa attivit\u00e0 pratica, esercitata non solo come musicista, organista e compositore, ma anche come organizzatore delle manifestazioni liturgiche-musicali, della sua chiesa, come insegnante, come animatore della vita musicale, e fondatore di accademie. Si occup\u00f2, infine, anche della costruzione di strumenti musicali, citato nell'edizione del 1611 de \"L'organo suonarino\".\nBanchieri fu soprattutto un grande innovatore dell'armonia, con le sue tesi sulla dissonanza che chiam\u00f2 \"novello stile\". Una sintesi, ancorch\u00e9 ponderosa, di tali tesi \u00e8 costituita dalla lunga introduzione al \"\"Festino nella sera del gioved\u00ec grasso avanti cena\". \nQuest'opera, considerata dai pi\u00f9 il suo capolavoro per la bellezza di alcuni brani (fra cui il celebre \"Madrigale a un dolce usignolo\" e lo straordinario \"Contrappunto bestiale alla mente\"\") \u00e8 composta da 21 madrigali a 5 voci miste (il 22\u00b0 \u00e8 uguale al primo, ma con il testo cambiato) preceduti da\ndue versi recitati che ne anticipano il contenuto.\nCome Orazio Vecchi, Banchieri era interessato - quando il melodramma era ancora alle origini - a trasformare il madrigale per uso drammatico.\nFu uno degli autori che svilupparono la forma del madrigale dialogico, che assunse varie denominazioni, come, tra le altre, quella di commedia madrigalistica, \"commedia armonica,\" o, ancora, madrigale drammatico o rappresentativo. Si trattava, per lo pi\u00f9, di raccolte di madrigali che, eseguiti uno di seguito all'altro, raccontavano una storia (come ad esempio il \"Festino nella sera del gioved\u00ec grasso avanti cena\" e la Barca di Venezia per Padova).\nIn passato tale forma musicale \u00e8 stata considerata appunto uno dei pi\u00f9 importanti precursori dell'opera come la si conosce oggi, anche se la maggior parte dei musicologi attualmente la ritiene piuttosto uno sviluppo distinto.\nBanchieri fu inoltre un importante compositore di canzonette, forma musicale pi\u00f9 leggera del madrigale e molto popolare nel tardo XVI secolo.\nNell'ambito dell'attivit\u00e0 letteraria esercitata da Banchieri sotto lo pseudonimo di Camillo Scaligeri (o Scaligeri) della Fratta, le opere di maggior interesse sono le commedie in prosa, nelle quali si trovano mescolati il toscano e 3 o 4 dialetti diversi. La struttura \u00e8 quella tipica del teatro cinquecentesco, con una molteplicit\u00e0 di trame che in realt\u00e0 sono riconducibili ad un unico intreccio, molto simile da una commedia all'altra.\nOpere pubblicate.\nLe opere didattiche.\nBanchieri fu uno dei pi\u00f9 importanti didatti musicali del XVII secolo. Pubblic\u00f2 trattati e raccolte di musica didattica indirizzati pi\u00f9 all'allievo che al maestro, mostrandosi in questa scelta un autentico innovatore. La sua produzione in questo campo comprende 7 trattati teorici:\nCuriosit\u00e0.\nIl testo di Giulio Cesare Croce noto come \"Bertoldo, Bertoldino e Cacasenno\" fu arricchito nel 1620 da Adriano Banchieri con una novella in cui appare il nipote di Bertoldo: Cacasenno."}
{"id": "136415", "revid": "466539", "url": "https://it.wikipedia.org/wiki?curid=136415", "title": "Fuggerei", "text": "La Fuggerei \u00e8 un quartiere circondato da mura all'interno della citt\u00e0 di Augusta (Baviera, Germania). Assieme al Rathaus, sede della municipalit\u00e0, \u00e8 una delle maggiori attrattive turistiche della citt\u00e0.\nStoria e descrizione.\nDeve il suo nome alla famiglia Fugger ed \u00e8 stata fondata nel 1521 da Jacob Fugger il Giovane (noto come \"Jacob Fugger il Ricco\"). Essa rappresenta un luogo dove i cittadini bisognosi di Augusta possono trovare un alloggio. Si tratta del pi\u00f9 antico esempio al mondo di edilizia popolare ancora esistente (anche se la Corte di Ca' Lando a Padova la precederebbe di cinque anni) e di una delle fondazioni pi\u00f9 famose di tutta Europa. Jacob Fugger fece costruire le prime case nel 1516; nel 1523 ne erano gi\u00e0 state realizzate 52. I cancelli vengono chiusi di notte, quindi la Fuggerei \u00e8 molto simile ad una piccola citt\u00e0 indipendente medioevale.\nIl fondatore, Jacob Fugger, ebbe una formazione da commerciante in Italia. Egli visse dal 1473 al 1478 a Venezia, come rappresentante dell'azienda di famiglia. Qui ebbe l'occasione di ampliare le sue conoscenze sul commercio e di entrare in contatto con il Rinascimento italiano. Per questo motivo la struttura della Fuggerei risent\u00ec degli influssi dell'architettura delle case popolari veneziane. Nella Fuggerei si possono infatti notare delle strutture particolari che caratterizzavano anche le fondazioni del tutto innovative presenti a Venezia nel XVI secolo. Per esempio: le case a schiera disposte in file parallele, la divisione delle stesse in appartamenti su piani diversi, la ripartizione dello spazio in maniera eguale e funzionale, il sistema di separazione delle scale. Tali elementi costituivano un simbolo d'indipendenza e d'individualit\u00e0 all'interno della comunit\u00e0 e rappresentavano l'idea di un assetto sociale autonomo.\nIl canone d'affitto della Fuggerei era (ed \u00e8 ancora) un Fiorino renano all'anno (equivalente a 0,88 euro) e tre preghiere al giorno per il fondatore della Fuggerei. Le condizioni per potervi abitare sono ancora oggi le stesse che nel 1521: si deve essere nati ad Augusta, essere cattolici e indigenti. I cancelli vengono ancora chiusi ogni giorno alle 22:00.\nNon esistono alloggi condivisi, ogni famiglia ha il proprio appartamento. Ogni edificio contiene 2 appartamenti, uno per piano. Ogni appartamento \u00e8 composto da una cucina, un soggiorno, una camera da letto ed una piccola stanza, per un totale di circa 60 metri quadrati. Gli appartamenti a piano terra hanno un piccolo giardino con un ripostiglio per gli attrezzi, mentre quelli al primo piano dispongono di un solaio.\nDopo la Riforma protestante, ad Augusta, citt\u00e0 ormai quasi del tutto protestante, molte chiese cattoliche vennero chiuse o ne vennero proibite le funzioni. Per questo nel 1581 venne fondata la Chiesa di San Marco per gli abitanti cattolici della Fuggerei. Sulla casa n. 14 della Fuggerei una targa commemorativa ricorda Franz Mozart, il bisnonno di Wolfgang Amadeus Mozart, che abit\u00f2 qui dal 1681 fino alla sua morte, nel 1694.\nLa Fuggerei venne gravemente danneggiata dai bombardamenti della Seconda guerra mondiale. Gli attacchi aerei della Royal Air Force, avvenuti nella notte tra il 25 e 26 febbraio 1944, ne hanno distrutto i due terzi. Dal 1945 al 1973 \u00e8 stata ricostruita nel suo stile originale ed ampliata di un terzo. Il rifugio antiaereo, costruito nel 1943, ospita oggi un museo fornito di testi, foto, film e documenti originali, che mostrano le vicende della Fuggerei dal 1933, cio\u00e8 dalla presa di potere dei Nazionalsocialisti, fino alla ricostruzione e all'ampliamento terminato nel 1973.\nLa casa n. 13 del Mittlere Gasse (\u201cvicolo di mezzo\u201d) \u00e8 l'unica della Fuggerei ad essere rimasta allo stato originale. Infatti, tutto l'interno risale ai tempi della sua fondazione. Le stanze (una cucina, una camera da letto e un soggiorno) sono state adibite a piccolo museo, dove viene mostrata la lunga storia del complesso di case popolari e della famiglia fondatrice.\nPoich\u00e9 la Fuggerei non \u00e8 un museo, non \u00e8 permesso visitare l'interno degli appartamenti. Tuttavia \u00e8 possibile vedere un appartamento tipo, naturalmente non abitato, ma completamente ammobiliato, che mostra lo standard abitativo odierno. Al fondatore Jacob Fugger \u00e8 dedicato un busto di bronzo che si trova nell'area verde della Fuggerei.\nLa Fuggerei \u00e8 tuttora finanziata dai mezzi della fondazione ed \u00e8 gestita da una commissione composta dai rappresentanti delle tre dinastie familiari del Fugger: Fugger-Babenhausen, Fugger von Gl\u00f6tt e Fugger-Kirchberg. Sebbene la Fuggerei sia la pi\u00f9 famosa, esistono altre otto fondazioni Fugger, delle quali fa parte anche la Cappella Fugger nella Chiesa di St. Anna. Il \u201cF\u00fcrstlich und Gr\u00e4flich Fuggersche Familienseniorat\u201d \u00e8 l'organo di controllo dell'amministrazione delle fondazioni."}
{"id": "136416", "revid": "9733", "url": "https://it.wikipedia.org/wiki?curid=136416", "title": "Lancia 12 HP Alfa", "text": ""}
{"id": "136419", "revid": "125795210", "url": "https://it.wikipedia.org/wiki?curid=136419", "title": "Pannello fotovoltaico", "text": "In ingegneria energetica un pannello fotovoltaico \u00e8 un dispositivo optoelettronico, composto da \"moduli fotovoltaici\", a loro volta costituiti da celle fotovoltaiche, in grado di convertire l'energia solare in energia elettrica mediante effetto fotovoltaico, tipicamente impiegato come generatore\nStoria.\nLe principali tappe della tecnologia fotovoltaica:\nComposizione.\nCella fotovoltaica.\nLa \"cella fotovoltaica\", o \"cella solare\", \u00e8 l'elemento base nella costruzione di un modulo fotovoltaico. Essa \u00e8 un dispositivo elettrico che converte l'energia della luce direttamente in elettricit\u00e0 tramite l'effetto fotovoltaico. I pannelli fotovoltaici comunemente in commercio, sono costituiti da 48, 60, 72 oppure fino a 96 celle ognuno.\nModuli.\nI moduli in silicio mono o poli-cristallini rappresentano la maggior parte del mercato; sono tecnologie costruttivamente simili e prevedono che ogni cella fotovoltaica sia cablata in superficie con una griglia di materiale conduttore che ne canalizzi gli elettroni.\nOgni cella viene connessa alle altre mediante nastrini metallici, in modo da formare opportuni circuiti in serie e in parallelo. La necessit\u00e0 di silicio molto puro attraverso procedure di purificazione dell'ossido di silicio (SiO2, silice) presente in natura eleva il costo della cella fotovoltaica.\nSopra una superficie posteriore di supporto, in genere realizzata in un materiale isolante con scarsa dilatazione termica, come il vetro temperato o un polimero come il tedlar, vengono appoggiati un sottile strato di acetato di vinile (spesso indicato con la sigla \"EVA\"), la matrice di moduli preconnessi mediante i gi\u00e0 citati nastrini, un secondo strato di acetato e un materiale trasparente che funge da protezione meccanica anteriore per le celle fotovoltaiche, in genere vetro temperato.\nDopo il procedimento di pressofusione, che trasforma l'EVA in mero collante inerte, le terminazioni elettriche dei nastrini vengono chiuse in una morsettiera stagna generalmente fissata alla superficie di sostegno posteriore, e il risultato ottenuto viene fissato ad una cornice in alluminio, che sar\u00e0 utile al fissaggio del pannello alle strutture di sostegno atte a sostenerlo e orientarlo opportunamente verso il sole.\nCostruzione del modulo fotovoltaico in silicio.\nIl modulo fotovoltaico in silicio \u00e8 costituito da molti strati di materie prime detto laminato e dai materiali accessori atti a renderlo utilizzabile\nLaminato.\nIl laminato viene preparato con i seguenti materiali:\nIl vetro viene usato come base su cui viene steso un sottile foglio di EVA. Al di sopra dell'EVA vengono posizionate le celle rivolte con il lato fotosensibile verso il basso, viene steso un altro foglio di EVA e quindi un foglio di materiale plastico isolante (PET o similare) oppure un'altra lastra di vetro.\nIl vetro \u00e8 a basso contenuto di ferro per garantire una maggiore trasparenza ai raggi solari ed \u00e8 temperato. Un vetro di questo tipo lascia passare circa il 91,5% dell'irraggiamento ricevuto.\nIl tutto viene inviato al laminatore, o forno. Questa \u00e8 una macchina nella quale, dopo esser stato creato il vuoto in pochi minuti, una piastra, posta a contatto, viene riscaldata fino a 145\u00a0\u00b0C per circa dieci minuti, in modo da favorire la polimerizzazione dell'EVA.\nTrascorso questo tempo, il prodotto finito viene estratto ed inviato alle lavorazioni successive, avendo raggiunto le caratteristiche richieste dalla sua installazione.\nSe la laminazione viene eseguita correttamente, il laminato \u00e8 in grado di resistere alle intemperie per almeno 25/30 anni.\nTutte le lavorazioni successive hanno lo scopo principale di rendere pi\u00f9 comodo e pratico il suo utilizzo, incrementando, in realt\u00e0, di poco la resistenza nel tempo.\nImplementazione.\nTecnologie realizzative.\nDei molti materiali impiegabili per la costruzione dei moduli fotovoltaici, il silicio \u00e8 in assoluto il pi\u00f9 utilizzato.\nIl silicio viene ottenuto in wafer che vengono in seguito uniti tra loro a formare un modulo fotovoltaico.\nLe tipologie costruttive delle celle fotovoltaiche pi\u00f9 comuni sono:\nModuli a film sottile.\nI moduli fotovoltaici a film sottile vengono realizzati tramite la deposizione del materiale semiconduttore su un supporto di tipo vetroso, per i pannelli rigidi da utilizzare all'aperto; oppure di plastica, nel caso di pannelli flessibili per utilizzi meno convenzionali.\nIl modulo in film sottile viene realizzato in maniera monolitica e non richiede l'assemblaggio di pi\u00f9 celle, come nel caso di pannelli in silicio cristallino, inoltre la quantit\u00e0 di materiale semiconduttore presente nel pannello risulta notevolmente inferiore rispetto ai pannelli realizzati con celle standard riducendo i costi di produzione, d'altro canto, il materiale depositato risulta avere una elevata difettosit\u00e0 e di conseguenza i pannelli in film sottile avranno un rendimento inferiore rispetto ai loro equivalenti monocristallini.\nI moduli in film sottile si suddividono in varie categorie a seconda dei materiali semiconduttori depositati su di esso, fra i pi\u00f9 diffusi troviamo:\nVarianti proprietarie.\nDelle tecnologie citate, soltanto l'amorfo e il microsferico permettono la flessione del modulo: nel caso dell'amorfo non vi \u00e8 la struttura cristallina del materiale ad impedirne la flessione, nel caso del microsferico non \u00e8 la cella (sfera) a flettersi, ma la griglia a nido d'ape su cui \u00e8 disposta.\nDati tecnici.\nPrestazioni e rendimenti.\nIn prima approssimazione, la potenza elettrica generata da un modulo si pu\u00f2 derivare dalle seguente formula:\ndove:\nIn generale, dunque, le prestazioni per unit\u00e0 di superficie dei moduli fotovoltaici sono suscettibili di variazioni anche sostanziose in base:\nSi definisce \"rendimento\" o \"efficienza\" di un modulo fotovoltaico il rapporto espresso in percentuale tra energia captata e trasformata rispetto a quella totale incidente sulla superficie del modulo ed \u00e8 dunque un parametro di qualit\u00e0 o prestazionale del modulo stesso; esso \u00e8 quindi proporzionale al rapporto tra watt erogati e superficie occupata, a parit\u00e0 di altre condizioni. Come in tutti i sistemi di conversione energetica, l'efficienza del modulo fotovoltaico \u00e8 sempre inferiore dell'unit\u00e0 (o 100%) per effetto di inevitabili perdite nel sistema reale.\nL'efficienza ha ovviamente effetti sulle dimensioni fisiche dell'impianto fotovoltaico: tanto maggiore \u00e8 l'efficienza, tanto minore \u00e8 la superficie necessaria di pannello fotovoltaico per raggiungere un determinato livello di potenza elettrica. Inoltre, per motivi costruttivi, il rendimento dei moduli fotovoltaici \u00e8 in genere inferiore o uguale al rendimento della loro peggiore cella.\nIn particolare, il miglioramento nell'efficienza di un modulo fotovoltaico si pu\u00f2 ottenere attraverso un processo sempre pi\u00f9 spinto di purificazione del materiale semiconduttore utilizzato (tanto pi\u00f9 \u00e8 puro tanto maggiore \u00e8 la radiazione solare captata e convertita), oppure attraverso l'uso combinato di pi\u00f9 materiali semiconduttori che coprano in assorbimento la maggior parte possibile di spettro della radiazione solare incidente. Tuttavia, tanto maggiore \u00e8 l'efficienza, tanto maggiori tendono ad essere i costi in quanto pi\u00f9 spinto e raffinato diventa il processo di fabbricazione delle celle.\nA livello impiantistico, l'efficienza della cella dipende anche dalla temperatura della cella stessa. I dati qui sotto si riferiscono alla temperatura di cella di 25\u00a0\u00b0C; per le celle in Si cristallino, si pu\u00f2 considerare una perdita di rendimento dello 0,45 % circa per ogni grado centigrado di aumento della temperatura; una cella in Si monocristallino, alla temperatura di 70\u00a0\u00b0C, ha una perdita di produzione di circa il 25%; questa temperatura \u00e8 raggiungibile in condizioni di buona insolazione. Le celle a giunzione multipla (ad es. GaAs, InGaAs, Ge) hanno perdita molto pi\u00f9 bassa (0,05 %/\u00b0C).\nAlcuni collettori a concentrazione per uso terrestre, derivati dal settore aerospaziale (Boeing - Spectrolab, CESI) ed a giunzione multipla, sfruttano caratteristiche di questo tipo ed hanno rendimenti nominali che superano anche il 40%; valori tipici riscontrabili invece nei comuni prodotti commerciali a base silicea si attestano intorno al:\nNe consegue dunque che a parit\u00e0 di produzione elettrica richiesta, la superficie occupata da un campo fotovoltaico amorfo sar\u00e0 pi\u00f9 che doppia rispetto ad un equivalente campo fotovoltaico cristallino.\nA causa del naturale affaticamento dei materiali, le prestazioni di un pannello fotovoltaico comune diminuiscono di circa un punto percentuale su base annua. Per garantire la qualit\u00e0 dei materiali impiegati, la normativa obbliga una garanzia di minimo due anni sui difetti di fabbricazione e anche sul calo di rendimento del silicio nel tempo, dove arriva ad almeno 20 anni. La garanzia oggi nei moduli di buona qualit\u00e0 \u00e8 del 90% sul nominale per 10 anni e dell'80% sul nominale per 25 anni. Altre perdite di efficienza sono dovute all'inverter dell'impianto che ha efficienze dell'ordine del 90-95%.\nAd inizio 2012, si \u00e8 raggiunto il nuovo record di efficienza pari a 33,9% ottenuta con pannelli fotovoltaici a concentrazione per scopi commerciali grazie anche all'uso di inseguitori solari.\nVolendo invece valutare il rendimento globale di un impianto costituito da pannelli+inverter, supponendo per i primi un rendimento del 20% e del 90% per il secondo, si avrebbe complessivamente un rendimento del 0,2x0,9=0,18 ovvero del 18% appena.\nIn altre parole, l'82% dell'energia proveniente dal sole non pu\u00f2 essere convertita in elettricit\u00e0: questo bassissimo rendimento complessivo di un impianto solare rappresenta al giorno di oggi uno dei problemi che andranno superati.\nTolleranza.\nLa tolleranza di fabbricazione \u00e8 un dato percentuale (generalmente variabile dal \u00b13% al \u00b110%) che ogni produttore dichiara in relazione ai propri standard qualitativi di produzione. Tanto minore \u00e8 la tolleranza dichiarata, tanto pi\u00f9 stabili nel tempo e predicibili saranno le prestazioni elettriche del modulo, a parit\u00e0 di condizioni di utilizzo.\nNella maggior parte dei casi, i produttori realizzano pi\u00f9 versioni dello stesso modulo, distinte in base alla potenza nominale, pur realizzandoli con le medesime celle, che vengono preventivamente raggruppate in famiglie prestazionali simili.\nL'obiettivo dell'operazione \u00e8 gestire in modo pi\u00f9 accorto possibile le celle elettricamente peggiori, che potrebbero inficiare le prestazioni dell'intero modulo.\nIn quest'ottica quindi, tanto pi\u00f9 numerose sono le famiglie di celle uniformi, tanto minore \"potrebbe\" essere la tolleranza di fabbricazione.\nNella realt\u00e0, tuttavia, data la curva di Gauss che descrive la distribuzione statistica della qualit\u00e0 di tutte le celle fotovoltaiche di una data partita produttiva, le linee di separazione tra gruppi di moduli simili si ampliano a volte fino a costituire fasce piuttosto ampie.\nIl produttore pu\u00f2 cos\u00ec gestire la parte di produzione all'interno di queste fasce:\nDal punto di vista commerciale, il produttore si garantisce la liceit\u00e0 dell'operazione dichiarando una tolleranza di fabbricazione pi\u00f9 ampia del necessario rispetto alle potenze nominali dei vari moduli realizzati.\nL'immediato effetto che questa pratica comporta \u00e8 la ricaduta di cospicue quantit\u00e0 di moduli all'interno delle citate fasce a cavallo di due o pi\u00f9 tolleranze di fabbricazione.\nAlla luce di ci\u00f2, i moduli fotovoltaici qualitativamente migliori sono da ricercarsi tra quelli che combinano:\nL'artificio della tolleranza pi\u00f9 ampia del necessario \u00e8 una tecnica impiegata solo da produttori minori, a causa della sua facile individuazione (basta una brochure con la lista dei prodotti trattati e una calcolatrice) e del sospetto che inevitabilmente farebbe sorgere nei confronti del produttore.\nCosti.\nOltre ai problemi di efficienza e tolleranza un discorso a parte meritano i costi di realizzazione delle celle fotovoltaiche,\ndei relativi moduli e impianti. Per quanto riguarda le celle fotovoltaiche i costi sono gravati fino a circa il 33% dal materiale (ad es. silicio) comprendendovi gli inquinanti scarti di lavorazione e il costoso processo di purificazione; in generale sui costi del materiale di base pesa anche la sua reperibilit\u00e0 fisica in natura per riuscire ad ottenere un'economia di scala opportuna, e ci\u00f2 riguarda i metalli droganti (indio, arsenico, germanio, tellurio, ecc) piuttosto rari, ma non per il silicio che \u00e8 altres\u00ec abbondante sulla crosta terrestre; tuttavia il silicio seppur abbondante non si trova mai in forma metallica ma come silicato, la cui riduzione ad elemento metallico \u00e8 uno dei processi pi\u00f9 endoergonici di tutta l'industria metallurgica ovverosia richiede il consumo di una spropositata quantit\u00e0 di energia.\nVanno aggiunti poi i restanti costi per i processi di realizzazione della cella fotovoltaica. Ragionando in termini di moduli fotovoltaici, ai costi della cella solare si devono aggiungere i costi della realizzazione dei moduli interi ovvero dei materiali assemblanti, della messa in posa a terra tramite materiali, dell'elettronica di potenza necessaria (inverter), della progettazione, della manodopera e della manutenzione.\nPer le centrali solari commerciali, in cui l'elettricit\u00e0 viene venduta nella rete di trasmissione dell'elettricit\u00e0, il costo dell'energia solare dovr\u00e0 corrispondere al prezzo dell'elettricit\u00e0 all'ingrosso. Questo punto \u00e8 talvolta chiamato \"parit\u00e0 di rete all'ingrosso\" o \"parit\u00e0 delle sbarre\".\nCome incentivo alla realizzazione di impianti fotovoltaici \u00e8 stato attivo in Italia fino al 2013 il sistema Conto Energia sostituto ora da sgravi fiscali sui costi d'impianto.\nIn definitiva il parametro complessivo di qualit\u00e0 che caratterizza un modulo fotovoltaico \u00e8 il rapporto costo/efficienza o equivalentemente il costo per kilowattora prodotto.\nCertificazioni.\nI moduli fotovoltaici, se impiegati in un impianto fotovoltaico connessi alla rete dei paesi dell'Unione europea, devono obbligatoriamente essere certificati in base alla normativa \"IEC 61215\", che ne determina le caratteristiche sia elettriche che meccaniche. Tra i test pi\u00f9 importanti si cita quello per determinarne la potenza in condizioni di insolazione standard, espressa in watt picco (Wp).\nProdotti in commercio.\nI moduli fotovoltaici in silicio cristallino pi\u00f9 comuni hanno dimensioni variabili da 0,5 m\u00b2 a 2,0 m\u00b2, con punte di 2,5 m\u00b2 in esemplari per grandi impianti. Non vi \u00e8 comunque particolare interesse a costruire moduli di grandi dimensioni, a causa delle grosse perdite di prestazioni che l'intero modulo subisce all'ombreggiamento (o malfunzionamento) di una sua singola cella.\nLa potenza pi\u00f9 comune si aggira intorno ai 230 Wp a , raggiunti in genere impiegando 60 celle fotovoltaiche (il modulo da 60 celle in silicio policristallino \u00e8 il pi\u00f9 utilizzato in Italia e copre circa il 90% dei moduli).\nLa superficie occupata dai modelli commerciali si aggira in genere intorno ai 7,2 m2/kWp, ovvero sono necessari circa 7,2 metri quadrati di superficie per ospitare pannelli per un totale nominale di 1.000 Wp. I migliori moduli in commercio raggiungono un'efficienza del 19,6% e richiedono quindi una superficie di 5,147 metri quadrati per 1.000 Wp.\nDopo un biennio di instabilit\u00e0, i costi al cliente finale del modulo installato sul tetto si sono stabilizzati nella fascia 3,50/5,00 \u20ac/Wp a seconda delle dimensioni dell'impianto (ad aprile 2011).\nVa evidenziato che questo valore \u00e8 suscettibile di scostamenti sostanziali a seconda del punto di rilevazione all'interno della filiera del prodotto. Il prezzo sopra indicato \u00e8 da considerarsi come prezzo del modulo installato sul tetto di una residenza abitativa, mentre il prezzo dei moduli in silicio policristallino da 60 celle finito pronto ad essere installato di buona qualit\u00e0 si aggira tra i 1,50/2,00 \u20ac/Wp\nNei parchi solari il costo del modulo installato tende ad essere compreso tra i 2,50/3,50 \u20ac/Wp\nLa generale instabilit\u00e0 dei prezzi del biennio 2004/2005 era stata causata dall'improvviso squilibrio tra domanda e offerta conseguente al lancio contemporaneo delle politiche di incentivazione delle fonti rinnovabili da parte dei paesi ratificanti il Protocollo di Ky\u014dto.\nEssendo il prezzo del modulo fotovoltaico in silicio mono o policristallino legato in gran parte al costo delle celle (le celle incidono per circa il 75% nel totale delle materie impiegate per la realizzazione del modulo) nei primi mesi del 2011 si \u00e8 assistito ad un calo dei prezzi delle celle dovuto alla diminuzione degli incentivi da parte della Germania e dell'Italia.\nLe tegole fotovoltaiche permettono l'installazione degli impianti nei centri storici e nelle zone sottoposte a vincolo ambientale, artistico, architettonico o paesaggistico. Al prezzo di una modesta penalizzazione del rendimento termodinamico, rendono possibile la posa di un impianto che non altera volumetria, morfologia, sagoma, effetto cromatico e riflesso di luce.\nAlcune sentenze dei T.A.R. depositate successivamente al 2013 tendono ad affermare un nuovo orientamento giurisprudenziale secondo il quale le Soprintendenze sono tenute a dare una motivazione analitica e tecnica di un eventuale diniego, in base all'assunto generale della legittimit\u00e0 del risparmio energetico tramite soluzioni non impattanti.\nRicerca e innovazioni.\nLa ricerca in campo fotovoltaico \u00e8 indirizzata verso l'aumento del rapporto fra efficienza e costo del modulo fotovoltaico. Il basso valore di questo rapporto costituisce il limite pi\u00f9 forte all'affermazione su grande scala di questa tecnologia energetica il che si traduce in un alto costo per kilowattora prodotto almeno nel periodo di ammortamento dell'impianto. Quindi la ricerca si indirizza verso la scoperta di materiali semiconduttori e tecniche di realizzazione che coniughino il basso costo con un'alta efficienza di conversione.\nPresso l'Universit\u00e0 di Toronto nel 2005 \u00e8 stato inventato un materiale plastico che sfrutta nanotecnologie per convertire in elettricit\u00e0 i raggi solari anche nella banda dell'infrarosso, e che quindi funziona anche con il tempo nuvoloso. Gli autori della ricerca sperano che costruendo pannelli fotovoltaici con questo materiale si possano ottenere prestazioni cinque volte superiori al silicio, tanto che una copertura dello 0,1% della superficie terrestre sarebbe sufficiente a sostituire tutte le attuali centrali elettriche. Il materiale pu\u00f2 essere spruzzato su una superficie, come un vestito o la carrozzeria di un'automobile.\nUn'importante collaborazione fra Eni e Mit sta orientando gli investimenti nella costruzione di celle fotovoltaiche con materiali organici che ne aumentino il rendimento rispetto al 15-17% attuale del silicio.\nLa societ\u00e0 cinese Suntech Power Holdings, una delle societ\u00e0 leader al mondo, nel piano industriale di dicembre 2010 ha stimato di raggiungere nel 2015 un'efficienza di conversione su larga scala pari al 23%.\nNel 2013 la societ\u00e0 Sharp ha prodotto delle celle che hanno fatto registrare il record di 43,5% di rendimento. Le celle sono composte da due o pi\u00f9 elementi (ad esempio indio e gallio), mentre la struttura di base usa tre strati per il fotoassorbimento con arseniuro di indio e gallio. Il record \u00e8 stato certificato da un organismo indipendente, il Fraunhofer Institute per l'energia solare.\nIl neonato fotovoltaico organico consente un abbattimento dei costi, pur senza aumento di efficienza. Questa tecnologia usa pigmenti organici al posto dei semiconduttori inorganici e pu\u00f2 sfruttare economiche tecniche realizzative di fotolitografia.\nNel 2013 uno studio pubblicato sulla rivista Science ha rivelato la possibilit\u00e0 di aumentare l'efficienza delle celle solari di circa il 15% rispetto alle tecnologie del momento, utilizzando semiconduttori policristallini con struttura di perovskite. Nel 2018 una azienda di Oxford (Regno Unito) e una di Redwood City (California) stanno per commercializzare tale tecnologia con una efficienza di conversione di circa il 37% ed una riduzione dei costi di produzione.\nNel 2021 le ricerche hanno riproposto l'utilizzo di nanotecnologie per realizzare sistemi capaci di assorbire, convertire e stoccare l\u2019energia solare in modo sostenibile e con bassi costi di produzione. L'utilizzo di nanotecnologie consente inoltre di combinare le due funzionalit\u00e0 di conversione e stoccaggio in una sola unit\u00e0 compatta, riducendo volume e peso. L\u2019approccio si fonda sull\u2019uso di una combinazione di nanoparticelle a base di carbonio (come il grafene) insieme a composti di alcuni tipi di ossidi di metalli (indio, zinco, stagno) normalmente impiegati nelle componenti elettroniche di cellulari, display e led. \nRiciclaggio.\nLa maggior parte dei componenti di un modulo solare possono essere riutilizzati. Grazie alle innovazioni tecnologiche verificatesi negli ultimi anni, fino al 95% di alcuni materiali semiconduttori o di vetro, cos\u00ec come vaste quantit\u00e0 di metalli ferrosi e non ferrosi impiegati nei moduli fotovoltaici possono essere recuperati. Alcune aziende private e organizzazioni non-profit, come PV CYCLE nell'Unione Europea, sono impegnate in operazioni di raccolta e riciclaggio alla fine del ciclo di vita dei moduli.\nDa un modulo standard di 21\u00a0kg si possono recuperare circa 15\u00a0kg di vetro, 2,8\u00a0kg di plastica, 2\u00a0kg di alluminio, 1\u00a0kg di polvere di silicio e 0,14\u00a0kg di rame. Sono oltre 100 milioni i moduli fotovoltaici installati in Italia ed il grosso del mercato del riciclo dei moduli prender\u00e0 avvio tra alcuni anni, visto che il tempo di vita di un impianto fotovoltaico \u00e8 di 20-25 anni. Con le nuove tecnologie da poco introdotte risulta tuttavia gi\u00e0 vantaggioso sostituire i vecchi moduli con quelli di ultima generazione che garantiscono efficienze maggiori. Cos\u00ec gi\u00e0 agli inizi degli anni novanta gli utilizzatori dei moduli fotovoltaici richiedevano ai produttori delle soluzioni di riciclaggio; visto che a quei tempi la mole di rifiuti da smaltire era molto limitata, gli sforzi dei produttori si focalizzarono sui tradizionali metodi di riciclaggio. Un esempio dei limiti tecnici di quel periodo \u00e8 offerto dal progetto di Pilkington Solar International che durante gli anni novanta fall\u00ec poich\u00e9 non riusciva a garantire un'adeguata purezza delle frazioni di materiali recuperate. Altri produttori misero a punto delle procedure di riciclaggio pi\u00f9 specifiche che non si dimostrarono interessanti da un punto di vista economico; altre imprese si sono dimostrate riluttanti ad impegnarsi in tecnologie altamente specializzate. Il disassemblaggio dei moduli \u00e8 un'operazione complicata dato che la loro struttura \u00e8 progettata per resistere ai fenomeni atmosferici; una soluzione semplice ed economica \u00e8 il trattamento dei moduli in un impianto di riciclaggio per vetro laminato o lo smaltimento in discarica della frazione residua, dopo aver separato la cornice di alluminio e aver effettuato un trattamento in un inceneritore di rifiuti municipali; tale approcci comporta per\u00f2 la perdita di preziose risorse.\nil riciclo dei moduli fotovoltaici avviene invece in tre passaggi: nel primo si separano meccanicamente il telaio in alluminio e le derivazioni elettriche. Nel secondo si separa l'EVA, il vetro e il Tedlar dalle celle, ci\u00f2 pu\u00f2 avvenire sia con processo termico (pi\u00f9 semplice ma ha lo svantaggio di emettere i gas), sia per mezzo di un processo chimico. Nell'ultimo passaggio il silicio deve essere purificato dallo strato antiriflesso, dai metalli e dai semiconduttori p-n. Si ricorre ad un trattamento chimico o a una purificazione mediante laser che per\u00f2 ha un elevato costo, basse efficienze e tempi lunghi. Con il trattamento chimico lo svantaggio sta nella difficolt\u00e0 di scegliere la composizione, la concentrazione e temperatura ottimale. Le soluzioni usate sono HF/HNO3/H2O, H2SiF6/HNO3/ H2O o H2SiF6/HNO3/C2H4O2. Attualmente solo tre sistemi per il riciclo dei pannelli fotovoltaici sono industrialmente realizzabili (i processi per le tecnologie a film sottile sono invece ancora in\nfase di sviluppo):\nIl processo Deutsche Solar, una sussidiaria di SolarWorld, \u00e8 composto da due fasi: un trattamento termico e uno chimico. La cornice viene separata manualmente ed i moduli vengono messi in un forno a 600\u00a0\u00b0C dove i componenti plastici (EVA e Tedlar) si decompongono e il vetro viene separato manualmente; i gas emessi vengono trattati in un post-combustore e depurati. La lastra di vetro rivestita dallo strato di materiale semiconduttore \u00e8 sottoposta ad un processo di sabbiatura con getto delicato, le polveri fini che si formano sono aspirate e trattate. Nella parte chimica del trattamento vengono rimossi lo strato di metallizzazione superiore e posteriore, lo strato di rivestimento antiriflettente e la giunzione p-n che rivestono il wafer. L'operazione consiste in bagni con l'utilizzo di diversi composti che dipendono dai materiali utilizzati per la costruzione della cella: i solventi principalmente utilizzati sono acido fluoridrico (HF), acido nitrico (HNO3), acido acetico (CH3COOH) ed il perossido di idrogeno (H2O2). \u00c8 importante non danneggiare la cella per non perdere silicio. Le acque reflue vengono trattate in appositi impianti. Il recupero di silicio dalle celle rotte piuttosto che da quelle intatte si \u00e8 dimostrato pi\u00f9 vantaggioso dal punto di vista economico in quanto \u00e8 difficile riuscire a salvare le celle per intero poich\u00e9 gli spessori delle celle sono molto pi\u00f9 sottili rispetto al passato (&lt;0,2\u00a0mm); si \u00e8 perci\u00f2 abbandonato l'obiettivo di recuperare le celle per intero concentrandosi sul recupero di silicio. Un limite di questo processo \u00e8 l'alto tasso di manualit\u00e0 presente nel ciclo produttivo che ne limita i vantaggi economici ed i ritmi di produzione. I wafer recuperati e quelli nuovi sono di ugual valore dal punto di vista delle caratteristiche elettriche; un'altra limitazione di questo processo \u00e8 che non esiste una \u201cricetta universale\u201d per il trattamento chimico: le celle solari di produttori differenti necessitano di trattamenti specifici. La percentuale recuperata in massa \u00e8 pari al 95,7% e si ottiene un elevato grado di purezza delle singole frazioni di materiali recuperate. Un processo automatizzato \u00e8 stato sviluppato da Sunicon, un'altra sussidiaria di SolarWorld.\nIl processo SolarWorld prima separa meccanicamente le cornici in alluminio e le bandelle di rame; vi \u00e8 poi la frantumazione e separazione con piastra vibrante che consente di separare il vetro dai frammenti di celle solari. Queste ultime subiscono un trattamento chimico per eliminare i rivestimenti e ricavare il silicio.\nIl processo First Solar \u00e8 specifico per i pannelli in cadmio-tellurio ed \u00e8 diviso in due fasi: nella frantumazione a due passaggi il pannello privo di cornice viene ridotto a schegge di 4\u20135\u00a0mm, \u00e8 previsto l'impiego di un sistema di aspirazione dotato di un filtro antiparticolato. I frammenti vengono inseriti per circa 4/6 ore in un tamburo di acciaio inox a rotazione lenta in cui si aggiungono dell'acido solforico diluito e del perossido di idrogeno per l'attacco chimico, il contenuto del tamburo viene poi versato lentamente in un dispositivo per dividere la parte solida, composta da vetro frantumato e pezzi di EVA, dalla parte liquida. I liquidi vengono poi trattati in modo da far precipitare i metalli disciolti. La parte solida passa per un vibrovaglio: i pezzi del vetro, pi\u00f9 piccoli, sono separati da quelli pi\u00f9 grossi costituiti da EVA ed il vetro viene sottoposto a risciacquatura. La soluzione utilizzata nell'attacco e l'acqua di risciacquo del vetro vengono pompate in un dispositivo di precipitazione, si ottiene cos\u00ec un fango ricco di metalli, inviato ad un fornitore per essere raffinati; i rifiuti liquidi devono essere trattati. La parte solida viene separata per flottazione rendendo la superficie del semiconduttore idrofobica: in questo modo le particelle di vetro si raccolgono insieme ai residui sul fondo ed i prodotti della flottazione vengono rimossi insieme alla schiuma.\nIl processo RESOLVED si concentra sul riciclaggio dei moduli CIS e CdT ed \u00e8 basato su processi meccanici \u201cad umido\u201d: i moduli subiscono un pretrattamento termico a 450-500\u00a0\u00b0C, lo strato di EVA viene distrutto favorendo cos\u00ec la separazione del lastre di vetro. Nnei moduli CdTe lo strato fotoattivo si trova sul vetro anteriore mentre nei moduli CIS esso si trova sul vetro posteriore. La lastra di vetro rivestita dai materiali fotoattivi viene sottoposta ad un processo di sabbiatura a recupero con potenza molto bassa, successivamente le polveri della sabbiatura vengono depurate trattate flottazione, processo che per i moduli danneggiati risulterebbe quasi impossibile; in questo caso si esegue un pretrattamento mediante frantumazione: il film semiconduttore viene rimosso dal vetro mediante un sistema di miscelazione dotato di una serie di lame rotanti in cui i materiali foto attivi, insieme a particelle molto fini di vetro, vengono rimossi. Il vantaggio \u00e8 che non \u00e8 necessario alcun uso di composti chimici. Nella miscela i materiali foto attivi la separazione dalle particelle di vetro avviene mediante flottazione.\nA partire dal 1\u00ba luglio 2012 i produttori di pannelli fotovoltaici devono possedere l'attestato di adesione a un consorzio che garantisca il riciclo dei moduli fotovoltaici. In mancanza di tale adesione, comprovata dal relativo attestato da esibire all'atto della vendita, il produttore non potr\u00e0 permettere al proprio cliente di usufruire degli incentivi. I requisiti che il consorzio/sistema deve soddisfare per garantire la gestione del fine vita dei moduli fotovoltaici installati sugli impianti in esercizio a partire dal 1\u00ba luglio 2012 sono stati stabiliti dal GSE (Gestore dei Servizi Energetici) nella terza revisione delle \"Regole Applicative per il riconoscimento delle tariffe incentivanti previste dal DM 5 maggio 2011\", IV Conto Energia.\n\u00c8 dal 2010 che una Conferenza Europea annuale unisce insieme produttori, esperti di riciclaggio e ricercatori per guardare al futuro del riciclaggio di moduli fotovoltaici. Nel 2013 l'evento ha avuto luogo a Roma."}
{"id": "136422", "revid": "388006", "url": "https://it.wikipedia.org/wiki?curid=136422", "title": "Alyssa Milano", "text": "Fece il suo esordio da bambina, ricoprendo il ruolo di Samantha nella sit-com \"Casalingo Superpi\u00f9\". Nel corso degli anni novanta ha partecipato a diverse pellicole cinematografiche e televisive, e in particolare ha raggiunto la notoriet\u00e0 prendendo parte alle serie televisive \"Melrose Place\" e \"Streghe\", dove interpreta Phoebe Halliwell, una delle protagoniste principali, fino al 2006.\nDurante gli anni novanta ha intrapreso anche la carriera di cantante, realizzando quattro album in studio, una compilation, cinque singoli e altrettanti video musicali, riscuotendo successo anche in Europa e in Giappone.\nBiografia e carriera.\nNasce a New York City (Brooklyn) ma cresce a Staten Island. Figlia di genitori italo-americani, Lin modista e scopritrice di talenti e Thomas M. Milano, compositore di colonne sonore. Ha un fratello, Cory, nato nel 1982, cantante del gruppo Chloroform Days e attore. \u00c8 cugina dell'attore Eric Lloyd.\nInizia la sua carriera a otto anni quando ottiene la parte a un'audizione per un tour nazionale di \"Annie\" a Broadway. \u00c8 apparsa in spot televisivi e altre produzioni di Broadway. A undici anni guadagna il suo primo ruolo importante nella serie televisiva \"Casalingo Superpi\u00f9\" al fianco di Tony Danza, Judith Light, Danny Pintauro e Katherine Helmond. Interpretava Samantha, la figlia di Tony Micelli. Ottenuta la parte, la sua famiglia si trasferisce da Staten Island a Hollywood.\nNel 1985 fu ingaggiata nel film \"Commando\" nei panni di Jenny, figlia di John Matrix (interpretato da Arnold Schwarzenegger). Nel 1988 il suo volto ispira i disegnatori de \"La Sirenetta\" per la creazione del personaggio di Ariel. Sul palcoscenico ha recitato in \"Tender Offer\", una commedia ad atto unico scritta da Wendy Wasserstein, \"All Night Long\" dell'autore americano John O'Keefe, e nel primo adattamento americano del musical \"Jane Eyre\". \u00c8 tornata in teatro nel 1991, producendo e recitando in \"Butterflies Are Free\". Nel 1996 appare nel video del singolo \"Josie\" dei Blink-182.\nDopo l'esperienza in \"Casalingo Superpi\u00f9\" (1984-1992), ottiene maggiore successo in televisione nelle vesti di Jennifer Mancini in \"Melrose Place\" (1997-1998), Meg Winston in \"Spin City\" e Phoebe Halliwell in \"Streghe\" (1998-2006). Sia lei sia l'amica intima Holly Marie Combs diventano produttrici esecutive di \"Streghe\" durante la quinta stagione dello show. La serie, che \u00e8 stato un grande successo di pubblico, si \u00e8 poi conclusa con l'ottava stagione.\nNel 2007 prende parte alla serie televisiva \"Reinventing the Wheelers\". L'anno successivo apparve in dieci episodi della serie \"My Name Is Earl\". Lo stesso anno appare in alcuni spot pubblicitari per Veet, SheerCover e ProActiv Solution. Sempre nel 2007 prende parte alla produzione speciale di TBS \"Hot Corner\" della Major League Baseball. realizzando servizi al Fenway Park durante l'American League Division Series tra i Boston Red Sox e i Los Angeles Angels e altri al Chase Field durante la National League Championship Series tra gli Arizona Diamondbacks e Colorado Rockies.\nNel 2008 recita nel film \"Pathology\" con Milo Ventimiglia, ed entra nel cast di una nuova serie televisiva comica \"Single with Parents\" per la stagione 2008-2009 successivamente cancellata. Lo stesso anno affianca James Caan e Jason Gedrick nel film \"Disposta a tutto\", diretto da Jerry Ciccoritti. Nel 2009 prende parte a un'altra serie televisiva, \"Romantically Challenged\" dove interpreta Rebecca, per la regia di Ricky Blitt, gi\u00e0 sceneggiatore de \"I Griffin\".\nHa anche partecipato ad alcune parodie realizzate dal sito web Funny or Die: \"The Uncler\", parodia del film \"The Wrestler\", e \"Alyssa Milano's Evolution: Jersey Shore\", parodia del \"reality show\" \"Jersey Shore\". Lo stesso anno pubblica il suo primo libro, \"Safe at Home: Confessions of a Baseball Fanatic\", una sorta di autobiografia, nella quale racconta le origini della sua passione per il baseball, e di come tale passione ha influenzato la sua vita nel corso degli anni. Nel 2013 e 2014 ha recitato nella serie televisiva \"Mistresses - Amanti\", dove interpreta Savi, una delle quattro donne protagoniste; lascia la serie al termine della seconda stagione per rimanere a Los Angeles con la famiglia in seguito allo spostamento del set della serie a Vancouver.\nInoltre durante \"The Wendy Williams Show\" l\u2019attrice ha ammesso di essere stata l\u2019ispirazione per il personaggio di Ariel nel film \"La sirenetta\" della Disney.\nVita privata.\nDopo aver avuto una breve relazione nel 1993 con l'attore Scott Wolf, il 1\u00ba gennaio del 1999 si \u00e8 sposata con Cinjun Tate del gruppo Remy Zero. I due divorziano agli inizi di dicembre dello stesso anno. Dall'agosto 2001 al gennaio 2002 ha avuto una relazione con il collega Brian Tomas Krause con cui ha recitato in \"Streghe\". Inoltre sempre nei primi anni 2000 ha avuto una relazione con il cantante Justin Timberlake.\nIl 15 agosto 2009 sposa David Bugliari, anch'egli di origini italo americane, agente della Creative Artists Agency. Il 31 agosto 2011 ha dato alla luce il suo primogenito Milo Thomas Bugliari. Il 4 settembre 2014 ha dato alla luce la sua secondogenita Elizabella Dylan Bugliari.\nFilantropia.\n\u00c8 stata nominata ambasciatrice del Global Network for Neglected Tropical Diseases, associazione per il controllo delle malattie tropicali alla quale ha donato 250.000 dollari. \u00c8 inoltre ambasciatrice dell'UNICEF per gli Stati Uniti. \u00c8 andata in India e in Angola, per lavorare con i delegati dell'UNICEF impegnati in queste zone. Nell'autunno 2004, ha dato il via alla campagna \"Trick-or-Treat for UNICEF\" in qualit\u00e0 di portavoce ufficiale. Ha raccolto la cifra approssimativa di 50.000 dollari per le donne e i bambini del Sudafrica malati di AIDS. \u00c8 apparsa in molte campagne pubblicitarie della PETA. Oltre alla PETA, Milano supporta l'organizzazione per la protezione della vita marina Sea Shepherd. Insieme a Eva Longoria, Alyssa Milano si impegna per pene pi\u00f9 severe per chi abusa degli animali. Insieme all'autrice Debbie Rigaud, Milano ha pubblicato due libri per bambini per \u00abispirare una generazione di benefattori\u00bb.\nDiscografia.\nGli album furono commercialmente disponibili esclusivamente in Giappone, ad eccezione di un singolo disponibile solo in Francia ed un altro disponibile solo negli Stati Uniti d'America.\nDoppiatrici italiane.\nNelle versioni in italiano dei suoi film, Alyssa Milano \u00e8 stata doppiata da:\nDa doppiatrice \u00e8 sostituita da:"}
{"id": "136423", "revid": "1958640", "url": "https://it.wikipedia.org/wiki?curid=136423", "title": "Giuseppe Tartini", "text": "Biografia.\nNacque a Pirano in Istria, cittadina allora appartenente alla Repubblica di Venezia, il giorno 8 aprile 1692 da Giovanni Antonio Tartini, di origine fiorentina che prestava servizio come \"scrivano dei sali\" della Serenissima a Pirano, e Caterina Zangrando, di Pirano.\nEntr\u00f2 dapprima alla scuola dell\"'Oratorio di San Filippo Neri\", ma essendosi ben presto distinto per le sue brillanti disposizioni, fu inviato a Capodistria per completare i suoi studi al collegio dei \"Padri delle scuole\". Fu l\u00ec che ricevette le prime lezioni di musica e violino. Inoltre, l'arte della scherma gli divenne egualmente familiare, tanto che in poco tempo super\u00f2 il suo maestro.\nI suoi genitori avevano creduto di poterlo avviare alla vita ecclesiastica come francescano, ma non riuscendovi lo mandarono, nel 1708, all'Universit\u00e0 di Padova per studiarvi giurisprudenza e intraprendere la carriera di avvocato. Le sue grandi capacit\u00e0 gli resero questo studio cos\u00ec facile che ebbe anche il tempo di perfezionarsi nella scherma e di segnalarsi per parecchi duelli. Questa passione divenne tanto forte che Tartini avrebbe voluto recarsi a Parigi o a Napoli per diventare maestro d'armi. E avrebbe certo messo in atto questo progetto senza esitare se non si fosse innamorato di una damigella, Elisabetta Premazore, nipote del cardinale ed arcivescovo di Padova Giorgio Cornaro, a cui dava lezioni e che Tartini, alla morte di suo padre, spos\u00f2 in segreto il 27 luglio 1710 nella Chiesa del Carmine, attirandosi l'ira sia della sua famiglia che di quella del cardinale stesso. Non gli rest\u00f2 altra scelta che lasciare la sua sposa a Padova, che venne rinchiusa in un convento, e fuggire a Roma, travestito da pellegrino. Non trovando sicurezza in nessun luogo, err\u00f2 di citt\u00e0 in citt\u00e0 finch\u00e9 trov\u00f2 un rifugio sicuro presso il Sacro Convento di Assisi, il cui guardiano, padre Giovanni Battista Torre che era un suo parente, lo accolse e assecond\u00f2 il suo interesse per lo studio del violino.\nDimor\u00f2 due anni in questo convento e si applic\u00f2 allo studio del violino che aveva quasi completamente trascurato a Padova. Le lezioni di Bohuslav Mat\u011bj \u010cernohorsk\u00fd, celebre organista che in quel periodo esercitava presso il medesimo convento, qui chiamato semplicemente \"padre Boemo\", completarono la sua iniziazione all'arte della musica. Un altro vantaggio che ebbe per lui questo ritiro isolato, fu il totale cambiamento del carattere: da violento e superbo che era, divenne amabile e modesto e perse per sempre, grazie a questa vita tranquilla, i difetti che erano stati all'origine di tutte le sue sventure. Il suo nascondiglio era rimasto a lungo sconosciuto; ma un incidente imprevisto lo fece scoprire: suonando il violino nel coro della chiesa, un colpo di vento sollev\u00f2 la tenda che lo nascondeva alla vista dei presenti e fu riconosciuto. Tartini si credette perduto, ma quale fu la sua sorpresa quando seppe che il cardinale l'aveva perdonato e lo cercava per condurlo nelle braccia della sua sposa!\nNel 1714 si ritir\u00f2 ad Ancona dove aveva trovato impiego suonando nell'orchestra del teatro \"La Fenice\" (il Teatro delle Muse non era ancora stato costruito). Qui ebbe modo di perfezionarsi sotto la guida di un eccellente musicista per altri versi sconosciuto: tale Giulio Terni. Ad Ancona, Tartini elabor\u00f2 un modo nuovo di suonare il violino scoprendo il notissimo fenomeno del \"terzo suono\" (toni risultanti o \"toni di Tartini\") ovvero della risonanza della terza nota dell'accordo, quando si fanno sentire le due note superiori.\nRientrato a Padova nel 1716, ebbe in quell'anno l'occasione di ascoltare un'esibizione, a Venezia presso casa Mocenigo, del famoso violinista Francesco Maria Veracini durante un concerto in onore del principe elettore di Sassonia, il futuro Federico Augusto III: Tartini rimase talmente colpito dalla sua tecnica ardita e nuova, che decise di ritornare nelle Marche per perfezionare soprattutto la tecnica dell'arco. Tra il 1717 e il 1718 pratic\u00f2 infatti nelle Marche dove figura essere stato anche primo violino nell'orchestra del Teatro della Fortuna di Fano.\nNel 1721 la Presidenza della Veneranda Arca di Sant'Antonio chiese a Tartini di prestare servizio presso la basilica. Tartini accett\u00f2 ed il 16 aprile del 1721 venne messo a capo dell'orchestra di Basilica di Sant'Antonio di Padova, presso la Cappella Musicale del Santo, una delle meglio assortite d'Italia, all'epoca composta da quaranta musicisti, di cui sedici cantanti. Fu assunto senza dover superare alcuna prova, come era invece uso, e con la concessione straordinaria di potersi recare in altre citt\u00e0 e nei teatri senza dover presentare richiesta scritta, la cosiddetta \"supplica\", ma semplicemente chiedendo il permesso di assenza al Maestro di Cappella. Inoltre, le sue assenze non comportavano alcuna riduzione di onorario. Tuttavia, anch'egli veniva valutato nelle annuali \"riballotazioni\", ossia quelle verifiche a cui la Presidenza della Veneranda Arca sottoponeva ciascun membro della Cappella musicale.\nNel 1723 fu chiamato a Praga per l'incoronazione dell'imperatore di Boemia Carlo VI, citt\u00e0 dove rimase per ben tre anni con il suo amico Antonio Vandini, violoncellista al servizio del conte Francesco Ferdinando Kinsky. \u00c8 in questa citt\u00e0 che Quantz lo sent\u00ec, e ne parl\u00f2 in questi termini:\nNel 1726, i problemi di salute causati dal clima praghese lo costrinsero a rientrare in Italia, assieme all'amico Vandini. Si stabil\u00ec quindi nuovamente a Padova, dove riprese la sua attivit\u00e0 presso la basilica antoniana. A partire da quest'epoca nulla pot\u00e9 pi\u00f9 convincerlo ad accettare di mettersi al servizio di uno straniero, per quanto vantaggiose fossero le proposte che gli venivano fatte. Grazie alla flessibilit\u00e0 del suo contratto di lavoro, pot\u00e9 esibirsi in numerose citt\u00e0: la sua presenza come musicista \u00e8 testimoniata a Parma (1728), a Bologna (1730), a Camerino (1735), a Roma (molto probabilmente nel 1737), a Ferrara (1739), a Verona e, soprattutto, a Venezia.\nNel 1728 fond\u00f2 a Padova la Scuola delle Nazioni, una scuola di violino nella quale Tartini pot\u00e9 formare molti allievi provenienti da tutta Europa e che in seguito divennero famosi violinisti: lo si chiamava \"il maestro delle nazioni\" e la sua scuola forn\u00ec grandi musicisti a Francia, Inghilterra, Germania e Italia. Pagin, ad esempio, si rec\u00f2 espressamente a Padova per formarsi sotto la sua direzione. Fra i suoi allievi, si annoverano Pietro Nardini, Pasquale Bini, Paolo Alberghi, Domenico Ferrari, Domenico Dall'Oglio, Joseph Touchemoulin, Carminati, Maddalena Lombardini, Lahoussaye e Capuzzi. Oltre tali nomi, deve essere ricordato, fuori dalla scuola strettamente violinistica, il pi\u00f9 famoso dei suoi allievi, il compositore Antonio Salieri, che da Tartini prese lezioni durante i suoi anni giovanili a Venezia.\nTartini ha senza dubbio saputo acquisire in seguito dal punto di vista dell'espressione e del gusto ci\u00f2 che gli mancava allora, a giudizio di Quantz, poich\u00e9, ogni volta che sentiva suonare con destrezza, ma senz'anima, diceva: \u00ab\"Questo \u00e8 bello, questo \u00e8 difficile, ma non parla all'anima!\"\u00bb.\nAttorno al 1740, Tartini strinse importanti amicizie con scienziati e personalit\u00e0 illustri, fra cui si ricordano Gian Rinaldo Carli, il di cui \"Dialogo della musica antica e moderna\" ne riporta la testimonianza diretta, padre Stellini, l'abate Gregorio Bresciani, l'abate Vincenzo Rota, che disegn\u00f2 l'unico ritratto di Tartini a noi giunto, il marchese Angelo Gabrielli (poi I principe di Prossedi), il conte Giordano Riccati. Contatti frequenti ci furono anche con il conte Francesco Algarotti (le lettere di Tartini ad Algarotti sono di estremo interesse per la conoscenza delle sue idee), che lo mise a sua volta in contatto con Federico II di Prussia (per il quale Tartini scrisse un Concerto per flauto). Inoltre, ebbe contatti anche col matematico e fisico Leonardo Eulero e, probabilmente, con D'Alembert.\nL'interesse di Tartini per le speculazioni teoriche fu costante per tutta la sua vita, al punto che egli si allontan\u00f2 progressivamente dalla pratica compositiva e da quella esecutiva per dedicarsi assiduamente all'elaborazione dei suoi trattati.\nPer tutta la vita fu oberato dalle continue ed insistenti richieste di aiuto economico da parte della famiglia a Pirano, testimoniate nelle numerose lettere conservate presso la sezione piranese dell'Archivio Regionale di Capodistria.\nTartini fu ufficialmente in servizio presso la Cappella Antoniana fino al 1765, anno in cui gli successe l'allievo Giulio Meneghini. Svolse l'attivit\u00e0 di insegnante almeno fino al 1767 e continu\u00f2 fino alla fine dei suoi giorni a perseguire lo scopo di perfezionare la sua teoria sul sistema armonico.\nIn et\u00e0 molto avanzata, fu colpito dallo scorbuto. Nardini, suo allievo favorito, part\u00ec da Livorno alla notizia della sua malattia e gli prodig\u00f2 le sue cure fino all'ultimo momento. A causa di una gangrena alla gamba che l'aveva reso ormai infermo, Tartini mor\u00ec il 26 febbraio 1770, un anno dopo la morte della moglie. Il suo corpo fu deposto nella chiesa di Santa Caterina a Padova, accanto a quello di sua moglie: una cerimonia funebre, ordinata dal suo successore, Giulio Meneghini, fu celebrata in suo onore nella chiesa dei serviti. L'abate Fanzago pronunci\u00f2 il suo elogio e la cappella di Sant'Antonio esegu\u00ec un \"requiem\" di composizione di Vallotti.\nLasci\u00f2 tutti i suoi scritti al suo protettore, il conte di Thurn und Taxis, chiedendo a padre Colombo di pubblicare il suo \"Trattato del suono\".\nCuriosit\u00e0 legate all'artista.\nAlcune fonti descrivono il rapporto di Tartini con la moglie come quello fra Socrate e Santippe. Nutriva pi\u00f9 famiglie indigenti e fece allevare pi\u00f9 orfani a sue spese. Dava anche lezioni gratuite a quelli che volevano apprendere la musica e non avevano mezzi per pagarlo.\nIl posto che occup\u00f2 per trent'anni non gli rendeva che 400 ducati e non era obbligato a suonare che alle feste, ci\u00f2 nonostante, non lasciava passare una settimana senza suonare pi\u00f9 volte.\nIl teatro a lui intitolato nella sua citt\u00e0 natale, Pirano, fu inaugurato il 27 marzo 1910 non con una sua composizione, n\u00e9 con musica, ma con la tragedia \"Fedra\" di Umberto Bozzini, messa in scena dalla Compagnia di Italia Vitaliani, prima attrice, con Paola Pezzaglia prima attrice giovane.\nConsiderazioni sull'artista.\nNon conosciamo che pochi brani di musica vocale di Tartini, come il \"Miserere\" eseguito a Roma, il mercoled\u00ec santo del 1768 alla presenza di papa Clemente XIII. Il barone Agostino Forno, autore di un elogio di Tartini, che vi assist\u00e9, dice che questo pezzo merita il primo posto tra tutti quelli dell'autore. Essi recano, in generale, l'impronta e l'invenzione del genio; il canto \u00e8 grazioso, vivo e pittoresco, l'armonia \u00e8 melodiosa e semplice, sebbene sapiente. Tartini era tanto grande come compositore che come violinista. Algarotti dice che prima di comporre, Tartini aveva l'abitudine di leggere un sonetto di Petrarca che gli piaceva molto, per la finezza del sentimento e che faceva ci\u00f2 per avere un oggetto ben determinato da esprimere poi in musica. \u00c8 cos\u00ec che nelle sue sonate, la pi\u00f9 grande variet\u00e0 \u00e8 congiunta all'unit\u00e0 pi\u00f9 perfetta. Ma ascoltiamo Pierre-Louis Ginguen\u00e9 analizzare i suoi concerti:\nL'abate Vincenzo Rota di Padova, compositore spesso consultato da Tartini stesso, dett\u00f2 questo distico latino perch\u00e9 venisse messo in basso al ritratto del suo amico:\n\"Tartini haud potuit veracius exprimi imago\"\n\"Sive lyram tangat, seu meditatur, is est\"\nQuest'altro distico \u00e8 del conte Antonio Pimbiolo di Padova:\n\"Hic fidibus, scriptis, claris hic magnus alumnis\"\n\"Cui par nemo fuit, forte nec ullus erit.\"\nTartini nel fumetto.\nIn un albo di Dylan Dog, \"Il Trillo del Diavolo\" \u00e8 l'opera che una giovane e bella violinista suona sotto la direzione di un vecchio compositore che vuole perfezionarla al punto di renderla uguale a quella suonata dal diavolo nel leggendario sogno di Tartini. Le note della nuova melodia causano per\u00f2 reazioni inspiegabili ai suoi ascoltatori mettendoli a diretto contatto con l'inferno. Inoltre, in numerose storie della serie, lo stesso Dylan Dog esegue tale musica al clarinetto (con scarsi risultati, a detta dell'assistente Groucho).\nSaggi e trattati.\nQuesto trattato, dedicato da Tartini al \"nobile sig. conte Decio Agostino Trento\", si basa in parte sul fenomeno del \"terzo suono\" , Jean Jacques Rousseau diede un estratto di quest'opera all'articolo \u00absistema\u00bb del suo \"dictionnaire de musique\" e sembr\u00f2 preferire le idee di Tartini a quelle di Rameau. M. Serre de Gen\u00e9ve, accumul\u00f2 le obiezioni contro il sistema di Tartini, nel secondo capitolo delle sue \"observations sur les principes de l'harmonie\" che diedero luogo all'opera seguente:\n\u00abIl sistema di Tartini\u00bb, dice Forkel a seguito di questa risposta, \u00ab\u00e8 ammirato quasi esclusivamente in Italia, in Francia lo \u00e8 soltanto in parte e per nulla in Germania. Schreibe, nel suo trattato di composizione, assicura che Tartini si \u00e8 servito della penna di padre Colombo, come Rameau di quella di Castel. A detta del teorico tedesco, Tartini era in grado di comprendere soltanto la pi\u00f9 semplice aritmetica. Con un grande apparato di calcoli ha voluto darsi l'aria di un profondo teorico\u00bb\nSi fatica a comprendere come un tale sistema avesse potuto essere ammirato in Italia e in Francia, poich\u00e9 non \u00e8 mai stato compreso da nessuno e l'autore stesso, probabilmente, non ha mai saputo quello che voleva dire. Grande violinista, grandissimo compositore, Tartini era un debole geometrista, un fisico ancor meno preparato ed un cattivo logico. Arrivati ad un'epoca in cui non si credeva di poter dare alla musica un fondamento nella natura che donandole un fondamento nella fisica, ebbe la debolezza come Rameau che ne aveva dato per primo l'esempio, di sacrificarsi a questo fine. Volle inventare un sistema, ma come Rameau aveva preso per base il fenomeno della risonanza multipla, egli prese come fondamento il fenomeno inverso, sul quale edific\u00f2, come pot\u00e9, un sistema di cui n\u00e9 lui n\u00e9 i suoi lettori poterono mai capire nulla, perch\u00e9 non era in effetti a forza di oscurit\u00e0 che si poteva dare un'aria di verosimiglianza a queste chimere.\nIn quest'opera, dedicata \"a sua eccellenza il signor principe Angelo Gabrielli\", Tartini cerc\u00f2 di evitare di ricadere nei difetti che Serre gli aveva rimproverato. Quelli che desiderano conoscere la refutazione algebrica del sistema di Tartini, possono leggere il discorso preliminare del \"nuovo sistema di musica\" pubblicato da Mercadier de Belesta nel 1776.\nSorge aveva pubblicato ad Amburgo, nel 1744 \"Anweizung zur stimmung der orgelwerke unde des claviers\" (\"istruzioni per accordare gli organi e i clavicembali\") in cui fa menzione della coesistenza di un suono grave uguale all'unit\u00e0, ma non \u00e8 il primo che ha scoperto questo fenomeno, come pretende Chladni, Tartini lo aveva osservato fin dal 1714 facendone la base del suo trattato di musica, ma non lo rese pubblico che nel 1754, nel suo \"trattato di musica\". Romieu aveva presentato nel 1751, all'accademia di Montpellier, la sua memoria sullo stesso fenomeno. Tartini sosteneva che questo \"terzo suono\" fosse di un'ottava pi\u00f9 acuto di quello che \u00e8 in realt\u00e0, ma Mercadier ha ben confutato questa falsa asserzione.\nQuesta lettera era stata dapprima inserita nella \"Europa letteraria, tomo V, parte seconda, 1770, p.\u00a074\" e lo stesso anno fu stampata separatamente a Venezia,\nOpere.\nCanzoncine sacre ad una e tre voci\nMusica strumentale (manoscritta)\nMusica strumentale (pubblicata)\nTrattati"}
{"id": "136424", "revid": "767487", "url": "https://it.wikipedia.org/wiki?curid=136424", "title": "Lancia Dialfa", "text": "La 18/24 HP Dialfa era il secondo modello di autovettura realizzato dalla Lancia, pi\u00f9 potente e veloce del primo, al quale si affiancava ma che non sostituiva.\nContesto.\nVeniva presentata nell'estate del 1908 e si doveva considerare la sorella maggiore della prima, e fino ad allora unica, vettura presentata dalla casa automobilistica torinese, la \"Alfa\", dalla quale differiva essenzialmente per il motore (a 6 cilindri anzich\u00e9 a 4) e per l'incremento del passo del telaio. Tra l'altro il propulsore a 6 cilindri venne sospeso nella produzione Lancia per molti anni, fino alla presentazione della Lancia Aurelia.\nUna delle sue caratteristiche pi\u00f9 ragguardevoli era la velocit\u00e0 raggiungibile, di quasi 110 km/h, molto elevata per l'epoca.\nSoltanto 23 gli esemplari realizzati e venduti nel 1908.\nCaratteristiche tecniche.\nPeriodo produzione: anno 1908"}
{"id": "136430", "revid": "8972", "url": "https://it.wikipedia.org/wiki?curid=136430", "title": "Orchide maggiore", "text": ""}
{"id": "136431", "revid": "8972", "url": "https://it.wikipedia.org/wiki?curid=136431", "title": "Orchide purpureo", "text": ""}
{"id": "136432", "revid": "111433", "url": "https://it.wikipedia.org/wiki?curid=136432", "title": "Grifone (mitologia)", "text": "Il grifone \u00e8 una creatura leggendaria con il corpo di leone e la testa d'aquila.\nOrigini.\nLa maggiore frequenza di rappresentazione di questa creatura ibrida si riscontra nell'arte minoico/micenea e greca, tuttavia si trovano alcune figure archetipe, o comunque correlabili ad essa, in diverse civilt\u00e0 del Mediterraneo e dell'Asia Anteriore.\nIn Egitto, la pi\u00f9 antica raffigurazione che pu\u00f2 ricordare un grifone si pu\u00f2 osservare sulla \"tavolozza dei due cani\", del periodo predinastico (5.500 - 3.100 a.C.), rinvenuta a Ieracompoli. Mentre non si hanno pi\u00f9 sue rappresentazioni note per tutto l'Antico Regno, riappare in alcune tombe di alti ufficiali presso Beni Hasan e Bersheh nel Medio Regno.\nUn altro possibile archetipo del grifone si potrebbe invece individuare nel terribile Anz\u00fb, personificazione del vento di tempesta e della pioggia, rappresentato o citato fin dal III millennio a.C. nei rilievi sumeri ritrovati presso Telloh, sebbene fosse rappresentato non con la testa di aquila, ma di leone. Un'altra creatura con una descrizione simile \u00e8 Asakku, anch'esso spirito della tempesta, demone portatore delle malattie e delle infermit\u00e0. Presso le mitologie mesopotamiche le creature costituite dall'unione di pi\u00f9 animali rapaci o con serpenti erano demoni o divinit\u00e0 dalle caratteristiche nefaste.\nTale figura ibrida si diffuse lentamente nell'immaginario di diverse popolazioni, anche per via del sincretismo che caratterizzava le religioni dell'epoca, non senza per\u00f2 differenziarsi e adattarsi al contesto culturale e mitologico; ad esempio i grifoni della sala del trono di Cnosso, a Creta, si distinguono per essere privi di ali, per le piume voluminose che sovrastano il muso d'aquila e per il corpo da generico felino, pi\u00f9 simile al leopardo che al leone. Nel complesso, erano abbastanza comuni nell'arte minoico/micenea.\nPresso i greci era legato al culto solare, rivestendo un ruolo di compagno-servo di Febo o Apollo. In uno dei miti greci i grifoni erano in eterna lotta contro il favoloso popolo settentrionale degli Arimaspi che tentano di rapire il tesoro di Apollo da essi custodito. Ad Atene la figura del grifone fu resa popolare anche per via della sua adozione quale simbolo da parte della dinastia achemenide. Celebri sono i due grifoni di Ascoli Satriano in marmo policromo, presumibilmente opera di un maestro della Daunia o magno greco apulo; questi sono raffigurati con grandi ali colorate e non da rapace, becco d'aquila, collo di serpente o comunque rettiliano, corpo di leone.\nTrova una forma quasi definitiva nell'immaginario collettivo greco dopo il 400 a.C. con la diffusione di due opere, \"Le Storie\" (\u1f38\u03c3\u03c4\u03bf\u03c1\u03af\u03b1\u03b9, Histor\u00ecai) di Erodoto di Alicarnasso (descritto come abitante dei monti tra gli Iperborei e gli Arimaspi, dove custodiva l'oro del Nord) e con \"La Storia della Persia\" (\u03a0\u03b5\u03c1\u03c3\u03b9\u03ba\u03ac) di Ctesia di Cnido.\nIl grifone, in quanto unione tra animale terrestre e animale dei cieli, \u00e8 stato usato nella cristianit\u00e0 medievale come simbolo della doppia natura, terrestre e divina, di Ges\u00f9 Cristo.\nAspetto.\nMolte illustrazioni rappresentano il grifone con le zampe anteriori da aquila, dotate di artigli, mentre le posteriori sono zampe da leone oppure tutte 4 zampe da leone. La sua testa da aquila ha orecchie molto allungate; queste sono a volte descritte come orecchie da leone ma anche da cavallo, a volte anche piumate. Stando ad alcuni autori, la coda sarebbe costituita da un serpente, paragonabile a quella della chimera.\nRaramente \u00e8 dipinto senza ali: nel Quattrocento, e anche pi\u00f9 tardi, in araldica questa creatura veniva considerata un grifone maschio, a differenza delle femmine dotate di ali.\nAraldica.\nIl grifone come figura araldica chimerica simboleggia \"custodia\" e \"vigilanza\". Inoltre poich\u00e9 riunisce l'animale dominante sulla terra, il leone, con quello dominante in cielo, l'aquila, il grifone simboleggia anche la \"perfezione\" e la \"potenza\".\nSe rappresentato con zampe anteriori leonine, \u00e8 distinto come Opinicus. \nIl Grifone \u00e8 anche il simbolo delle Citt\u00e0 di Agnone, Arzignano, Genova, Grosseto e Perugia.\nNella cultura di massa.\nBench\u00e9 sia molto meno famoso del drago, il grifone \u00e8 comunque una figura molto presente nelle opere fantastiche della cultura di massa, nella letteratura di genere, nel mondo dei videogiochi e dei giochi di ruolo, dove mantiene l'aspetto tradizionale.\nNella letteratura.\nIl grifone \u00e8 l'animale che traina il carro di Dante Alighieri nel \"Purgatorio - Canto ventinovesimo\" vv. 88-120; tale figura \u00e8 ampiamente utilizzata nella letteratura persiana come nelle poesie di Gialal al-Din Rumi e ha contribuito nella costituzione del mito di Homa.\nIl grifone \u00e8 descritto da Lucio Flavio Filostrato in \"Vita di Apollonio di Tiana\" del III secolo d.C., da Marco Polo nel capitolo 186 de \"Il milione\" del XIII secolo, ne \"I viaggi di Mandeville\" del secolo successivo, da John Milton in \"Paradiso perduto\" del 1667 e infine, ha un ruolo primario in \"L'uccello grifone\", una delle \"Fiabe del focolare\" raccolte dai fratelli Grimm."}
{"id": "136434", "revid": "125238984", "url": "https://it.wikipedia.org/wiki?curid=136434", "title": "Toce", "text": "Il Toce, o pi\u00f9 propriamente \"la\" Toce (\"T\u00f2s\" in ossolano, \"Riss\" in walser), \u00e8 il fiume principale della Val d'Ossola e la percorre da nord a sud. Il vasto bacino idrografico, a parte due piccole porzioni in territorio elvetico e in provincia di Novara, \u00e8 contenuto nella provincia del Verbano-Cusio-Ossola.\nOrigine del nome.\nLa Toce era anticamente chiamata la \"Tuxa\" e la sua etimologia potrebbe derivare dal fiume \"Athesis\" (Athisone), citato da Plutarco nei suoi racconti bellici riguardanti i barbari. La sua origine sarebbe dunque cos\u00ec spiegata: \"Athosone\" - \"Athos\" - \"La Tos\" e infine \"La Toce\".\nPercorso.\nNasce a circa 1800\u00a0m di quota nella piana di Riale in alta val Formazza dall'unione dei torrenti Morasco, Gries e Roni. Poco pi\u00f9 a valle forma la cascata del Toce, chiamata anche \"La Frua\", che grazie a un imponente reclinamento roccioso forma un salto di circa 143\u00a0m di altezza.\nDopo aver attraversato la val Formazza e la valle Antigorio con una portata d'acqua e un corso a regime torrentizio, la Toce entra in pianura rallentando il suo corso, attraversando i comuni di Crevoladossola, la citt\u00e0 di Domodossola, centro principale del circondario ossolano, Villadossola, Pallanzeno, Piedimulera, Pieve Vergonte, Vogogna, Premosello-Chiovenda, Anzola d'Ossola, Ornavasso, Mergozzo e Gravellona Toce. Dopo aver ricevuto da destra le acque dello Strona termina il suo corso nel lago Maggiore, a Fondotoce (frazione di Verbania), sfociando nel golfo Borromeo.\nStoria.\nL'asta del fiume, con le sue aree di espansione, \u00e8 da tempo immemorabile percorsa dagli armenti per le transumanze verso gli alpeggi estivi.\nFino al 1850 il Toce o la Toce era navigabile fino all'altezza di Anzola d'Ossola per tutto l'anno. Ci\u00f2 permise nel passato lo sviluppo economico della Val d'Ossola, poich\u00e9 spesso materiali di produzione locale, come marmi e graniti, potevano essere trasportati fino ai Navigli milanesi ed essere utilizzati per la costruzione di palazzi e chiese. Esempio \u00e8 il marmo di Candoglia, utilizzato per la costruzione del Duomo di Milano\nAmbiente.\nValenze naturali.\nIl fiume viene utilizzato dagli uccelli per le migrazioni e in parte \u00e8 tutelato come Sito di interesse comunitario del Greto del Toce tra Domodossola e Villadossola.\nQualit\u00e0 delle acque.\nLa causa principale di questo inquinamento era dovuta alla presenza dello stabilimento chimico di Pieve Vergonte (gi\u00e0 Rumianca ed EniChem Synthesis) che, con le sue produzioni chimiche degli ultimi 90 anni, scaricava i residui di lavorazione nel torrente Marmazza (affluente del Toce), apposta deviato sotto lo stabilimento e interrato; anche le produzioni chimiche di Villadossola hanno contribuito a questo inquinamento. \nLa situazione degli scarichi industriali \u00e8 decisamente migliorata grazie alla costruzione di depuratori (nel 2004 l'avvio dell'impianto di depurazione biologico dell'industria Vinavil di Villadossola) e all'eliminazione dai cicli produttivi di sostanze come il DDT; nonostante il miglioramento di qualit\u00e0 delle acque superficiali, le falde acquifere profonde del Toce a partire da Pieve Vergonte e sino alla foce nel Lago Maggiore, sono tuttora contaminate anche se stanno migliorando la propria qualit\u00e0."}
{"id": "136437", "revid": "1762097", "url": "https://it.wikipedia.org/wiki?curid=136437", "title": "Nicola Cabibbo", "text": "I suoi studi sull'interazione debole, nati per spiegare il comportamento delle particelle strane, hanno permesso, grazie all'ampliamento dell'idea originaria da lui proposta nel 1963, di formulare l'ipotesi dell'esistenza di almeno tre famiglie di quark. Questa ipotesi \u00e8 stata utilizzata per spiegare, grazie all'introduzione della Matrice CKM, la violazione della simmetria CP.\nAl momento della morte era professore ordinario di fisica delle particelle elementari all'Universit\u00e0 la Sapienza di Roma, citt\u00e0 in cui viveva e conduceva le sue ricerche, focalizzate sullo studio della QCD su reticolo e sulla progettazione di array di computer nell'ambito del progetto APEnext. Nella qualit\u00e0 di presidente della Pontificia accademia delle scienze, che ha compito di consigliare il pontefice su tutte le tematiche scientifiche, \u00e8 intervenuto in diverse occasioni nei dibattiti etici e in quelli sul rapporto fra fede e scienza.\nBiografia.\nFiglio di un avvocato e di una casalinga, visse l'infanzia durante la seconda guerra mondiale. Durante gli anni dell'istruzione scolastica, che era garantita anche nella Roma occupata, venne colpito dall'astronomia e si interess\u00f2 a come costruire apparecchiature radio. Proprio grazie a queste passioni, che gli fecero nascere il desiderio di scoprire l'ignoto, e della lettura di un libro di testo liceale, intitolato \u2019\u2019Cos'\u00e8 la matematica\u2019\u2019, fu indotto agli studi scientifici. Durante gli anni successivi alla fine del conflitto mondiale sviluppa una passione per la letteratura americana e frequenta regolarmente la biblioteca dell'ambasciata degli Stati Uniti d'America per prendere libri a prestito. Questa sua passione era condivisa dalla moglie, docente di letteratura americana contemporanea all'Universit\u00e0 di Roma. Altra sua grande passione era il mare e la barca a vela.\nCabibbo si laurea in fisica nel 1958 con una tesi sul decadimento dei muoni e le interazioni deboli e diviene subito ricercatore dell'Istituto Nazionale di Fisica Nucleare prima presso la sezione di Roma e poi dal 1960 al 1962 ai laboratori nazionali di Frascati. Durante la sua permanenza ai laboratori nazionali, nel periodo in cui si studiavano gli anelli di accumulazione di elettroni e positroni, ebbe modo di scrivere un articolo, pubblicato nel 1961, che i colleghi erano soliti definire come la \"Bibbia\" poich\u00e9 conteneva i calcoli teorici di tutte le sezioni d'urto dei processi di fisica delle particelle allora ipotizzabili.\nContinua la sua attivit\u00e0 di ricerca, a partire dal 1962, come ricercatore al CERN di Ginevra prima come \"fellow\" e poi, dopo un anno trascorso nel 1963 al Lawrence Berkeley National Laboratory di Berkeley in California, come \"senior scientist\". Proprio in questo periodo pubblica l'articolo che lo render\u00e0 famoso nella comunit\u00e0 scientifica. Nel 1963 infatti invia al Physical Review Letters lo scritto dove propone l'introduzione dell'angolo di Cabibbo per spiegare i cambiamenti di sapore dei quark durante le interazioni deboli. Questo articolo, che nel 2006 \u00e8 stato valutato come la pubblicazione pi\u00f9 citata di tutti i tempi, fu ispirata, secondo lo stesso fisico, dai suoi studi precedenti sulle interazioni dei fotoni di alta energia con i cristalli. Egli infatti ha affermato in un'intervista che:\nNel 1965, dopo un periodo alla Harvard University come professore a contratto, viene chiamato dall'Universit\u00e0 dell'Aquila come professore di fisica teorica. L'anno successivo lascia l'incarico a L'Aquila per trasferirsi alla Sapienza di Roma dove rimane, sempre come professore di fisica teorica, fino al 1982 anno in cui si sposta all'Universit\u00e0 di Roma Tor Vergata. A Tor Vergata tiene ancora l'insegnamento di fisica teorica fino al 1993 quando torna alla Sapienza come professore ordinario di fisica delle particelle elementari.\nOltre agli incarichi di docenza universitaria continuano i suoi periodi di studio e insegnamento all'estero: \u00e8 componente dell'Institute for Advanced Study di Princeton (dal 1970 al 1973), e \"visiting professor\" alle universit\u00e0 di Parigi VI (1977-1978), New York (1980-1981), Syracuse (1986-1992) e nuovamente al CERN (2003-2004). Proprio questo suo continuo spostarsi per il mondo lo hanno portato a definirsi un cittadino del mondo e ad essere tanto presente in Italia quanto all'estero durante i periodi della sua vita che lo videro spesso viaggiare fra le due sponde dell'oceano atlantico per via dei suoi numerosi incarichi. I suoi frequenti spostamenti tuttavia non gli hanno fatto cancellare l'amore per la citt\u00e0 ove nacque e in particolare per il suo quartiere: egli ha vissuto fino alla morte a poche centinaia di metri dalla sua casa natale.\nIl suo impegno tuttavia non \u00e8 stato solo accademico: dal 1985 al 1993 \u00e8 stato presidente dell'INFN, e dal 1993 al 1998 \u00e8 stato presidente dell'ENEA. \u00c8 stato socio nazionale dell'Accademia Nazionale dei Lincei per la classe delle scienze fisiche, ed era uno dei soli 4 scienziati italiani viventi a essere membro della National Academy of Sciences degli Stati Uniti d'America. Infine, dal 9 giugno 1986 \u00e8 stato membro e dal 1993 presidente della Pontificia Accademia delle Scienze. In questa veste \u00e8 intervenuto spesso su problemi etici, epistemologici sui quotidiani italiani e ha tenuto la prolusione per il giubileo degli scienziati durante l'ultimo anno giubilare.\nNicola Cabibbo, che da lungo tempo soffriva di una malattia tumorale, \u00e8 morto la sera del 16 agosto 2010 all'Ospedale Fatebenefratelli di Roma dove era stato appena ricoverato per crisi respiratoria.\nIl suo importante ruolo nella fisica italiana \u00e8 stato ricordato dal suo ex allievo, e per lungo tempo collaboratore, Giorgio Parisi, durante discorso di ringraziamento per il conferimento del premio Nobel per la fisica 2021.\nRisultati scientifici.\nNicola Cabibbo ha ottenuto importanti risultati scientifici nel campo della fisica delle particelle, studiando l'interazione debole, formulandone nel 1963 la teoria valida per i processi in cui c'\u00e8 cambiamento di stranezza, introducendo il cosiddetto angolo di Cabibbo. Nel 1973 Makoto Kobayashi e Toshihide Maskawa (entrambi premiati con il Premio Nobel per la fisica nel 2008) hanno proposto, introducendo la matrice CKM, una generalizzazione multidimensionale del modello dell'angolo di Cabibbo, dalla quale \u00e8 stato possibile prevedere l'esistenza di sei differenti sapori per i quark.\nL'angolo di Cabibbo e le particelle elementari.\nLa forza debole fu ipotizzata inizialmente per spiegare il decadimento beta dei neutroni, e il decadimento di muoni in elettroni e neutrini. Tuttavia dopo la scoperta delle particelle strane le fu attribuita anche la responsabilit\u00e0 per le interazioni fra nucleoni e particelle strane. In ciascuno di questi tre fenomeni, tuttavia, la forza sembrava comportarsi in modo diverso, finch\u00e9 le ricerche di Murray Gell-Mann non contribuirono a chiarire alcuni aspetti del comportamento della forza. Cabibbo ebbe il merito di spiegare il comportamento della forza debole nell'ultimo di questi processi riuscendo quindi a dimostrare che la forza debole \u00e8 sempre la stessa in ogni situazione. Egli ipotizz\u00f2, utilizzando una formulazione squisitamente quantistica, necessaria per via del tipo di oggetti studiati, che la forza debole e la forza nucleare forte agissero su autostati diversi. Oggi sappiamo che quest'ultima forza in natura \u00e8 responsabile del confinamento dei quark, ovvero del fenomeno che fa s\u00ec che i due quark che costituiscono i mesoni e i tre che costituiscono gli adroni non possano essere isolati singolarmente.\nIn meccanica quantistica ciascuna forza \u00e8 rappresentata da un oggetto matematico chiamato operatore che ne descrive l'azione sul sistema fisico, a sua volta rappresentato da una funzione complessa. In alcuni casi particolari l'azione degli operatori lascia immutate le funzioni che descrivono lo stato del sistema, si dice in questo caso che la funzione \u00e8 un'autofunzione (o autostato) dell'operatore (o della forza). Dire pertanto che la forza forte e la forza debole agiscono su autostati differenti significa in pratica che, ad esempio, mentre la forza forte agisce su un quark up, la forza debole vede lo stesso quark come sovrapposizione di pi\u00f9 particelle, su ciascuna delle quali agisce in modo diverso. Tuttavia se gli oggetti fisici descritti da un autostato di un qualsiasi operatore sono sempre gli stessi deve esistere sempre, affinch\u00e9 la teoria sia sensata, una relazione, descritta ancora una volta da un operatore, che ha la propriet\u00e0 di essere unitario, fra gli autostati del primo operatore e quelli di un altro.\nAll'epoca degli studi di Cabibbo erano note particelle che oggi sappiamo essere composte da tre soli sapori di quark: up, down, e strange. Mentre la gran parte delle particelle si comportava in maniera coerente con il formalismo sviluppato fino a quel tempo, cio\u00e8 quelle particelle che oggi sappiamo essere costituita solo da quark up e down, il comportamento di altre particelle come il kaone o mesone K era, tuttavia, anomalo in rapporto alle leggi fino a quel momento note. L'esistenza di queste particelle, dette appunto particelle strane, era nota dalla fine degli anni quaranta e oggi sappiamo che sono costituite anche da uno o pi\u00f9 quark strange (S) e possiedono perci\u00f2 una propriet\u00e0 fisica chiamata stranezza.\nLo scienziato ipotizz\u00f2 che la forza debole agisse in maniera diversa su ciascuna particella, solo in funzione della sua carica di stranezza, e introdusse una costante nota come angolo di Cabibbo formula_1. Il valore del seno e del coseno di quest'angolo elevati al quadrato erano da utilizzare per stabilire la probabilit\u00e0 che una particella strana si trasformasse in una particella non strana interagendo con un'altra particella per mezzo della forza debole. Con un linguaggio pi\u00f9 moderno potremmo dire che le due quantit\u00e0 trigonometriche determinano la probabilit\u00e0 che a seguito dell'emissione di un bosone W un quark strange si trasformi in un quark up (o viceversa, a seconda della carica portata dal bosone W). Il processo di interazione cos\u00ec identificato viene chiamato corrente debole carica.\nSi trova sperimentalmente che l'angolo di Cabibbo vale formula_2. Questo significa che\nformula_3\ne quindi che le interazioni a cui \u00e8 associato il seno dell'angolo sono molto pi\u00f9 improbabili di quelle a cui \u00e8 associato il coseno. Nel caso preso ad esempio in precedenza questo significa che un quark down ha molte pi\u00f9 probabilit\u00e0 di emettere un bosone W e diventare un quark up di quante non ne abbia, nel corso dello stesso processo, di divenire un quark s.\nSfruttando anche la spiegazione proposta da Cabibbo, Gell-Mann ipotizz\u00f2 l'esistenza dei quark, particelle subatomiche che costituiscono mesoni e adroni e previde che essi potessero presentarsi in 3 differenti colori (e tre anticolori) e in differenti sapori. Il modello a quark fu immediatamente sfruttato per proporre l'esistenza di un quarto quark (il quark charm) da Sheldon Lee Glashow, Luciano Maiani e John Iliopoulos nel cosiddetto meccanismo GIM.\nInfine il modello inizialmente proposto da Cabibbo fu ampliato da Makoto Kobayashi e Toshihide Maskawa che ipotizzarono l'esistenza di una terza generazione, o famiglia, di quark (i quark top e bottom) e calcolarono la matrice CKM che utilizza nove numeri per calcolare quanta probabilit\u00e0 abbia ciascun quark di diventare un qualsiasi altro quark durante un processo di interazione debole.\nNegli anni settanta e ottanta del secolo scorso si interess\u00f2 ancora di fisica delle particelle, seguendo l'evoluzione del modello standard e facendo proposte nell'ambito della teoria delle stringhe.\nLe ricerche successive.\nUltimamente si interess\u00f2 ai problemi della QCD su reticolo e, in quest'ambito, collabor\u00f2 con il progetto APE100, che realizz\u00f2 una famiglia di 3 supercomputer per permettere simulazioni e calcoli di fisica teorica, di cui diresse la realizzazione. In particolare, questo array di computer era stato pensato per permettere di svolgere facilmente i conti in fisica delle particelle, e pi\u00f9 nello specifico per la cromodinamica quantistica. Questa teoria, infatti, differisce dalle altre comunemente usate nell'ambito del modello standard perch\u00e9 col crescere dell'energia delle interazioni la teoria diventa non approssimabile in maniera lineare o perturbativa - come si dice in gergo -, al contrario di quanto succede nell'elettrodinamica quantistica.\nPer studiare, quindi, il comportamento di sistemi di quark legati, cio\u00e8 di adroni (come ad esempio i protoni) o mesoni, \u00e8 necessario ricorrere a una serie complessa di calcoli non perturbativi. Si devono, cio\u00e8, analizzare i diagramma di Feynman fino a ordini molto elevati, ovvero si devono considerare sottoprocessi via via sempre pi\u00f9 complessi, con pi\u00f9 costituenti, e con pi\u00f9 interazioni interne. Questo \u00e8 il motivo per cui calcolare a mano o a mente i risultati della cromodinamica quantistica (QCD) \u00e8 un compito proibitivo. Per farlo si utilizzano computer che simulano lo spazio definendo un reticolo di punti tridimensionale e calcolano il valore delle funzioni necessarie ai conti di QCD in ciascuno dei punti del reticolo durante l'evoluzione del sistema. I risultati delle simulazioni vengono poi confrontati con i dati sperimentali in modo da ricavare informazioni sull'effettiva rispondenza dei modelli alla realt\u00e0 fisica. Gli array APE hanno permesso di contribuire a questo processo. Nicola Cabibbo ha continuato a collaborare con gli esperimenti APE che sono giunti al quarto rinnovamento, nel 2005, con APEnext.\nFede e Scienza.\nIn qualit\u00e0 di presidente della Pontificia Accademia delle scienze, Nicola Cabibbo ha pi\u00f9 volte avuto l'occasione di esprimere le sue opinioni sul rapporto fra fede e scienza. In particolare fra i temi trattati vi sono quelli del rapporto fra sapere scientifico e testo biblico e del corretto rapporto fra scienza e persona umana. Infatti, anche a seguito del confronto in corso, specie negli Stati Uniti d'America, fra teoria dell'evoluzione e i sostenitori di una interpretazione letterale del testo biblico, tra cui, in particolare, i seguaci del creazionismo, \u00e8 intervenuto a pi\u00f9 riprese per sottolineare la posizione della Chiesa cattolica in merito. Durante l'allocuzione da lui pronunciata in occasione dell'anno giubilare del 2000 ha sottolineato la necessit\u00e0 di porsi problemi etici davanti alle possibilit\u00e0 aperte dalla manipolazione genetica e dal fatto che le scoperte scientifiche e tecnologiche, e le loro ricadute in termini di benessere economico, sono sempre concentrate nei paesi pi\u00f9 ricchi del pianeta.\nDurante la sua permanenza all'accademia, e sotto il pontificato di papa Giovanni Paolo II, sono ricordate sia la definitiva riabilitazione di Galileo Galilei, sia la sostanziale ammissione che la teoria dell'evoluzione non \u00e8 in contrasto con la dottrina cattolica.\nEvoluzione e creazione.\nNicola Cabibbo \u00e8 intervenuto pi\u00f9 volte, con interviste a giornali italiani ed esteri, nel complesso dibattito sulla teoria dell'evoluzione e la sua compatibilit\u00e0 con la creazione divina. La frase riportata sopra, che riassume il suo pensiero in proposito, fu pronunciata in occasione di una manifestazione organizzata da un'associazione di studenti di destra, Alleanza Studentesca, contro l'insegnamento della teoria di Charles Darwin nelle scuole e la sua presenza nei libri di testo.\nTuttavia per capire meglio il suo pensiero \u00e8 utile fare riferimento al dibattito, pi\u00f9 recente, scaturito a seguito della pubblicazione di uno scritto di Christoph Sch\u00f6nborn, cardinale e arcivescovo cattolico di Vienna, a proposito del neodarwinismo sul New York Times. Intervistato dal \"National Catholic Reporter\", una rivista di informazione statunitense, in proposito ebbe modo di spiegare pi\u00f9 precisamente la differenza fra teoria dell'evoluzione e evoluzionismo specificando, fra l'altro, che mentre la prima \u00e8 pienamente accettabile, il secondo, che secondo lo scienziato \u00e8 pi\u00f9 da assimilarsi a una scelta filosofica, diventa inaccettabile nel momento in cui afferma che non \u00e8 necessario Dio.\nIl professore romano richiam\u00f2 durante l'intervista un passaggio dell'intervento di Giovanni Paolo II sull'evoluzione rivolto alla seduta plenaria dell'Accademia Pontificia delle Scienze nel 1996, in particolare ponendo in risalto l'esposizione della storia dell'accettazione della teoria da parte della comunit\u00e0 scientifica l\u00ec contenuta, e sottolineando come il fatto che l'evoluzione contenga elementi casuali non significa che Dio non possa esserne la causa. Tuttavia, sempre secondo l'accademico pontificio, questo non deve indurre in errore e portare a ritenere, almeno da un punto di vista strettamente scientifico, che \u00e8 possibile vedere l'azione di un disegno divino semplicemente dall'osservazione del mondo o che l'esistenza di Dio sia necessaria per spiegare l'universo."}
{"id": "136441", "revid": "124586012", "url": "https://it.wikipedia.org/wiki?curid=136441", "title": "Andrea Mazzucchi", "text": "Biografia.\nTra i padri dei primi servizi per il collegamento ad Internet disponibili in Italia ha contribuito tanto allo sviluppo tecnico quanto a quello sociale e normativo della rete. Dopo un breve periodo in cui si occupa di supercalcolo nell'ambito del progetto APE100 presso l'INFN, dagli anni novanta concentra la sua attivit\u00e0 in modo esclusivo verso la telematica.\nAll'inizio degli anni 90 con la sua collaborazione con Agor\u00e0 Telematica nasce il primo collegamento ad Internet ad accesso pubblico in Italia. Il sistema diventa cos\u00ec accanto ad MC-link il primo ISP disponibile per il grande pubblico. A questi si affianca poco dopo Nexus, di cui \u00e8 cofondatore con il fratello Daniele Mazzucchi. Per conto di Nexus realizza nel 1995 Istria On Line, il primo servizio Internet in assoluto in Croazia. Nexus \u00e8 tra le altre cose il primo ISP italiano in assoluto ad essere basato esclusivamente su Linux e sistemi Open Source.\nTra il 1985 ed il 1998 fa parte del Forum di Coordinamento MAIL-ITA (poi ITA-PE), il primo organo di autogoverno della comunit\u00e0 Internet italiana, promosso da Blasco Bonito.\nSeguendo l'evoluzione di tale organo \u00e8 nel gruppo dei fondatori della Naming Authority Italiana di cui dirige per alcuni anni il Comitato Esecutivo.\nSuccessivamente viene nominato membro della prima Commissione per le regole del Registro.it, l'organismo responsabile dell'assegnazione e della gestione dei domini Internet che terminano con il dominio di primo livello nazionale (ccTLD) italiano (il \".it\"), presso l'Istituto di informatica e telematica del CNR di Pisa.\nOltre a far parte del gruppo che costituisce il capitolo italiano della ISOC, assieme a Giancarlo Livraghi e Giorgio Bertazzo costituisce ALCEI, inizialmente sotto gli auspici di Electronic Frontier Foundation, per diventare immediatamente dopo un'associazione autonoma, ma con questa ed altre simili associazioni coordinata."}
{"id": "136442", "revid": "767487", "url": "https://it.wikipedia.org/wiki?curid=136442", "title": "Blasco Bonito", "text": "Biografia.\nBlasco Bonito si \u00e8 formato come programmatore all'Istituto per le applicazioni del calcolo (IAC) del CNR di Roma e ha quindi lavorato al Centro Nazionale Universitario di Calcolo Elettronico (CNUCE) di Pisa, dove il 29 aprile 1986 ha realizzato il primo collegamento a Internet in Italia attraverso la rete satellitare atlantica SATNET.\nPochi mesi dopo attiva il dominio nazionale \".it\" configurando il primo Name server italiano nella gerarchia del DNS.\nNel 1989 partecipa al primo incontro del RIPE, di cui \u00e8 stato poi vicepresidente dal 1992 al 1998).\nNel 1992 lancia il servizio informatico della rete GARR (GARR-NIS) che poi diventa \"Registration Authority Italiana\" (IT-NIC).\n\u00c8 inoltre membro del comitato tecnico del MIX.\nAlle elezioni politiche del 2013 \u00e8 stato candidato alla Camera con il Movimento 5 Stelle nella circoscrizione Toscana, senza per\u00f2 essere eletto."}
{"id": "136446", "revid": "124114251", "url": "https://it.wikipedia.org/wiki?curid=136446", "title": "UEFA Champions League 2005-2006", "text": "La UEFA Champions League 2005-2006 \u00e8 stata la 51\u00aa edizione del massimo torneo calcistico europeo. Il trofeo \u00e8 stato vinto dal Barcellona, che nella finale dello Stade de France di Parigi ha sconfitto l'Arsenal per 2-1. Per gli spagnoli si tratta del secondo successo nella competizione, mentre l'Arsenal \u00e8 arrivato in finale per la prima volta nella sua storia.\nStagione.\nNella stagione 2004-2005 della Premier League le prime quattro classificate furono Chelsea (campione), Manchester United, Arsenal ed Everton, la rivale cittadina del Liverpool, il quale si piazz\u00f2 a sua volta quinto. Le regole UEFA imponevano che in nessun caso una federazione potesse iscrivere pi\u00f9 di quattro squadre alla Champions League. Proprio in virt\u00f9 di tale regola tutte le principali federazioni europee avevano ipotizzato nei loro regolamenti di accesso alle coppe europee un caso in cui un loro club avesse vinto la Champions League ma non si fosse classificato tra i primi quattro posti (ovvero nel caso in cui ci\u00f2 si fosse verificato il club in questione avrebbe preso il posto occupato dalla quarta classificata).\nLa Football Association per\u00f2 non aveva redatto nessuna regola in proposito e pertanto, stando ai suoi regolamenti, il Liverpool campione d'Europa in carica non avrebbe potuto prendere parte alla successiva edizione della Champions League, in quanto non si era classificato nei primi quattro posti. In un primo momento la FA consider\u00f2 l'ipotesi di iscrivere il Liverpool proprio al posto dell'Everton, ma ci\u00f2 non fu possibile dato che l'Everton, ovviamente, si appell\u00f2 al regolamento redatto dalla stessa FA. A quel punto la squadra gallese del Total Network Solutions, qualificatasi per i preliminari di Champions League, offr\u00ec al Liverpool la possibilit\u00e0 di uno spareggio, con la vincente che avrebbe partecipato ai preliminari.\nLa situazione fu alla fine risolta dalla stessa UEFA che, con una deroga valida solo per quel caso, permise alla Football Association di iscrivere una quinta squadra cosicch\u00e9 i \"Reds\" poterono partecipare alla competizione partendo per\u00f2 dal primo turno di qualificazione, dove a seguito di una coincidenza trovarono proprio i gallesi del TNS che si erano offerti di lasciar loro il posto. Per la prima volta nella storia della competizione cinque squadre della stessa nazione partecipano a questo torneo.\nPrimo turno preliminare.\nLe partite di andata si sono svolte il 12 e 13 luglio, quelle di ritorno il 19 e 20 luglio 2005.\nSecondo turno preliminare.\nLe partite di andata si sono svolte il 26 e 27 luglio, quelle di ritorno il 2 e 3 agosto 2005.\nTerzo turno preliminare.\nLe partite di andata si sono svolte il 9 e 10 agosto, quelle di ritorno il 23 e 24 agosto 2005.\nFase a gironi.\nSorteggio.\nPer stabilire la composizione degli otto gruppi, le squadre qualificate sono state suddivise in quattro fasce in base al \"ranking\" UEFA 2005.\nIn fase di sorteggio, ogni gruppo \u00e8 stato formato da una testa di serie pi\u00f9 altre tre squadre ciascuna appartenente a una fascia diversa (non potevano per\u00f2 essere sorteggiate nello stesso gruppo squadre provenienti dalla medesima nazione; tale regola, per\u00f2, non fu applicata nel Gruppo G, in cui Liverpool e Chelsea finirono nello stesso girone, poich\u00e9 il Liverpool era considerato \"apolide\", in ragione dello speciale lasciapassare che gli era stato riservato dall'UEFA in qualit\u00e0 di detentore del trofeo).\nIl risultato del sorteggio \u00e8 stato il seguente:\nFase a eliminazione diretta.\nOttavi di finale.\nLe partite di andata si sono svolte il 21 e il 22 febbraio. Il ritorno si \u00e8 invece svolto il 7, l'8 e il 14 marzo 2006 per Inter - Ajax.\nQuarti di finale.\nLe partite di andata si sono svolte il 28 e 29 marzo, quelle di ritorno il 4 e 5 aprile.\nSemifinali.\nLe partite di andata si sono svolte il 18 e 19 aprile, quelle di ritorno il 25 e 26 aprile.\nFinale.\nUomo partita:\nQuarto uomo:\nClassifica marcatori.\nDi seguito i migliori marcatori. Sono escluse le gare dei turni preliminari."}
{"id": "136449", "revid": "7336", "url": "https://it.wikipedia.org/wiki?curid=136449", "title": "Onde sonore", "text": ""}
{"id": "136451", "revid": "124154766", "url": "https://it.wikipedia.org/wiki?curid=136451", "title": "Claudio Allocchio", "text": "Dopo aver lavorato al Osservatorio Astronomico di Trieste, creando anche il sistema IUEARM per il satellite International Ultraviolet Explorer, ed al CERN di Ginevra, si \u00e8 occupato di reti informatiche e relativi servizi sin dagli anni ottanta, partecipando alla nascita della rete \nGARR.\nHa promosso lo sviluppo dei sistemi di internet mail, e la loro integrazione mondiale, sia a livello tecnico (progetti COSINE, gruppi di lavoro di TERENA e presso IETF) che organizzativo, istituendo il primo organo di autogoverno della comunit\u00e0 Internet italiana (il Forum MAIL-ITA). Per questo motivo \u00e8 considerato uno degli \"old boys\" che hanno creato la rete Internet mondiale.\nSuccessivamente \u00e8 stato tra i fondatori della Naming Authority Italiana per la gestione del ccTLD \".it\", nella quale ha ricoperto fin dalla fondazione la carica di Presidente. Venne successivamente nominato membro della Commissione per le regole del ccTDL \".it\" presso il CNR. \u00c8 un Senior Manager and Advisor del GARR (servizi Applicativi e sicurezza informatica), ed \u00e8 stato vicepresidente di TERENA dal 2001 al 2007. Collabora con l'IETF dal 1990, dove \u00e8 stato il coordinatore (ed ora \u00e8 senior member) dell'Application Area Directorate, ed \u00e8 \"editor\" di svariate specifiche tecniche (RFC). \u00c8 uno dei creatori dei sistema avanzato di videoconferenza di alta qualit\u00e0 e bassissima latenza \"LoLa\" che permette l'interazione in tempo reale sulla rete a musicisti che si trovano a migliaia di km di distanza. Nel 2019 \u00e8 stato insignito della Vietsch Foundation Medal of Honour \" for the demonstrated achievements and long-lasting benefit he contributed to the research and education networking community throughout his career (per gli evidenti successi raggiunti ed i benefici a lungo termine che ha contribuito alla comunit\u00e0 delle reti della ricerca e dell'educazione nel corso della sua carriera). Nel Marzo 2020 \u00e8 stato eletto Chairman del GEANT Community Committee. In Aprile 2021 ha ricevuto il premio \"e-Culture\" per l'innovazione assegnato dall'associazione delle reti della ricerca Sud Americane RedCLARA per il suo contributo all'adozione delle tecnologie nelle attivit\u00e0 culturali nel campo delle arti performative."}
{"id": "136453", "revid": "92723", "url": "https://it.wikipedia.org/wiki?curid=136453", "title": "Suddivisioni dell'Albania", "text": "Le suddivisioni dell'Albania, secondo la costituzione del 1998, riformata nel 2015, sono le seguenti:\nIl paese \u00e8 inoltre diviso in 36 distretti (in albanese \"rrethe\") che non hanno per\u00f2 poteri di tipo amministrativo.\nLa capitale del paese, Tirana, ha uno statuto particolare.\nIl consiglio di ogni Qark \u00e8 costituito dai sindaci dei comuni e delle citt\u00e0 che ne fanno parte, al consiglio spetta l'amministrazione locale nei limiti stabiliti dalla \"legge sull'organizzazione e le funzioni delle amministrazioni locali\" risalente all'anno 2000.\nDa un punto di vista finanziario le amministrazioni locali dipendono fortemente dal governo centrale che a sua volta nomina i prefetti dei Qark, rappresentanti locali del governo con compiti di sovrintendenza sul Qark.\nSuddivisioni storiche dell'Albania.\nL'Albania fu occupata il 7 aprile 1939 dall'Italia, venne unita al Regno d'Italia il 12 aprile 1941 e Vittorio Emanuele III, re d'Italia e imperatore d'Etiopia, diventava anche Re d'Albania: nel 1941 con la disfatta della Jugoslavia venne unito all'Albania parte del Kosovo e della Macedonia, nel 1943 fu occupata dai tedeschi, e nel 1944 fu occupata dai partigiani comunisti e ridivenne indipendente nei confini del 1940. Il Luogotenente Generale aveva sede a Tirana, e il territorio era diviso in 13 prefetture o province:\nL'isola di Saseno, presso Valona, parte dell'Italia dal 1920 al 1941 fece parte della provincia di Zara (Friuli-Venezia Giulia), dal 1941 al 1943 della provincia di Cattaro (Dalmazia), poi segu\u00ec la storia dell'Albania."}
{"id": "136454", "revid": "2166030", "url": "https://it.wikipedia.org/wiki?curid=136454", "title": "Mykonos", "text": "Mykonos (\u039c\u03cd\u03ba\u03bf\u03bd\u03bf\u03c2) o Micono (: ) \u00e8 un'isola greca delle Cicladi, situata nelle vicinanze di Tino, Siro, Paro e Nasso. Ha una superficie di 96\u00a0km\u00b2 e il suo punto pi\u00f9 elevato raggiunge i 341\u00a0m sul livello del mare. Al censimento del 2001 contava 9320 abitanti, per la maggior parte residenti nella citt\u00e0 di Mykonos (nota anche come \"Chora\"), che sorge sulla costa occidentale.\nDal punto di vista amministrativo l'isola fa parte della periferia dell'Egeo Meridionale ed \u00e8 costituita dall'unico comune di Mykonos, il cui territorio si estende anche sulle vicine isole di Delo, Rineia oltre che su numerosi isolotti disabitati, per un totale di 105,2\u00a0km\u00b2 di superficie.\nStoria.\nSecondo Erodoto l'isola sarebbe stata sede di trib\u00f9 carie nel Neolitico. La tradizione fa riferimento a popolamenti dei lelegi e poi di egizi, fenici e cretesi. I resti archeologici indicano che l'isola \u00e8 stata abitata dagli antichi popoli della Ionia gi\u00e0 dalla prima parte dell'XI secolo a.C. Nella fase conclusiva delle Guerre persiane (478-477 a.C.), Mykonos entr\u00f2 a far parte della Lega delio-attica.\nCon l'occupazione romana delle Cicladi, Delo divenne un porto libero e la vicina Mykonos visse un periodo di grande seppur breve prosperit\u00e0, concluso nell'88 a.C. quando Delo fu rasa al suolo durante la Prima guerra mitridatica. Sotto l'Impero bizantino l'isola fu inserita nella provincia dell'Acaia e a seguito degli eventi della quarta crociata e la caduta di Costantinopoli, fu quindi occupata dai veneziani capitanati da Andrea Ghisi.\nA quest'epoca risale la costruzione dell'agglomerato di chiese della Panagh\u00eda Paraportiani, poi proseguita fino al XVII secolo. Conquistato nel 1537 dal corsaro Khayr al-Din Barbarossa, il suo territorio venne poi sottomesso dai turchi fino alla rivoluzione del 1821, in cui i miconiani si distinsero come protagonisti delle lotte per l'indipendenza greca (in particolare l'eroina Manto Mavrogenous, secondo alcuni storici nativa dell'isola).\nNonostante la liberazione, l'attivit\u00e0 mercantile dell'isola sub\u00ec un rapido declino dalla seconda met\u00e0 del XIX secolo, in particolar modo dopo l'apertura del canale di Corinto nel 1904, favorendo l'emigrazione il conseguente progressivo spopolamento, frenato solo negli anni cinquanta dal crescere di quell'interesse turistico, prima per Delo e poi anche per Mykonos, che col tempo ne \u00e8 diventato la principale fonte di sviluppo economico.\nMitologia.\nSecondo la mitologia greca, il nome deriverebbe da quello di Mykons, figlio di Anio, re di Delo e nipote di Apollo. Mykonos \u00e8 indicata anche come il luogo ove si concluse la Gigantomachia, con la vittoria di Eracle sui Giganti. I corpi di quest'ultimi, pietrificati, sarebbero l'origine dei grandi scogli dell'isola, o costituirebbero l'isola stessa, a seconda delle fonti.\nTurismo.\nMykonos \u00e8 un'isola cosmopolita che accoglie migliaia di turisti durante tutto l'arco dell'anno. L'isola era considerata come il paradiso della comunit\u00e0 LGBT, e in seguito si prester\u00e0 a diventare la \"capitale\" estiva della tolleranza in genere.\nL'isola d\u00e0 il nome a un formaggio caratteristico, il \"Kopanisti Mykonou\" di sapore forte e salato.\nSpiagge.\nTra le spiagge pi\u00f9 rinomate figurano, nella parte meridionale dell'isola, Kalafatis, Ornos, Paraga, Paradise, Super Paradise ed Eli\u00e0. Aghios Stefanos e Panormos sono invece tra le pi\u00f9 conosciute nella parte settentrionale. Il nudismo \u00e8 consentito, ma meno diffuso che nel recente passato.\nTrasporti.\nMykonos dispone di un aeroporto che garantisce collegamenti con la Grecia continentale e con il resto d'Europa, attivo esclusivamente durante la stagione estiva. Un servizio traghetti collega l'isola col Pireo, Rafina, Salonicco e con le altre isole dell'Egeo. Dalla cittadina di Mykonos partono autobus diretti alle principali spiagge, accessibili anche via mare mediante un servizio di piccole imbarcazioni."}
{"id": "136456", "revid": "6923", "url": "https://it.wikipedia.org/wiki?curid=136456", "title": "Amenmesse", "text": "L'usurpazione.\n\u00c8 possibile che Amenmesse non fosse il successore designato di Merenptah, qualora ne fosse figlio. Secondo egittologi come Kenneth Kitchen e J\u00fcrgen von Beckerath, Amenmesse avrebbe usurpato il trono spettante di diritto a Seti-Merenptah, figlio di Merenptah e suo principe ereditario. Le modalit\u00e0 di questa usurpazione non sono chiare. Kitchen ha scritto che Amenmesse potrebbe aver sfruttato una momentanea debolezza di Seti-Merenptah per impadronirsi del trono, oppure che potrebbe avere gestito una parte del potere mentre il principe ereditario si trovava all'estero, in Asia. Il principe Seti-Merenptah \u00e8 certamente da identificare con il faraone Seti II, il cui regno \u00e8 tradizionalmente posto dopo quello di Amenmesse. I cartigli nella tomba di Seti II, nell'Alto Egitto, furono deliberatamente raschiati ma, successivamente, ridipinti - suggerendo che l'autorit\u00e0 di Seti II su quella parte del Paese cess\u00f2 momentaneamente. Il regno di Amenmesse e la sua posizione all'interno della XIX dinastia sono particolarmente oscuri. Comunque, un numero sempre crescente di egittologi, fra cui Rolf Krauss e Aidan Dodson, concorda nel ritenere che Seti II successe immediatamente, \"senza il previo regno di Amenmesse\", al padre Merenptah, quando questi mor\u00ec nel maggio del 1203 a.C.. Attenendosi a questo scenario, Amenmesse non sarebbe succeduto al vecchio Merenptah, ma sarebbe piuttosto stato un re rivale che, tra il 2\u00ba e il 4\u00ba anno di regno di Seti II, ne usurp\u00f2 il potere nell'Alto Egitto e in Nubia - dove la sua autorit\u00e0 \u00e8 attestata su vari monumenti. A Tebe esistono attestazioni del 3\u00ba e 4\u00ba anno di regno di Amenmesse (e in Nubia, forse, anteriori) - mentre il 3\u00ba e 4\u00ba anno di Seti II sono visibilmente assenti dalle fonti. L'inquadramento di Amenmesse come sovrano rivale spiegherebbe la distruzione della tomba di Seti II, prima saccheggiata dall'usurpatore e poi restaurata dai funzionari dello stesso Seti II. Ci\u00f2 implica che i regni di Seti II e Amenmesse sarebbero stati paralleli uno all'altro. Seti II avrebbe cio\u00e8 avuto il controllo di Tebe nel corso del 1\u00ba e 2\u00ba anno di regno: lasso di tempo che impieg\u00f2 nella laboriosa preparazione della propria tomba, come voleva la tradizione regale; fece in tempo a scavare la sepoltura e a decorarla parzialmente. Successivamente, Seti II perse il controllo dell'Alto Egitto a vantaggio di Amenmesse - il quale ne fece sfregiare la tomba non ancora terminata. Infine, quando Amenmesse fu sconfitto, Seti II fece il suo ingresso trionfale a Tebe e ordin\u00f2 il ripristino del proprio sepolcro.\nFamiglia.\nSi pu\u00f2 affermare con certezza che sua madre fu la regina Takhat, ma chi fosse esattamente costei \u00e8 oggetto di dibattito a causa delle iscrizioni modificate man mano da Amenmesse e Seti II. Fra i suoi titoli compare quello di Figlia del re, il che la renderebbe figlia di Merenptah o di Ramesse II, o forse una nipote abiatica di quest'ultimo. Il nome di Takhat compare in una lista di principesse datata al 53\u00ba anno di regno di Ramesse (Louvre 666). Qualora si trattasse della stessa persona, sarebbe stata all'incirca coetanea di Seti II.\nTakhat compare in varie sculture raffiguranti Amenmesse, due delle quali furono erette nel complesso templare di Karnak. Su una di queste, tuttora \"in loco\", Takhat \u00e8 menzionata come \"Figlia del re\" e \"Sposa del re\" (la parola Sposa ha sostituito l'originale Madre, come suggerisce l'osservazione della statua). Secondo una teoria formulata dagli egittologi Aidan Dodson e Dyan Hilton, il titolo sul reperto fu modificato quando Seti II, erede legittimo, riconquist\u00f2 il trono e si appropri\u00f2 dei monumenti dell'usurpatore Amenmesse: ci\u00f2 potrebbe provare che, o Takhat spos\u00f2 Seti II quando divenne faraone, o che i due si erano sposati precedentemente. Quest'ultima ipotesi implica che Amenmesse fosse figlio di Seti II: avrebbe perci\u00f2 cercato di usurpare il potere del proprio padre. Questa teoria sarebbe avvalorata dall'altra statua di Karnak, oggi al Cairo, sulla quale Takhat \u00e8 ancora nominata \"Figlia del re\" e \"Sposa del re\", ma senza traccia di modifiche o riadattamenti in quel punto, mentre il nome del faraone ne sostituisce chiaramente un altro. Secondo Dodson e Hilton, quest'ultima scultura fu commissionata da Seti II, poi usurpata da Amenmesse, che sostitu\u00ec il proprio nome a quello di Seti, il quale, a sua volta, quando prevalse su Amenmesse, ripristin\u00f2 la versione originale con il proprio nome. Secondo un'altra teoria, Seti II non spos\u00f2 mai Takhat e modific\u00f2 la sua titolatura sulle statue solamente per cancellare ogni traccia del regno illegittimo di suo figlio Amenmesse. Altri studiosi, come Frank Yurco, ritengono che Takhat fosse figlia di Merenptah: se cos\u00ec fosse, Seti II e Amenmesse sarebbero stati fratellastri. Altri hanno ipotizzato che Tausert, sposa di Seti II, fosse sua sorella - anche in questo caso i due faraoni sarebbero stati fratellastri. In passato si credeva che una donna di nome Baketurel fosse sposa di Amenmesse, ma recenti analisi della tomba di Amenmesse hanno provato che Amenmesse e Baketurel non appartennero nemmeno alla stessa epoca.\nSi ritiene che sei statue in quarzite, originariamente situate nella Grande sala ipostila del tempio di Amon a Karnak, raffigurassero Amenmesse, ma che Seti II le abbia poi modificate apponendovi i propri cartigli. Una di queste statue, con l'iscrizione \u00abla Grande sposa reale Takhat\u00bb ha portato alcuni a credere che Takhat fosse sposa di Amenmesse.\nEpilogo.\nAmenmesse fu sepolto in una tomba (KV10) scavata nella roccia, nella Valle dei Re. Quasi tutte le iscrizioni e le immagini dipinte sulle pareti furono raschiate o usurpate dagli incaricati di Seti II, senza che alcuna menzione ad Amenmesse venisse risparmiata. Vari funzionari collusi con Amenmesse subirono ritorsioni e rimozioni: su tutti, Roma detto Roy, Sommo sacerdote di Amon a Tebe, e Khaemter, ex-vicer\u00e9 di Kush.\nLa tomba di Amenmesse fu profanata in epoca antica. Delle tre mummie rinvenute al suo interno, due donne e un uomo, non \u00e8 chiaro quale appartenga ad Amenmesse, alla madre Takhat o alla pi\u00f9 tarda regina Baketurel; \u00e8 anche possibile che i resti appartengano a defunti l\u00ec sepolti in epoche successive. Sembra piuttosto probabile, d'altronde, che Seti II abbia fatto distruggere i resti di Amenmesse, siccome la sua mummia non \u00e8 stata ritrovata \"in nessuno dei due grandi nascondigli di mummie reali scoperti nel 1881 e nel 1901\". Una simile punizione, terribile per la religione egizia, dovette servire da esempio e sottolineare la gravit\u00e0 del tradimento: infatti gli egizi credevano che si potesse conseguire la vita eterna, dopo la morte, solo se il corpo fosse stato imbalsamato e preservato dalla corruzione. Alcune menzioni a Takhat sulle pareti della tomba portano a credere che sarebbe stata inumata con Amenmesse. Il fatto che nella KV10 furono scoperti oggetti dai corredi funerari di Seti I e Ramesse VI non fa che accrescere l'incertezza.\nDopo la morte di Amenmesse, Seti II condusse una \"damnatio memoriae\" anche contro Khaemter, che era stato visir dell'usurpatore. L'egittologo Franck Yurco ha notato che gli incaricati di Seti II raschiarono ogni iscrizione e immagine di Khaemter - anche quelle risalenti a quando era vicer\u00e9, in un periodo anteriore all'usurpazione.\n\u00c8 possibile che Siptah, il faraone adolescente che succedette a Seti II, fosse figlio di Amenmesse anzich\u00e9 di Seti. Una statua di Siptah, a Monaco di Baviera, rappresenta il giovane faraone seduto sulle gambe di un altro faraone, chiaramente suo padre; l'immagine del padre, tuttavia, \u00e8 completamente distrutta. Dodson ha scritto: M. Georg e Rolf Krauss hanno rilevato una serie di paralleli tra la vicenda di Amenmesse e quella biblica di Mos\u00e8 in Egitto."}
{"id": "136457", "revid": "104458", "url": "https://it.wikipedia.org/wiki?curid=136457", "title": "Sins", "text": "Sins (toponimo tedesco; fino al 1941 Meienberg) \u00e8 un comune svizzero di 4\u00a0320 abitanti del Canton Argovia, nel distretto di Muri; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSins \u00e8 servito dall'omonima stazione sulla ferrovia Aarau-Rotkreuz (linea S26 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "136464", "revid": "1543377", "url": "https://it.wikipedia.org/wiki?curid=136464", "title": "M51 (astronomia)", "text": "M 51 \u00e8 un oggetto astronomico del catalogo di Messier che comprende due galassie distinte, nella costellazione boreale dei Cani da Caccia:\nOsservazione.\nLa Galassia Vortice \u00e8 una delle galassie pi\u00f9 brillanti del cielo: \u00e8 infatti abbastanza luminosa da poter essere osservata anche con un binocolo se la notte \u00e8 propizia, in cui si mostra come una macchia chiara ovaleggiante; un telescopio amatoriale di piccole dimensioni \u00e8 sufficiente sia per localizzare la compagna minore, sia per individuare l'alone esteso della galassia principale. Un telescopio da 150mm di apertura \u00e8 sufficiente per poter osservare la struttura a spirale della Galassia Vortice; il braccio pi\u00f9 notevole si trova in direzione ovest, ma l'andamento delle spire resta difficile da capire anche ad ingrandimenti maggiori.\nLa sua declinazione \u00e8 settentrionale: infatti questa coppia di galassie si presenta circumpolare da gran parte dell'emisfero boreale, come quasi tutta l'Europa e parte del Nordamerica; dall'emisfero australe invece \u00e8 possibile osservarla anche da latitudini temperate medio-basse, ma resta sempre molto bassa sull'orizzonte. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nCharles Messier osserv\u00f2 questo gruppo di galassie nel 1773, mentre osservava una cometa; egli descrisse la Galassia Vortice come una nebulosa doppia senza stelle piuttosto debole e con un centro luminoso. William Herschel prima e suo figlio John poi osservarono queste galassie, notando che nella parte centrale attorno al nucleo si presentava uno strano effetto ottico, simile ad un anello che circonda il centro luminoso. L'ammiraglio Smith paragon\u00f2 la primaria al pianeta Saturno, affermando che avrebbe una forma simile se fosse osservato da una posizione verticale. Lord Rosse infine riconobbe ben chiaramente la struttura a spirale della galassia primaria e la evidente connessione con l'oggetto minore posto a nord.\nCaratteristiche.\nLa Galassia Vortice \u00e8 una delle pi\u00f9 luminose e interessanti galassie nel cielo: dista dalla Terra da 15 a 37 milioni di anni luce ed \u00e8 ampia da 50.000 a 100.000 anni luce. \u00c8 anche il membro dominante di un piccolo gruppo di galassie, chiamato gruppo di M51. Buona parte della sua intensa luminosit\u00e0 \u00e8 dovuta alla presenza, nei bracci, di giovani ammassi stellari. Questa galassia fu la prima di cui si osserv\u00f2 la struttura a spirale, ad opera di William Parsons nel 1845; gli astronomi ipotizzano che la forma a spirale sia dovuta principalmente alle interazioni gravitazionali con la galassia pi\u00f9 piccola. La spirale disegnata dai bracci della galassia \u00e8 una spirale logaritmica.\nLa Galassia Vortice \u00e8 unita a NGC 5195 attraverso un involucro comune di gas. L'interazione fra le due galassie ha comportato un incremento della creazione di stelle in NGC 5195. Anche il nucleo della Galassia Vortice \u00e8 pi\u00f9 luminoso di quanto ci si potrebbe aspettare, e questo ha portato alcuni studiosi a classificarla come una galassia di Seyfert attiva.\nHubble svela il nucleo.\nNel 2001 il telescopio spaziale Hubble ha puntato il suo obiettivo sul centro della Galassia Vortice. Ha cos\u00ec scoperto che lungo i bracci della spirale ci sono alcune \"sporgenze\" di polvere che si estendono quasi perpendicolarmente ai bracci principali. La regolarit\u00e0 e il grande numero di queste strutture hanno suggerito agli astronomi che il precedente modello di formazione di galassie a spirale a due braccia forse necessita di una revisione.\nL'immagine del telescopio spaziale rivela anche un disco di polvere nel nucleo che potrebbe alimentare un buco nero.\nCandidato esopianeta.\nNel 2020 un gruppo di astronomi dell'universit\u00e0 di Harvard ha pubblicato un articolo sulla possibile scoperta del primo pianeta extragalattico: gli scienziati stavano osservando una stella binaria a raggi X M51-ULS-1, formata da buco nero o da una stella di neutroni e da una massiccia supergigante blu. Oltre all'eclissi generata dalla stella gigante, gli astronomi hanno rilevato delle mini-eclissi che sembrerebbero indicare la presenza nel sistema di un gigante gassoso delle dimensioni di Saturno.\nGruppo di M51.\nLa Galassia Vortice \u00e8 la galassia pi\u00f9 brillante di un piccolo gruppo di galassie noto come Gruppo di M51, nel quale \u00e8 inclusa anche M63, NGC 5023 e NGC 5229; questo piccolo gruppo potrebbe in realt\u00e0 essere una struttura minore sul bordo sudorientale di un pi\u00f9 grande gruppo allungato che include il Gruppo di M101 e quello di NGC 5866, sebbene molti dei cataloghi e dei metodi di identificazione dei gruppi di galassie li considerino come delle entit\u00e0 separate.\nSupernove in M51.\nIn M51 sono state osservate finora tre supernove:"}
{"id": "136465", "revid": "287204", "url": "https://it.wikipedia.org/wiki?curid=136465", "title": "Holderbank", "text": ""}
{"id": "136468", "revid": "254059", "url": "https://it.wikipedia.org/wiki?curid=136468", "title": "Distretto di Lenzburg", "text": "Il distretto di Lenzburg \u00e8 un distretto del Canton Argovia, in Svizzera. Confina con i distretti di Kulm e di Aarau a ovest, di Brugg a nord, di Baden, di Bremgarten e di Muri a est e con il Canton Lucerna (distretto di Hochdorf) a sud. Il capoluogo \u00e8 Lenzburg. Comprende una parte del lago di Hallwil.\nComuni.\nAmministrativamente \u00e8 diviso in 20 comuni:"}
{"id": "136473", "revid": "104458", "url": "https://it.wikipedia.org/wiki?curid=136473", "title": "Arni", "text": ""}
{"id": "136476", "revid": "104458", "url": "https://it.wikipedia.org/wiki?curid=136476", "title": "Bremgarten (disambigua)", "text": ""}
{"id": "136477", "revid": "8911", "url": "https://it.wikipedia.org/wiki?curid=136477", "title": "Isten \u00e1ldd meg a magyart", "text": ""}
{"id": "136478", "revid": "104458", "url": "https://it.wikipedia.org/wiki?curid=136478", "title": "Niederwil (disambigua)", "text": ""}
{"id": "136480", "revid": "254059", "url": "https://it.wikipedia.org/wiki?curid=136480", "title": "Distretto di Bremgarten", "text": "Il distretto di Bremgarten \u00e8 un distretto del Canton Argovia, in Svizzera. Confina con i distretti di Muri a sud, di Lenzburg a ovest e di Baden a nord e con il Canton Zurigo (distretti di Dietikon e di Affoltern) a est. Il capoluogo \u00e8 Bremgarten.\nComuni.\nAmministrativamente \u00e8 diviso in 22 comuni:"}
{"id": "136481", "revid": "1376357", "url": "https://it.wikipedia.org/wiki?curid=136481", "title": "Himnusz", "text": "Himnusz (\"Inno\") \u2013 il canto che inizia con le parole \"Isten, \u00e1ldd meg a magyart\"\n ( \"Dio, benedici gli Ungheresi\")\n\u2014 \u00e8 l'inno nazionale dell'Ungheria. Fu adottato nel 1867 e la prima strofa fu cantata alle cerimonie ufficiali. Il testo risale al 1823 ed \u00e8 opera di Ferenc K\u00f6lcsey (1790-1836), mentre la musica \u00e8 stata composta nel 1844 da Ferenc Erkel (1810\u20131893), il primo importante compositore della scuola musicale ungherese.\nStoria.\nNel 1844 il risorgere del movimento nazionalista ungherese nell'aspirazione di indipendenza dall'Impero austriaco vide l'adesione di Ferenc Erkel, che compose questa solenne melodia. Il canto si diffuse fra gli ungheresi e con la rivoluzione del 1848 divenne popolare fra gli insorti. Ma con la sconfitta dei rivoluzionari, propiziata dall'intervento delle truppe russe, l'Ungheria ritorn\u00f2 sottomessa all'Impero e questa musica venne proibita.\nGrazie al favore verso gli ungheresi dimostrato dall'imperatrice Elisabetta di Baviera, la posizione del marito Francesco Giuseppe si ammorbid\u00ec; Elisabetta riusc\u00ec pure a guadagnare a posizioni moderate e federaliste il rivoluzionario conte Gyula Andr\u00e1ssy, che ritorn\u00f2 dall'esilio e spos\u00f2 la causa federalista. La spinta decisiva arriv\u00f2 dall'estromissione dell'Austria dalla Confederazione germanica dopo la sconfitta del 1866 nella guerra con la Prussia. Si arriv\u00f2 cos\u00ec al \"Compromesso\" del 1867 che trasform\u00f2 l'Impero austriaco in Impero austro-ungarico. In Transleitania (parte austriaca dell'Impero) rimase in vigore la bandiera austriaca e l'Inno imperiale di Haydn, in Cisleitania (parte ungherese) pot\u00e9 sventolare la bandiera ungherese.\nRiguardo all'inno nazionale, il nuovo governo ungherese non accett\u00f2 \"Himnusz\", ma band\u00ec un concorso per un nuovo inno. Vinse un'opera di Johann Strauss junior, che per motivi patriottici (la nazionalit\u00e0 del compositore) e musicali (l'inno non era una composizione veramente tale) non fu poi accettata; si arriv\u00f2 anzi all'annullamento del concorso. Strauss junior sfrutt\u00f2 comunque la sua opera inserendola nell'operetta Lo zingaro barone.\nIl governo ungherese ebbe un ripensamento, si rese conto dell'errore e decise, come del resto giusto storicamente, anche in ricordo del passato patriottico, di adottare ufficialmente \"Himnusz\", che da allora venne eseguito nella parte ungherese dell'Impero. Soltanto in certe occasioni solenni poteva capitare che venissero eseguiti, sia in Austria che in Ungheria, i due inni assieme.\nL'inno di Erkel, per il suo carattere religioso, costituisce il primo caso al mondo di inno di questo tipo, un genere assai poco diffuso fra le nazioni del mondo. Costituisce un fatto curioso che questo Inno non \u00e8 mai stato toccato da alcuno: n\u00e9 dai rivoluzionari bolscevichi di B\u00e9la Kun, n\u00e9 dal regime autoritario di Horthy, n\u00e9 dai nazionalisti delle Croci Frecciate, e nemmeno dalla dittatura comunista.\nAltre composizioni.\nIn Ungheria vi sono pure altre composizioni patriottiche, che comunque non hanno mai scalfito la salda popolarit\u00e0 dell'Inno.\nLa poesia e canzone intitolata \"Sz\u00f3zat\", che inizia con le parole \"Haz\u00e1dnak rend\u00fcletlen\u00fcl l\u00e9gy h\u00edve \u00f3h magyar\" (\"Alla tua Patria sii sempre fedele, o ungherese\") nella Costituzione ungherese gode di un riconoscimento legale e sociale simile a quello di \"Himnusz\". Il canto \u00e8 opera del poeta Mih\u00e1ly V\u00f6r\u00f6smarty e la musica di B\u00e9ni Egressy. Il celebre pianista e compositore Franz Liszt ha composto il poema sinfonico Sz\u00f3zat und Hymnus, dove entrambi i canti sono riuniti, e che \u00e8 d'uso essere eseguito come Ouverture al dramma \"Aldozat\" (\"Sacrificio\") composto dallo stesso poeta.\nUn riconoscimento \u00e8 dato anche a \"R\u00e1k\u00f3czi-indul\u00f3\" (\"Marcia di R\u00e1k\u00f3czi\"), un brano senza parole originato durante la insurrezione sotto Ferenc R\u00e1k\u00f3czi contro l'Austria degli anni 1703-11, che \u00e8 meglio conosciuto nell'orchestrazione di Hector Berlioz contenuta nel suo lavoro \"La Damnation de Faust\", spesso suonata nelle occasioni militari. Altro importante canto patriottico ungherese \u00e8 \"Nemzeti dal\" (\"Canto Nazionale\"), composto da S\u00e1ndor Pet\u0151fi e che ispir\u00f2 la \"Rivoluzione Ungherese\" del 1848. Quest'ultimo brano \u00e8 tradizionalmente intonato il 15 marzo di ogni anno, al fine di commemorare i suddetti moti rivoluzionari.\nCuriosit\u00e0.\nLe parole dell'inno ungherese sono insolite per il genere, dal momento che rivolgono una preghiera a Dio, piuttosto che celebrare l'orgoglio nazionale.\nDa segnalare che allo scoccare della mezzanotte del giorno di San Silvestro, la televisione ungherese manda in onda l'inno nazionale e nelle case la gente si alza in piedi ed intona l'inno stesso.\nDi particolare curiosit\u00e0 \u00e8 l'intonazione dell'inno ungherese al termine della celebrazione liturgica della Santa Pasqua 2006 nelle Chiese cattoliche d'Ungheria (fonte: El\u00f6szallas 16/04/2006)\nTesto.\nLa prima strofa \u00e8 ufficialmente cantata durante le cerimonie."}
{"id": "136482", "revid": "547034", "url": "https://it.wikipedia.org/wiki?curid=136482", "title": "Chrome (videogioco)", "text": "Chrome \u00e8 un videogioco di genere sparatutto in prima persona (FPS-First Person Shooter) per Microsoft Windows, sviluppato da Techland e distribuito da Strategy First nel 2003. Ha un'ambientazione di tipo space opera militare (con forti analogie con la celebre serie \"Halo\" di Microsoft); in questo caso, il protagonista \u00e8 un mercenario e cacciatore di taglie spaziale. Come in \"Halo\", il protagonista pu\u00f2 pilotare diversi tipi di veicoli militari.\nDa un punto di vista tecnico, una caratteristica insolita del gioco \u00e8 che parte di esso \u00e8 stata sviluppata in Java.\nTrama.\nIl protagonista (ed unico personaggio giocabile) \u00e8 Bolt Logan, membro delle forze armate denominate \"SpecForce\". Logan, nel corso della prima missione, viene per\u00f2 tradito dal suo amico e collega che tenter\u00e0 di ucciderlo. Arriva in soccorso la mercenaria Carrie che salver\u00e0 Logan dalla trappola tesagli dall'ormai ex-collega. Caduto in disgrazia, il protagonista diventer\u00e0 un mercenario e, al fianco di Carrie, viaggier\u00e0 nello spazio alla ricerca di lavori da mercenario. Per restare al passo con le nuove tecnologie, Logan fa installare sul proprio corpo delle nanotecnologie che incrementano la potenza sensoriale (sar\u00e0 infatti possibile nel gioco aumentare per un periodo di tempo limitato massa muscolare, visibilit\u00e0, resistenza, proprio grazie a queste tecnologie). Durante una missione atta a sgominare una banale banda di pirati spaziali Logan intuisce la presenza di qualcosa di losco, un piano malvagio attuato da una grande compagnia mineraria (il guadagno maggiore delle aziende deriva infatti dall'estrazione del misterioso minerale \"Chrome\") ai danni di altre compagnie. Scopre anche a protezione di questa malvagia compagnia si cela l'ex-collega traditore che nelle missioni finali dovr\u00e0 affrontare ed uccidere.\nIl finale vero e proprio \u00e8 suddiviso in tre parti che il protagonista potr\u00e0 giocare a seconda delle scelte che decide di fare. Ci si trover\u00e0 infatti a dover decidere tra il proteggere i minatori di un pianeta che vogliono amministrarsi da soli, una societ\u00e0 che li vuole rilevare e prendersi il pianeta e la compagnia malvagia che li vuole massacrare tutti."}
{"id": "136489", "revid": "125879191", "url": "https://it.wikipedia.org/wiki?curid=136489", "title": "Doom 3", "text": " \nDoom 3 \u00e8 uno sparatutto in prima persona, sviluppato da id Software e pubblicato da Activision. \"Doom 3\" \u00e8 stato originariamente pubblicato per Microsoft Windows il 3 agosto 2004. Il gioco \u00e8 stato convertito per Linux e poi per Classic Mac OS nel 2005 da Aspyr. Lo sviluppatore Vicarious Visions ha convertito il gioco su Xbox, che \u00e8 stato pubblicato il 3 aprile 2005.\n\"Doom 3\" \u00e8 un reboot della serie e le sue vicende non riguardano i capitoli precedenti. \u00c8 ambientato su Marte nel XXII secolo, dove un conglomerato militare-industriale ha istituito una struttura di sviluppo scientifica per la ricerca in campi come il teletrasporto, la biologia e la progettazione avanzata di armi. Tuttavia, gli esperimenti relativi al teletrasporto aprono un portale verso l'inferno, provocando una catastrofica invasione di demoni. Il personaggio giocante, un comune marine spaziale, deve combattere attraverso la base e trovare un modo per fermare i demoni che la stanno invadendo. \"Doom 3\" utilizza l'allora avanzato motore grafico id Tech 4, che \u00e8 stato in seguito concesso in licenza ad altri sviluppatori e il suo codice sorgente successivamente pubblicato sotto licenza GNU General Public License nel novembre 2011.\n\"Doom 3\" \u00e8 stato un successo critico e commerciale. La critica ne ha elogiato grafica e presentazione, sebbene sia stata divisa riguardo a quanto la pi\u00f9 lenta e cauta modalit\u00e0 di gioco fosse fedele a quella del \"Doom\" originale, che si concentrava principalmente sul combattere freneticamente un gran numero di nemici. Ha venduto oltre 3,5 milioni di copie, restando il gioco di maggior successo di id Software per almeno un decennio.\nIl gioco \u00e8 stato seguito da \"\", una espansione sviluppata da Nerve Software, pubblicata nell'aprile 2005, mentre un film, \"Doom\", basato sulla serie \u00e8 stato pubblicato nell'ottobre 2005. Una serie di romanzi di Doom 3, scritti da Matthew J. Costello, ha debuttato nel febbraio 2008. Un'edizione ampliata e rimasterizzata, nota come \"BFG Edition\", \u00e8 stata pubblicata nel 2012 anche su PlayStation 3 e Xbox 360, mentre una versione di quest'ultima, modificata e senza multigiocatore, \u00e8 stata pubblicata online per Nintendo Switch, PlayStation 4 e Xbox One a luglio 2019.\nTrama.\nXXII secolo, 2145. La Union Aerospace Corporation \u00e8 cresciuta fino a diventare la pi\u00f9 grande entit\u00e0 aziendale esistente sulla Terra e ha creato una struttura di ricerca su Marte. In questa base, l'UAC \u00e8 in grado di condurre ricerche in diverse aree scientifiche, tra cui lo sviluppo avanzato di armi, la ricerca biologica, l'esplorazione dello spazio e il teletrasporto. Su Marte, l'UAC pu\u00f2 eseguire le proprie sperimentazioni al di fuori dei confini legali e morali vigenti sulla Terra.\nLe voci sulla natura controversa degli esperimenti nella divisione dei \"Laboratori Delta\" dell'UAC sono per\u00f2 diventate particolarmente diffuse tra i dipendenti della base, Mars City. La vita nella base marziana \u00e8 destinata a cambiare per sempre.\nIl gioco si apre con il membro del consiglio di amministrazione della UAC, Elliott Swann, e la sua guardia del corpo, Jack Campbell, che arrivano dalla Terra a Mars City, l'accesso principale alla base di Marte della UAC, con il marine senza nome \u2013 il personaggio giocante \u2013 al loro seguito.\nSwann e Campbell sono arrivati per indagare su molteplici incidenti accaduti nella base e hanno una accesa discussione col responsabile dei laboratori di Marte, il dottor Malcolm Betruger, mentre il marine si dirige dal sergente Thomas Kelly per ricevere ordini. Kelly ordina di trovare uno scienziato dei Laboratori Delta, scomparso. Il marine trova lo scienziato in una vicina struttura di comunicazione dismessa, intento a inviare un avvertimento alla UAC sulla Terra riguardo ai pericoli dovuti agli esperimenti di teletrasporto eseguiti da Betruger. Tuttavia, mentre cerca di spiegare la situazione al marine, un altro test di teletrasporto viene avviato e perde contenimento, permettendo che l'intera base di Marte venga travolta da un'onda d'urto di tipo innaturale.\nLa base entra nel caos. Il marine \u00e8 costretto a respingere gli attacchi del personale della base, ora zombificato e posseduto dall'ondata infernale, e dei demoni arrivati dall'inferno, per poi tornare a Mars City. Il sergente Kelly gli ordina di riunirsi con altri marines, noti come \"Squadra Bravo\", che stanno trasportando una scheda elettronica di trasmissione contenente una chiamata di emergenza da inviare dal principale centro di comunicazione per richiedere rinforzi. Mentre il marine avanza attraverso la base, viene a sapere che Swann e Campbell sono sopravvissuti, e si stanno dirigendo verso la struttura di comunicazione per impedire che vengano inviati messaggi nella speranza di contenere la situazione su Marte.\nLa squadra Bravo subisce un'imboscata dai demoni e viene massacrata, e sebbene il marine riesca a recuperare la scheda di trasmissione, non riesce ad impedire a Campbell di distruggere la maggior parte delle attrezzature della struttura di comunicazione. Kelly, tuttavia, manda il marine verso un sistema di backup, in cui viene data la scelta se obbedire agli ordini di Kelly ed inviare la chiamata di emergenza per i rinforzi o accettare l'alternativa di Swann di mantenere Marte isolato fino a quando non verr\u00e0 compresa la natura esatta dell'invasione, in modo da non mettere in pericolo la Terra. Sulla strada per i Laboratori Delta, il marine viene contattato da Betruger: lo scienziato \u00e8 in collaborazione con l'inferno. Se il marine non ha inviato la richiesta di soccorso verso la Terra, Betruger rimedier\u00e0, sperando di usare le navi cariche di rinforzi per trasportare i demoni sul pianeta natale della razza umana.\nAll'arrivo nei Laboratori Delta, il marine apprende dettagli sugli esperimenti di teletrasporto, le spedizioni verso l'inferno per recuperare campioni e la crescente ossessione di Betruger per i test, nonch\u00e9 di uno scavo archeologico sotto la superficie di Marte.\nLo scavo ha riportato alla luce le rovine di un'antica civilt\u00e0 extraterrestre scoperta su Marte e di una reliquia conosciuta come \"Cubo delle Anime\". Secondo uno scienziato sopravvissuto che il marine trova nei laboratori, il Cubo \u00e8 un'arma creata dall'antica civilt\u00e0 per difendersi dalle forze infernali. Lo scienziato rivela anche che l'invasione \u00e8 iniziata quando Betruger ha portato il Cubo nel portale all'inizio del gioco, depositandolo all'inferno. Il marine insegue Betruger attraverso i laboratori, ma viene trascinato nel portale di teletrasporto principale dopo essere stato attirato in una trappola.\nIl portale teletrasporta il marine direttamente all'inferno, dove deve procedere nel farsi strada affrontando un gran numero di demoni fino al Cubo, sconfiggendo il suo guardiano demoniaco, per poi tornare ai Laboratori Delta.\nBetruger spiega al marine che sebbene il principale teletrasporto della UAC sia stato distrutto, gli inferi stanno aprendo una bocca dell'inferno su Marte, in grado di teletrasportare milioni di demoni. Swann informa il marine che il sergente Kelly ha lavorato con l'inferno forse per tutto il tempo, ed \u00e8 stato a sua volta posseduto dal maligno. Racconta al marine che Campbell ha inseguito Kelly e, ormai morente, d\u00e0 al marine il suo PDA contenente informazioni sulla posizione dell'inferno sotto la superficie di Marte.\nKelly inizia quindi a schernire il marine con una voce demoniaca. Alla fine il marine affronta Kelly, trasformato in un uomo cibernetico innestato su un mezzo corazzato. Il marine uccide lo uccide e procede pi\u00f9 in profondit\u00e0 sotto la superficie marziana fino al \"Sito 3\", il luogo di scavo archeologico in cui \u00e8 stato rinvenuto il Cubo. Nel sito di scavo primario, il marine scopre la bocca dell'inferno, difesa dal pi\u00f9 potente guerriero degli inferi: il Ciberdemone. Usando il Cubo, il marine sconfigge il Ciberdemone in combattimento e il Cubo sigilla quindi l'inferno.\nLa scena finale mostra i rinforzi arrivati dalla Terra che scoprono il caos e la carneficina accaduti nella base. Trovano Swann morto e il marine ancora vivo, unico sopravvissuto. Tuttavia, non sono in grado di localizzare Betruger: egli si trova infatti all'inferno, ormai reincarnato in un demone simile ad una enorme viverna.\nModalit\u00e0 di gioco.\nIn \"Doom 3\" il giocatore impersona e vede attraverso gli occhi di un comune marine spaziale senza nome. Nei panni di quest'ultimo \u00e8 possibile muoversi in tutte le direzioni, correre, scattare ed inginocchiarsi. Come nei precedenti giochi di \"Doom\", l'obiettivo principale \u00e8 muoversi con successo attraverso i livelli, sconfiggendo una variet\u00e0 di nemici intenzionati a uccidere il personaggio giocante. Trattandosi di uno sparatutto in prima persona l'utilizzo di armi da fuoco \u00e8 richiesto e necessario allo scopo di combattere ed abbattere i nemici nelle svariate ambientazioni del gioco.\nLe armi spaziano da pi\u00f9 leggere, come la pistola o la pistola mitragliatrice, a pi\u00f9 pesanti come il fucile al plasma o il lanciarazzi. Il marine ha a disposizione una corazza, calcolata in punti da 0 a 125, che pu\u00f2 proteggerlo dagli attacchi, ma che con l'uso va via via deteriorandosi e necessita di essere continuamente ripristinata trovando pezzi in giro per le ambientazioni. Anche i punti ferita, calcolati da 0 a 100, possono andar perduti in combattimento, ed \u00e8 necessario raccogliere kit di pronto soccorso allo scopo di rigenerarli. L'HUD visualizza in basso a sinistra la quantit\u00e0 di corazza residua e i punti ferita rimanenti. Le munizioni rimaste per l'arma sono indicate sullo schermo integrato.\nGli \"zombi\" sono umani posseduti da forze demoniache, che attaccano il personaggio giocante usando le mani, armi bianche o una variet\u00e0 di armi da fuoco, mentre i demoni sono creature dell'inferno, la maggior parte dei quali attaccano usando artigli o sparando palle di fuoco al plasma. I cadaveri dei demoni si riducono in cenere dopo la morte, senza lasciare traccia del loro corpo, mentre quelli dei nemici originariamente umani possono essere ridotti a brandelli.\nI livelli del gioco sono di natura abbastanza lineare e incorporano diversi elementi tipicamente horror, il pi\u00f9 importante dei quali \u00e8 l'oscurit\u00e0. Questa scelta progettuale non ha solo lo scopo di incutere sentimenti di apprensione e paura nel giocatore, ma anche di creare un ambiente di gioco pi\u00f9 minaccioso in cui il giocatore ha meno possibilit\u00e0 di individuare i nemici. Questo aspetto \u00e8 ulteriormente rafforzato dal fatto che il giocatore deve scegliere tra tenere tra le mani un'arma e impugnare una torcia, vedendosi quindi costretto a scegliere tra la possibilit\u00e0 di vedere i meandri pi\u00f9 bui o avere un'arma carica e pronta a far fuoco. I livelli sono regolarmente disseminati di cadaveri mutilati, parti del corpo amputate e sangue, a volte usati insieme all'illuminazione del gioco per disorientare il giocatore e porlo sotto stress.\nAnche le frequenti trasmissioni radio attraverso l'intercom portatile del giocatore giocano un ruolo importante nel creare atmosfera, trasmettendo determinati suoni e messaggi da personaggi non giocanti che hanno lo scopo di turbare il giocatore. Questo scopo \u00e8 raggiunto anche tramite l'utilizzo di suoni ambientali che comprendono tubi con perdite sibilanti, passi nascosti nel buio e rumori di macchinari fino a effetti quali voci inquietanti e in lingua demoniaca incomprensibile.\nL'approccio pi\u00f9 pacato e incentrato sulla trama di \" Doom 3\" si riflette nella possibilit\u00e0 del giocatore di incontrare spesso personaggi non giocanti amichevoli, che forniscono informazioni su eventi chiave, obiettivi e oggetti di inventario. All'inizio del gioco, al giocatore viene fornito un computer palmare personale \u2013 detto \"PDA\" (\"personal data assistant\") \u2013 che garantisce livelli di nulla osta sicurezza in modo da consentire al giocatore di accedere a determinate aree che sono altrimenti bloccate e vietate. Il PDA pu\u00f2 essere utilizzato per leggere e-mail e riprodurre file audio e video acquisiti durante il gioco e che possono fornire informazioni utili come codici di archiviazione o chiavi a firma digitale, nonch\u00e9 dettagli significativi della trama. \nOgni volta che il giocatore raccoglie uno degli altri PDA di altri personaggi trovati durante il gioco, i suoi contenuti vengono automaticamente scaricati sul proprio dispositivo, che viene aggiornato coi nuovi contenuti.\nMultigiocatore.\nIl multigiocatore di \"Doom 3\" permette a un massimo di 4 persone di giocare a diverse modalit\u00e0:\nSviluppo.\nNel giugno 2000, John Carmack, capo programmatore e progettista del motore grafico \"id Tech\", di id Software, aveva pubblicato un piano aziendale che anticipava lo sviluppo di un remake di \"Doom\" utilizzando tecnologia di nuova generazione. Tra le prime informazioni emerse nei mesi successivi si era venuto a sapere della volont\u00e0 di focalizzarsi sulla modalit\u00e0 giocatore singolo, di conversioni pianificate per Xbox, Classic Mac OS e Linux, di una finestra di lancio provvisoria prevista per il 2002 e della scrittura del codice sorgente interamente effettuata in C++.\nQuesta pianificazione aveva fatto emergere delle discrepanze e controversie all'interno di id Software. Kevin Cloud e Adrian Carmack, due soci di id Software, erano fortemente contrari a rielaborare \"Doom\", vedendo in questo progetto un rimuginare sulle stesse formule e propriet\u00e0 intellettuali troppo spesso. Tuttavia, dopo l'accoglienza positiva di \"Return to Castle Wolfenstein\" e gli ultimi miglioramenti nella tecnologia di rendering dell'id Tech, la maggior parte dei dipendenti aveva convenuto che un remake era l'idea giusta e ai due soci era stato presentato un ultimatum: consentire il remake di \"Doom\" o essere licenziati. Dopo una discussione ragionevolmente amichevole (sebbene il concept artist Paul Steed, uno degli istigatori della diatriba, era stato licenziato), si era raggiunto l'accordo che sanciva l'inizio dei lavori su \"Doom 3\". Lo sviluppo sul gioco non \u00e8 partito prima della fine del 2000, subito dopo aver terminato \"\". Nel 2001, il gioco \u00e8 stato mostrato per la prima volta al pubblico alla Macworld Conference &amp; Expo al Makuhari Messe e in seguito all'E3 2002 al Los Angeles Convention Center, con una alfa demo di quindici minuti. Ha vinto cinque premi all'E3 quell'anno.\nAll'inizio dello sviluppo di \"Doom 3\", Trent Reznor, frontman della band Nine Inch Nails e gi\u00e0 autore della colonna sonora di \"Quake\", era stato scelto per occuparsi dell'audio di \"Doom 3\". Tuttavia, a causa di \u00abuna cattiva gestione di tempo e denaro\u00bb, nessuna delle produzioni di Reznor \u00e8 stata inclusa nel gioco. Alla fine, l'ex batterista dei Nine Inch Nails, Chris Vrenna e Clint Walsh, membro della band Tweaker, hanno prodotto e composto la colonna sonora del gioco.\n\"Doom 3\" \u00e8 stato concepito per essere pi\u00f9 focalizzato sulla trama rispetto ai precedenti titoli di \"id\", a dimostrazione di questo lo sforzo consapevole degli sviluppatori di avere una recitazione vocale pi\u00f9 convincente e professionale. Alla fine del 2002, due dipendenti di ATI Technologies aveva fatto trapelare una versione alfa di \"Doom 3\" su Internet. Un anno dopo, un nuovo trailer \u00e8 stato mostrato all'E3 2003 e in seguito il sito web di id Software era stato aggiornato per rivelare \"Doom 3\" come progetto ormai in dirittura d'arrivo, sebbene era stato dichiarato che il gioco non sarebbe stato pronto per le festivit\u00e0 natalizie del 2003. \n\"Doom 3\" \u00e8 entrato in \"fase gold\" il 14 luglio 2004, sancendo cos\u00ec la fine dei lavori; secondo John Carmack, lo sviluppo ha richiesto pi\u00f9 tempo del previsto. Lo sviluppatore Splash Damage ha collaborato alla progettazione del multigiocatore. Circa beta tester hanno fornito feedback sul multigiocatore durante le prove al QuakeCon 2003.\nUna demo scaricabile del gioco, dal peso di quasi , \u00e8 stata messa a disposizione a partire dal 20 settembre dello stesso anno.\nTecnologia.\nSecondo John Carmack, capo programmatore e progettista del motore grafico di id Software, la tecnologia di \"Doom 3\" \u00e8 stata supportata da tre funzionalit\u00e0 principali: illuminazione e ombreggiatura unificate, animazioni complesse e script che mostrano in tempo reale l'illuminazione \"per pixel\" dinamica e ombreggiatura degli stencil e una interfaccia grafica \"in-game\" che aggiunge ulteriore interattivit\u00e0 al gioco. L'evoluzione chiave del motore grafico id Tech 4 sviluppato per \"Doom 3\" \u00e8 stata proprio l'illuminazione e l'ombreggiatura unificate. Invece di calcolare o eseguire il rendering delle luci dello scenario, durante la creazione della mappa, e il salvataggio di tali informazioni nei dati di quest'ultima, la maggior parte delle sorgenti luminose viene calcolata in tempo reale. Ci\u00f2 ha consentito alle luci di proiettare ombre anche su oggetti non statici come i demoni e i macchinari, cosa impossibile per le mappe dotate di luci statiche non direzionali. Altre caratteristiche importanti del motore grafico \u00e8 stata il normal mapping e specular highlighting delle textures, la gestione realistica della fisica degli oggetti e l'audio multicanale. \"Doom 3\" su Xbox \u00e8 stato progettato per supportare anche la risoluzione widescreen 480p e l'audio surround Dolby Digital.\nPer aumentare l'interattivit\u00e0 con il mondo di gioco, id Software ha progettato centinaia di computer \"in-game\" con schermi interattivi ad alta risoluzione: invece di utilizzare un semplice \"tasto usa\" per far funzionare questi computer, il mirino agisce come un cursore del mouse sugli schermi consentendo al giocatore di utilizzare i computer nel mondo di gioco in modo realistico. Ci\u00f2 consente al terminale del computer \"in-game\" di svolgere pi\u00f9 di una funzione, dall'inserimento dei codici di sicurezza, all'attivazione di macchinari, fino all'accensione delle luci o lo sblocco di armadietti contenenti rifornimenti. Il progettista Patrick Duffy, ha dovuto scrivere oltre righe di codice e immagini sono state utilizzate per creare tutte le interfacce di gioco, le schermate dei computer e gli altri monitor in \"Doom 3\".\nAccoglienza.\n\"Doom 3\" ha ricevuto un'accoglienza favorevole dalla critica, con la versione PC del gioco che ha ottenuto un punteggio dell'87/100 su Metacritic e un punteggio dell'86,63% su GameRankings.\nIn generale, molto elogio \u00e8 stato rivolto alla qualit\u00e0 grafica e alla presentazione del gioco. GameSpot ha descritto il gioco come \u00abconvincente e realistico, densamente ricco di atmosfera\u00bb, mentre \"PC Gamer UK\" ha descritto la grafica, la modellazione e l'animazione dei personaggi come semplicemente \u00abimpeccabili\u00bb, segnando il ritorno della serie Doom in prima linea nell'industria dei computer e dei videogiochi, anche undici anni la pubblicazione del \"Doom\" originale. IGN not\u00f2 di come la presentazione del gioco rappresentava gran parte del suo impatto, affermando: \u00abSenza la sua atmosfera, \"Doom 3\" \u00e8 sostanzialmente un semplice sparatutto che si ricollega ai suoi simili degli anni 1990\u00bb. \u00c8 stato apprezzato anche il fatto che id Software rese il gioco sorprendentemente bello da vedere anche con le impostazioni grafiche pi\u00f9 basse.\nNumerosi recensori hanno anche prestato attenzione alle premesse di trama e ambientazione. GameSpot ha percepito \u00abl'impressione che \"Doom 3\" abbia luogo in un mondo credibile e ben realizzato\u00bb mentre IGN ha osservato di come \u00abla base marziana dell'UAC restituisce una sensazione di luogo vissuto e consumato, che la rende attuale e realistica\u00bb. Eurogamer ha sottolineato che la sequenza d'apertura del gioco \u00absembra un tributo alle brillanti idee\u00bb esibite nel classico degli sparatutto in prima persona \"Half-Life\" di Valve Software.\nMolti recensori hanno notato di come \"Doom 3\" fa fatica a rispecchiarsi nel ritmo \"corri e spara\" che ha segnato il successo dei suoi predecessori e il gioco \u00e8 stato sia elogiato che criticato per questa caratteristica. Diverse recensioni hanno criticato la ripetitivit\u00e0 percepita nel gioco dopo le prime ore. L'intelligenza artificiale del gioco non \u00e8 stata ritenuta all'altezza di una vera sfida: \u00abI nemici seguono prevedibilmente lo stesso tipo di schemi di comportamento\u00bb, ha affermato GameSpot. mentre GameSpy ha dichiarato che il modo in cui i nemici venivano generati sullo scenario per attaccare il giocatore era \u00abingannevole\u00bb: presto i giocatori si sarebbero resi conto che raccogliere un'armatura a terra, lontana o isolata, avrebbe causato la comparsa di una variet\u00e0 di nemici da scompartimenti nei muri nascosti nell'oscurit\u00e0. Il metodo di raccontare la trama \u00e8 stato definito da alcuni come \u00abinefficace\u00bb, complice anche la mancanza di un'identit\u00e0 ben definita per il personaggio giocante. Infine, il multigiocatore \u00e8 stato visto come carente di innovazione, limitato nel numero di giocatori e modalit\u00e0 di gioco, in particolare in contrasto con l'influente \"Quake III Arena\" di id Software, pubblicato nel 1999.\nAnche tra la stampa italiana di settore, \"Doom 3\" \u00e8 stato accolto in modo molto positivo. Il comparto tecnico, grafico e sonoro del gioco \u00e8 stato lodato da Multiplayer.it, SpazioGames.it ed Everyeye.it. Multiplayer.it ha ritenuto antiquata la modalit\u00e0 di gioco, sebbene abbia elogiato la capacit\u00e0 di poter spaventare il giocatore e la completa localizzazione in italiano; SpazioGames.it ha definito il gioco \u00abun capolavoro cristallino\u00bb, elogiandone anche l'atmosfera, il ritmo ben calibrato tra azione e tensione, e la progettazione di armi e nemici; unica pecca le ripetitive ambientazioni e luoghi di gioco. Everyeye.it ha definito il gioco \u00abmolto bello\u00bb, con \u00abore di divertimento e pura adrenalina, facendo veramente venire le palpitazioni\u00bb. Anche la recensione pubblicata sulla rivista \"The Games Machine\" ha elogiato grafica e sonoro, ma ne ha criticato la ripetivit\u00e0 delle situazioni, le poche aree esterne e il design in generale.\nLa versione Xbox di \"Doom 3\" ha ricevuto un'accoglienza analoga a quella PC, con un punteggio di 88/100 su Metacritic e 87,63% su GameRankings. Il gioco \u00e8 stato elogiato per l'impostazione di controlli fluidi e intuitivi su gamepad, nonch\u00e9 per l'inclusione di una modalit\u00e0 cooperativa per due giocatori esclusiva per Xbox, che IGN ha definito \u00abvalere da sola il prezzo del biglietto\u00bb. Tuttavia, alcune critiche sono state dirette verso i rallentamenti di gioco nella frequenza dei fotogrammi, causati dall'id Tech 4, nonostante quest'ultimo sia stato convertito per Xbox, rimanendo comunque piuttosto esigente nei confronti dell'hardware della console. \"Xbox Magazine Ufficiale UK\" ha affibbiato al gioco un \"Editor's Choice\", elogiandolo per l'atmosfera horror, il comparto artistico e tecnologico e definendolo \u00abun genuino capolavoro horror per Xbox\u00bb, sebbene abbia criticato il multigiocatore limitato a quattro persone.\nAnche in questo caso la stampa italiana ha elogiato la conversione per Xbox. Il parere comune \u00e8 che inevitabilmente, a parit\u00e0 di confronto tecnico con il PC, questa versione del gioco sia in evidente svantaggio. Tuttavia sia Multiplayer.it che SpazioGames.it, ne hanno elogiato il comparto tecnico comunque d'alto livello considerando l'hardware della console Microsoft, cos\u00ec come la modalit\u00e0 cooperativa e l'atmosfera di gioco; per entrambi il gioco soffre invece di eccessiva linearit\u00e0. Everyeye.it ha affermato: \u00ab\u00c8 d\u2019obbligo fare i complimenti a Vicarious Visions per un fantastico lavoro di conversione. [...] Ha saputo portare uno dei pi\u00f9 esosi titoli per personal computer, su una piattaforma dalla potenza limitata come Xbox\u00bb.\nPremi.\nAi Golden Joystick Awards del 2004, \"Doom 3\" ha vinto i premi \"PC Game of the Year\" (Gioco dell'anno PC) e \"Ultimate Game of the Year\" (Gioco dell'anno definitivo). Il gioco ha vinto invece il premio \"Best Graphics\" (Miglior grafica) ai premi del 2004 secondo GameSpot.\nComputer Games Magazine aveva nominato \"Doom 3\" per il premio \"Best Technology\" (Miglior tecnologia), che per\u00f2 \u00e8 stato vinto da \"Half-Life 2\".\nVendite.\n\"Doom 3\" \u00e8 stato un successo commerciale per id Software, con oltre copie vendute solo durante la prima settimana. Negli Stati Uniti, la versione per computer ha venduto copie, fruttando guadagni per 32,4 milioni di dollari entro agosto 2006, divenendo il 16\u00b0 gioco per computer pi\u00f9 venduto nel paese tra gennaio 2000 e agosto 2006. La versione per computer ha anche ricevuto una certificazione di vendita \"Gold\" dalla Entertainment and Leisure Software Publishers Association (ELSPA), indicando vendite per almeno copie nel Regno Unito. Anche la versione del gioco per Xbox \u00e8 stata un successo con oltre un milione di copie vendute, come rivelato nel rendiconto finanziario annuale di Activision.\nAll'inizio del 2007, oltre 3,5 milioni di copie di \"Doom 3\" erano state vendute in tutto il mondo, rendendolo il progetto di maggior successo di id Software per almeno un decennio.\nEredit\u00e0.\nAll'inizio del 2008 \u00e8 stata pubblicata una nuova serie di romanzi di Doom scritta da Matthew J. Costello, un autore che aveva lavorato alla storia e alla sceneggiatura per \"Doom 3\" e \"Resurrection of Evil\"; i precedenti romanzi di Doom avevano ampliato la trama dei primi due capitoli originali. La serie di libri mira a romanzare la storia di \"Doom 3\", con il primo libro, \"Worlds on Fire\", pubblicato il 26 febbraio 2008 e il secondo libro, \"Maelstrom\", pubblicato nel marzo 2009.\nIl motore grafico di \"Doom 3\", l'id Tech 4, \u00e8 stato concesso in licenza d'uso ad altri sviluppatori. Tra i giochi pi\u00f9 noti, sviluppati con questo motore, vi sono \"Prey\" di Human Head Studios, \"Quake 4\" e \"Wolfenstein\" di Raven Software, \"\" e \"Brink\" di Splash Damage; sebbene il motore non abbia comunque raggiunto la diffusione capillare dell'Unreal Engine di Epic Games. Il 22 novembre 2011, il codice sorgente del motore \u00e8 stato pubblicato sotto licenza GPL, ma il contenuto grafico del gioco \u00e8 rimasto sotto l'EULA. Una successiva pubblicazione del codice sorgente includeva anche le modifiche apportate alla \"BFG Edition\", cos\u00ec da consentire la conversione della riedizione su altre piattaforme precedentemente non supportate come Linux e macOS.\nGioco da tavolo.\nNel 2004 viene pubblicato da Fantasy Flight Games un gioco da tavolo, ', basato sulla \"serie di Doom\" e con estetica dei componenti e del manuale direttamente tratta da \"Doom 3\". Nel 2005 viene pubblicata un'espansione per il gioco, \"Doom: The Boardgame Expansion Set\", che si ispira direttamente all'espansione ' di \"Doom 3\".\nAdattamento cinematografico.\nUn film, \"Doom\", vagamente basato sul franchise, \u00e8 stato pubblicato nelle sale cinematografiche a partire dal 21 ottobre 2005. \u00c8 stato diretto da Andrzej Bartkowiak, con Karl Urban, Rosamund Pike e Dwayne Johnson. Il film non ha ottenuto buoni riscontri dalla critica e i suoi incassi al botteghino per il weekend di apertura hanno totalizzato oltre 15,3 milioni di dollari, per poi scendere a 4,2 milioni di dollari nel suo secondo fine settimana.\nBFG Edition.\nUna riedizione di \"Doom 3\", chiamata \"\", \u00e8 stata pubblicata da Bethesda Softworks il 15 ottobre 2012 in Australia, il 16 ottobre 2012 in America del Nord e il 19 ottobre 2012 in Europa. L'edizione \"BFG\" presentava una grafica e sonoro migliorati, un sistema di salvataggio a checkpoint, supporto per realt\u00e0 virtuale con head-mounted display e la possibilit\u00e0 di utilizzare la torcia mentre si impugna un'arma, essendo \"montata sulla spalla\".\nInclusa nel pacchetto vi \u00e8 anche l'espansione \"Resurrection of Evil\", ed una nuova espansione, inedita, per giocatore singolo chiamata \"The Lost Mission\", insieme agli originali \"Doom\" (edizione \"The Ultimate Doom\" con il quarto episodio, \"Thy Flesh Consumed\") e \"Doom II\" (con l'espansione \"No Rest for the Living\", precedentemente disponibile su Xbox 360). Le versioni di \"Doom\" e \"Doom II\" pubblicate con la \"BFG Edition\" hanno subito un certo grado di censura.\nUna nuova versione della \"BFG Edition\", modificata e senza multigiocatore, \u00e8 stata pubblicata esclusivamente tramite scaricamento digitale per Nintendo Switch, PlayStation 4 e Xbox One a luglio 2019.\nReboot del 2016.\nid Software ha sviluppato un altro remake, questa volta seguendo le radici originali della serie con azione frenetica in primo piano e trama volutamente attenuata. Lo sviluppo \u00e8 stato annunciato nel 2008, il gioco avrebbe dovuto inizialmente utilizzare il motore id Tech 5 e chiamarsi \"Doom 4\". Intitolato semplicemente \"Doom\" e basato sull'id Tech 6, il gioco \u00e8 stato pubblicato nel 2016 da Bethesda Softworks per Microsoft Windows, Xbox One e PlayStation 4. Una versione per Nintendo Switch \u00e8 stata pubblicata nel 2017.\nEspansioni.\nDoom 3: Resurrection of Evil.\nIl 3 aprile 2005, otto mesi dopo la pubblicazione di \"Doom 3\", id Software ha pubblicato la prima espansione dedicata al gioco, su Microsoft Windows. L'espansione, intitolata \"Resurrection of Evil\", \u00e8 stata sviluppata da Nerve Software, una software house che aveva collaborato con id Software su diversi altri progetti, tra cui \"Return to Castle Wolfenstein\", oltre che alla conversione per Xbox di \"Doom 3\". \nAncora una volta pubblicata da Activision, una conversione dell'espansione per Linux \u00e8 stata pubblicata il 24 maggio 2005 e successivamente su Xbox, il 5 ottobre 2005. L'espansione comprendeva una nuova campagna da dodici livelli per il giocatore singolo, ambientata due anni dopo la trama del gioco principale, oltre a tre nuove armi tra cui il \"Grabber\", quest'ultima orientata alla manipolazione della fisica di gioco. Sono stati introdotti anche diversi nuovi demoni da combattere. Il numero di partecipanti per il multigiocatore \u00e8 stato raddoppiato fino a otto e sono state aggiunte nuove modalit\u00e0 di gioco come rubabandiera. \nL'accoglienza per \"Resurrection of Evil\" non \u00e8 stata positiva come per \"Doom 3\", ma il gioco ha comunque ricevuto recensioni generalmente favorevoli dalla stampa di settore."}
{"id": "136497", "revid": "1543377", "url": "https://it.wikipedia.org/wiki?curid=136497", "title": "Fugger", "text": "I Fugger furono la pi\u00f9 importante famiglia tedesca di imprenditori tra il Tardo Medioevo e l'inizio dell'Et\u00e0 Moderna. Grazie alla produzione tessile e al commercio, agli affari finanziari e all'impresa mineraria e siderurgica, i Fugger accumularono un patrimonio leggendario in gran parte d'Europa.\nIl membro della famiglia pi\u00f9 conosciuto fu Jacob Fugger, detto \u201cIl Ricco\u201d. Nel 1500 egli divenne banchiere dei papi e tra il 1505 e il 1506 finanzi\u00f2 l'istituzione della Guardia svizzera pontificia. Fece costruire in Germania la prima opera architettonica secondo lo stile rinascimentale italiano, la Cappella Fugger di Augusta. Nel 1519 finanzi\u00f2 in modo determinante l'elezione di Carlo V a Imperatore del Sacro Romano Impero. Nel 1521 fond\u00f2 la Fuggerei di Augusta, il complesso di case popolari pi\u00f9 antico del mondo, dove tuttora vivono 150 persone in cambio di un affitto annuo di 88 centesimi di euro e di tre preghiere al giorno per il fondatore e per la sua famiglia.\nStoria familiare.\nIl primo riferimento alla famiglia Fugger nella citt\u00e0 libera di Augusta (Baviera) \u00e8 relativo all'arrivo del tessitore Hans Fugger, annotato nel registro delle tasse del 1367. Hans Fugger (? \u2013 1408/09) spos\u00f2 Klara Widolf, la figlia di un capo-corporazione, ottenendo cos\u00ec la cittadinanza di Augusta. Dopo la morte di Klara, spos\u00f2 Elizabeth Gfattermann, anche lei figlia di un capo-corporazione. Presto anch'egli divenne un capo-corporazione. Nel 1396 figurava tra i primi posti nella lista dei contribuenti.\nIl figlio maggiore di Hans Fugger, Andreas Fugger (1394-1457), divenne un ricco mercante tessile. Suo figlio Lucas (1439 circa -1494) ottenne uno stemma dall'imperatore Federico III, un cervo dorato su sfondo blu, e fond\u00f2 la dinastia dei \u201cFugger del cervo\u201d. Per la mancata restituzione di un grosso prestito da parte degli Asburgo, Lucas Fugger and\u00f2 in bancarotta.\nIl figlio minore di Hans Fugger, Jacob il Vecchio (1398-1469) fond\u00f2 il secondo ramo della famiglia, i \"Fugger del giglio\": sul loro stemma era infatti rappresentato un fiore di giglio su sfondo blu e oro. Questa linea dinastica diede vita all'azienda di maggior successo dell'inizio dell'Et\u00e0 Moderna. La \"banca\" dei Fugger fece credito non solo a papi, re e imperatori, ma anche ai Medici di Firenze.\nJacob il Vecchio era gi\u00e0 nel 1461 il dodicesimo uomo pi\u00f9 ricco di Augusta. Mor\u00ec nel 1469. Il figlio maggiore, Ulrich (1441-1510), alla morte del padre, si fece carico degli affari di famiglia insieme alla madre, rimasta vedova. Nel 1473 forn\u00ec dei nuovi abiti a Federico III e a suo figlio Massimiliano per il loro viaggio a Treviri dove avrebbero incontrato Carlo il Temerario di Borgogna, in occasione del fidanzamento del giovane principe con la figlia di Carlo, Maria. Questo episodio diede il via a una proficua relazione tra la famiglia Fugger e gli Asburgo.\nIl fratello minore di Ulrich, Jakob Fugger (illustrazione a destra) nacque ad Augusta nel 1459. Dopo la sua formazione a Venezia (1473-1478 circa) divenne l'imprenditore di maggior successo in tutta Europa. Jakob riusc\u00ec subito a dimostrare le sue capacit\u00e0 quando nel 1487, in cambio di un ingente prestito all'arciduca Sigismondo d'Asburgo, riusc\u00ec ad ottenere la concessione delle miniere d'argento del Tirolo. La sua impresa cominci\u00f2 da questo momento ad orientarsi verso i settori che promettevano maggiori guadagni: l'estrazione e la vendita di metalli in Europa centrale, il commercio delle spezie e i prestiti ai sovrani europei. Il suo impero commerciale, bancario e minerario-siderurgico si estese dall'Ungheria alla Spagna, da Anversa nei Paesi Bassi fino a Roma. \nDal 1509 al 1517 fece costruire la Cappella Fugger, progettata da Albrecht D\u00fcrer, nella Chiesa di Sant'Anna ad Augusta, secondo lo stile rinascimentale italiano. Anche la prima opera tedesca non religiosa, il Cortile delle Dame nelle case Fugger di Augusta, venne commissionata da Jacob Fugger nel 1515. Quando nel 1519 finanzi\u00f2 con 500.000 fiorini l'elezione a imperatore tedesco del re spagnolo Carlo V, raggiunse l'apice del potere e del prestigio.\nNel 1498, all'et\u00e0 di 39 anni, Jacob Fugger spos\u00f2 la diciottenne Sibylla Artzt, ma i due non ebbero figli succedendogli il nipote. Jacob venne elevato al rango di nobile dall'imperatore Massimiliano I nel maggio 1511. Nel 1514 ottenne (giuridicamente) il titolo di conte. \nA Jacob il Ricco, scomparso il 30 dicembre 1525, successe suo nipote Anton Fugger. Anton nacque nel 1493 e si trattenne a lungo a Roma. Nel 1530 divenne conte del Sacro Romano Impero Germanico. Anton Fugger \u00e8 raffigurato nella Cappella di San Marco, costruita nel 1511 e fondata da lui stesso, all'interno della Chiesa di Santa Maria dell'Anima a Roma. Nel 1551 fece costruire nella Bassa Algovia il Castello Babenhausen con la Sala di Cedro, una delle stanze rinascimentali pi\u00f9 importanti della Germania. Quando nel 1560 mor\u00ec, il fiorentino Guicciardini lo defin\u00ec il principe dei commercianti. Egli fu il principale creditore della famiglia Medici di Firenze. Il riformatore Filippo Melantone, uno dei collaboratori di Martin Lutero defin\u00ec i Fugger \"i Medici tedeschi\".\nNelle generazioni successive i Fugger si trasformarono da una famiglia di commercianti a una dinastia nobiliare molto ramificata, imparentata con numerosissime casate della vecchia nobilt\u00e0 tedesca, austriaca e italiana. Hans Fugger fece costruire il Castello Kirchheim nella Bassa Algovia e ancora oggi in Baviera, in Baden-W\u00fcrttemberg, in Alsazia, in Slovacchia e in Austria esistono numerosi castelli, palazzi e case commerciali dei Fugger. Il Palazzo Fugger Galasso a Trento (detto \"palazzo del diavolo\"), Villa Margone a Trento o le case Fugger a Vipiteno e Bolzano costituiscono ad esempio delle tracce della famiglia Fugger in Italia. L'azienda Fugger si estinse ufficialmente nel 1657 senza che fosse mai andata in bancarotta. Molti membri della famiglia rivestirono in seguito cariche pubbliche o ecclesiastiche. Un Fugger divenne principe vescovo a Costanza, altri due a Ratisbona. Nel 1913 il re bavarese Ludovico III confer\u00ec alla dinastia dei Fugger von Gl\u00f6tt il titolo di principi. Oggi esistono ancora tre linee dinastiche: i Fugger von Kirchberg e Wei\u00dfenhorn, i Fugger von Gl\u00f6tt e i Fugger-Babenhausen.\nAntiche linee sovrane furono:\nI collaterali conti di Oberndorf e di Welden si estinguono nelle linee dirette rispettivamente nel 1676 con Georg (1597-34) e il figlio Nikolaus (-1676) della linea di Nordendorf, con Anton (1597-16) e il figlio Maximilian (-1669), e Albrecht (1597-14) col figlio Franz (1614-39). \ni conti zu Gloett 1598, dal barone Octavian Secundus zu Kirchberg (1569-1600) e dal figlio, il conte Christoph (1598-36), si genera la nuova linea comitale dei conti signori di Gloett, con Franz Ernst (1636-11) che appunto assume la nuova denominazione nel 1681, il figlio Anton Ernst (1711-45) e il suo erede Sebastian (1745-63) signore di Oberndorf e Hilgartsberg e il figlio Joseph Eligius (1763-26). Questa linea \u00e8 a sua volta ripartita in:\ni conti auf Kirchheim: col primogenito Bonaventura (1644-93) e poi signori di Schmidegg e Aufhausen;\ni conti zu Nordendorf und Woerth: con Sebastian (1644-77), la cui linea diretta si estingue col figlio Eustach Maria (-1743); la cadetta che diviene sovrana con Carl (1732-84) si estingue nel 1848;\ni conti zu Mickhausen, Duttenstein und Schmindegg: discendono dal figlio minore Paul (1644-01) e si estinguono nel 1804;\nLe linee di Kirchberg, Norndorf e Babenhausen fanno parte del Collegio dei conti svevi con diritto di voto nel Banco dei Conti e Signori di quel circolo.\nI feudi dei Fugger sono costituiti da contee immediate dell'impero (\"Unmittelbarkeit\": Babenhausen, 1539-1803, Brandeburg, Dietenheim, Mickhausen, Nordendorf), da signorie appartenenti a circoli imperiali (\"Herrschaft\": Biberbach, Boos, Eppishausen, Gablingen, Gloett, acquistata nel 1693 dall'abbazia di Kempten, Hainhofen-Neusaess, Heimertingen, Kirchberg, Kirchheim, Leeder, Markt Wald detta \"Irmatshofen auf dem Wald\", Mattsies, Nonnehorn e Nassenburg presso Lindau fino al 1763, Oberhausen, Obendorf, Pfaffenhofen, pless, Rettenbach, Schwabmuenchen, Wasserburg fino al 1763, Weissenhorn in condominio con l'Austria regolamentato nel 1770, Welden, Wellenberg, Woerth sul Danubio) tutte distribuite tra la Svevia e la Baviera, e infine dalle terre di \"Hofmark\", cio\u00e8 terre che possono essere costituite da un piccolo villaggio fino a vari borghi, governate dai conti Fugger che rendono tributo di vassallaggio alla Baviera (fino al 1848) in denaro e uomini e in cui i conti amministrano giustizia ed esercitano attivit\u00e0 fiscali e servizi dai sudditi (Adelshofen, Schmiechen e Tuerkenfeld appartenente ai Fugger di Kirchberg senza sovranit\u00e0 territoriale), finch\u00e9 molte di queste terre sono riassorbite nel 1777 dall'elettore di Baviera.\nLeeder (13\u00a0km S Landsberg am Lech)\nMattsies, posta tra Tussenhausen e Mindelheim\nil centro amministrativo di Nordendorf (\"Obervogtamt\"), appartenente ai Nordendorf fino al 1806 quando si posero sotto la Baviera"}
{"id": "136504", "revid": "56686205", "url": "https://it.wikipedia.org/wiki?curid=136504", "title": "Conica", "text": ""}
{"id": "136507", "revid": "1494169", "url": "https://it.wikipedia.org/wiki?curid=136507", "title": "Coniche", "text": ""}
{"id": "136511", "revid": "466539", "url": "https://it.wikipedia.org/wiki?curid=136511", "title": "Aldermanno", "text": "Nei paesi anglosassoni l'aldermanno (inglese \"alderman\") \u00e8 un membro del consiglio municipale, con funzioni variabili. In passato il titolo \u00e8 stato utilizzato anche per designare giudici municipali. Il titolo deriva dall'anglo-sassone \"ealdorman\" che significa letteralmente \"uomo anziano\" e che veniva attribuito al nobile posto a capo dello \"shire\" (l'analogo dell'attuale contea).\nDescrizione.\nIn Gran Bretagna (esclusa la Scozia) dal 1835 al 1974 il consiglio di ciascun ente municipale (\"municipal borough\") era composto da consiglieri e aldermanni. Questi ultimi non erano eletti dal corpo elettorale ma dallo stesso consiglio, per sei anni; tendevano ad assumere una posizione di preminenza all'interno del consiglio perch\u00e9 erano solitamente i membri con maggiore anzianit\u00e0 di appartenenza. Oggi i consigli possono ancora nominare aldermanni onorari, spesso come riconoscimento per la lunga appartenenza; ci\u00f2 avviene pi\u00f9 frequentemente nell'Irlanda del Nord che non in Inghilterra o in Galles.\nNella \"City of London Corporation\", che amministra la \"City of London\", gli aldermanni esistono ancora. Sono eletti da ciascuno dei 25 \"ward\" in cui si divide il territorio cittadino e compongono la \"Court of Aldermen\"; sono inoltre di diritto \"justices of the peace\" (giudici di pace). Fino ad un recente passato la loro carica era vitalizia, mentre attualmente devono farsi rieleggere almeno ogni sei anni. Il sindaco della City (\"Lord Mayor of the City of London\") - da non confondersi con il sindaco di Londra (\"Mayor of London\") - \u00e8 eletto tra gli aldermanni che hanno ricoperto anche la carica di sceriffo.\nNella Repubblica d'Irlanda il titolo veniva attribuito al primo consigliere eletto in una circoscrizione elettorale (\"ward\") plurinominale. Nel 2001 il titolo \u00e8 stato abolito nell'ambito della modernizzazione del governo locale.\nIn alcune amministrazioni municipali degli Stati Uniti gli aldermanni sono membri di un organo, denominato \"board of aldermen\", che, secondo i casi, sostituisce quello che altrove prende il nome consiglio cittadino (\"city council\"), si affianca ad esso come organo esecutivo indipendente oppure costituisce una sorta di sua camera alta (a fianco del \"common council\", secondo uno schema diffusosi nel XIX secolo ma oggi quasi del tutto abbandonato); vi sono anche amministrazioni municipali (ad esempio, Chicago) con il solo \"city council\" i cui membri sono per\u00f2 denominati aldermanni. In passato in alcuni stati federati (ad esempio in Pennsylvania) gli aldermanni erano giudici municipali competenti per reati di minore gravit\u00e0.\nNei paesi di lingua portoghese la designazione tradizionale \u00e8 Vereador, membro di un organo collegiale che rappresenta un comune, con funzioni esecutive in Portogallo, legislativa e parlamentare in Brasile."}
{"id": "136518", "revid": "125844706", "url": "https://it.wikipedia.org/wiki?curid=136518", "title": "Portland (Oregon)", "text": "Portland \u00e8 la citt\u00e0 pi\u00f9 grande e popolosa dello Stato dell'Oregon ed \u00e8 il capoluogo della contea di Multnomah. \u00c8 un importante porto nella regione della Willamette Valley nel Pacifico nord-occidentale, alla confluenza dei fiumi Willamette e Columbia nel nord-ovest dell'Oregon. Nel 2019, Portland aveva una popolazione stimata di abitanti, rendendola la 26\u00aa citt\u00e0 pi\u00f9 popolata degli Stati Uniti, la sesta pi\u00f9 popolosa della West Coast e la seconda pi\u00f9 popolosa del Pacifico nord-occidentale dopo Seattle. Circa 2,4 milioni di persone vivono nell'area statistica metropolitana di Portland, rendendola la 25\u00aa pi\u00f9 popolosa degli Stati Uniti. La sua area statistica combinata \u00e8 al 19\u00ba posto con una popolazione di circa 3,2 milioni di abitanti. Circa il 60% della popolazione dell'Oregon risiede nell'area metropolitana di Portland.\nChiamata cos\u00ec come l'omonima citt\u00e0 nel Maine, l'insediamento inizi\u00f2 a svilupparsi negli anni 1830, verso la fine dell'Oregon Trail. Il suo accesso all'acqua forniva un comodo trasporto di merci e l'industria del legname era una delle forze maggiori nel periodo iniziale dell'economia della citt\u00e0. All'inizio del XX secolo, la citt\u00e0 aveva la reputazione di una delle citt\u00e0 portuali pi\u00f9 pericolose al mondo, un centro per il crimine organizzato e il racket. Dopo che l'economia della citt\u00e0 conobbe un boom industriale durante la seconda guerra mondiale, la sua reputazione inizi\u00f2 a migliorare. A partire dagli anni 1960, Portland divenne nota per i suoi crescenti valori politici progressisti, guadagnandosi la reputazione di bastione della controcultura.\nLa citt\u00e0 opera con un governo basato su commissioni guidato da un sindaco e quattro commissari, nonch\u00e9 Metro, l'unica organizzazione di pianificazione metropolitana eletta direttamente negli Stati Uniti. Il governo della citt\u00e0 \u00e8 noto per la sua pianificazione territoriale e gli investimenti nei trasporti pubblici. Portland \u00e8 spesso riconosciuta come una delle citt\u00e0 pi\u00f9 verdi del mondo in cui vivere e Portland \u00e8 stata la prima citt\u00e0 a emanare un piano globale per ridurre le emissioni di CO2. Il suo clima \u00e8 caratterizzato da estati calde e secche e inverni freschi e piovosi. Questo clima \u00e8 ideale per la coltivazione di rose e Portland \u00e8 stata soprannominata la \"citt\u00e0 delle rose\" per oltre un secolo.\nGeografia fisica.\nTerritorio.\nPortland \u00e8 situata nella parte settentrionale dell'Oregon, in quella che \u00e8 la regione pi\u00f9 popolata dello Stato, la Willamette Valley. Il fiume Willamette attraversa la citt\u00e0 dividendo Portland in una zona orientale e una occidentale, prima di congiungersi al Columbia, che separa lo stato di Washington dall'Oregon. La Burnside St, invece, attraversa la citt\u00e0 da est a ovest, formando quattro quadranti in cui \u00e8 suddivisa la citt\u00e0. Nella parte sud della citt\u00e0 si trova la zona di downtown, mentre Chinatown, Old Town (il centro storico), 23rd Ave e il Pearl District sorgono a Nordovest. \nPortland si trova su un'area vulcanica, conosciuta come la \"Boring Lava Field\", formata da 32 crateri; i pi\u00f9 conosciuti Monte Tabor, Monte Hood e Monte Sant'Elena, ancora attivo.\nClima.\nPortland gode di un clima mite, grazie alla relativa vicinanza all'oceano. Le estati sono soleggiate e piuttosto secche con temperature che oscillano dai ai , mentre gli inverni freschi e piovosi con temperature dai ai (gennaio ha medie massime e minime di 8 e ). Le precipitazioni raggiungono una media di all'anno con circa 250 giorni di pioggia ed oltre 280 giorni di totale copertura di nuvole.\nStoria.\nI primi insediamenti nell'area di Portland iniziarono nel 1829, quando i cacciatori di pellicce si trasferirono qui da Fort Vancouver. Il nome alla citt\u00e0 fu dato lanciando una monetina nel 1845 e scelto tra Boston, dalla quale proveniva Asa Lovejoy e Portland, citt\u00e0 di Francis W. Pettygrove, situata nel Maine. Vinse il secondo e la citt\u00e0 ebbe lo stesso nome della sua citt\u00e0 natale. Grazie alla sua favorevole posizione, divenne ben presto un importante nodo mercantile del Northwest e fu il maggior porto del Pacific Northwest per tutto il XIX secolo, fino a quando il suo posto venne rimpiazzato da Seattle. Nel XX secolo continu\u00f2 a svilupparsi costantemente, anche grazie allo sviluppo della cantieristica durante la seconda guerra mondiale, a fine conflitto nel 1946 qui nasce la societ\u00e0 Tektronix, una delle pi\u00f9 importanti aziende produttrici di apparecchiature elettroniche, orientando l'economia della citt\u00e0 tramite l'indotto, sull'alta tecnologia, anche se, quando questo settore \u00e8 stato in crisi, ha avuto un effetto negativo sulla citt\u00e0.\nSociet\u00e0.\nEvoluzione demografica.\nSecondo il censimento del 2010, c'erano persone.\nSecondo i dati del 2018, Portland ha abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 76,1% di bianchi, il 6,3% di afroamericani, l'1,0% di nativi americani, il 7,1% di asiatici, lo 0,5% di oceaniani, il 4,2% di altre etnie, e il 4,7% di due o pi\u00f9 etnie. Ispanici o latinos di qualsiasi etnia erano il 9,4% della popolazione.\nCultura.\nI maggiori luoghi d'interesse di Portland erano nella zona di downtown e nelle aree di Chinatown e Old Town, mentre i parchi principali e le vedute pi\u00f9 belle sono sulle West Hills. Una delle piazze pi\u00f9 conosciute \u00e8 Pioneer Courthouse Square, \u201cil salotto di Portland\u201d. Qui vengono organizzati concerti, manifestazioni e raduni, ma \u00e8 anche il luogo di incontro di giovani e impiegati degli uffici di downtown. Il Portland Building, costruito nel 1980, \u00e8 considerata la pi\u00f9 grande struttura postmoderna del mondo. Sopra l'entrata principale c'\u00e8 la grande statua di Portlandia, raffigurante la dea del commercio. \nLuogo pi\u00f9 significativo di Chinatown \u00e8 il Portland Classical Chinese Garden, il pi\u00f9 grande giardino urbano cinese fuori dalla Cina. Costruito in autentico stile Suzhou, con i suoi giardini, ponti, decorazioni \u00e8 una vera oasi di pace. Al suo interno ospita una sala da t\u00e8 nella Tower of Cosmic Reflections. Altro luogo da non perdere \u00e8 il Portland Saturday Market, il mercato artigianale all'aperto pi\u00f9 grande degli Stati Uniti, caratterizzato dalla presenza di artisti di strada oltre che di bancarelle, che offrono cibi pronti delle pi\u00f9 diverse culture. Dietro la zona di downtown si ergono le West Hills, una zona collinare vulcanica che divide il centro di Portland dalla periferia occidentale. All'interno del Washington Park c'\u00e8 il colorato e profumato International Rose Test Garden, che contiene oltre 500 variet\u00e0 di rose, piantate regolarmente dal 1971. \nPi\u00f9 in alto c'\u00e8 il Japanese Garden, un parco in stile zen, con ciliegi in fiore a primavera e giardini di muschio e pietra. \nI musei pi\u00f9 importanti da ricordare sono due: l'Oregon Museum of Science and Industry e il Portland Art Museum. L'OMSI \u00e8 un luogo dove la tecnologia e la scienza ti guidano in un mondo interattivo, interessante per bambini e adulti, mentre il secondo \u00e8 la pi\u00f9 grande collezione di arte nella citt\u00e0. Quest'ultimo ospita ogni anno esposizioni differenti, oltre alla sua permanente collezione di sculture in legno dei Nativi americani e alle opere di pittori europei del XIX secolo come Degas e Renoir. Inoltre c'\u00e8 anche la Powell's City of Books, considerata una delle pi\u00f9 grandi librerie del mondo.\nEventi.\nL'evento pi\u00f9 famoso della citt\u00e0 \u00e8 il \"Portland Rose Festival\", che dura da fine maggio a giugno inoltrato. Il festival, che ha una lunga tradizione, celebra Portland come \u201cla Citt\u00e0 delle Rose\u201d. Durante l'evento vengono organizzati concerti, spettacoli musicali e la \"Grand Floral Parade\", che attraversa tutta la citt\u00e0 con i suoi bellissimi carri fioriti. \nAltra manifestazione importante \u00e8 l\"Oregon Brewers Festival\", che ha luogo a luglio. Le 72 migliori birre artigianali del paese si incontrano e per l'occasione partecipano anche venditori, espositori di macchinari e ristoratori. \nLegato alla musica e sempre affollato il \"Waterfront Blues Festival\", il secondo festival blues pi\u00f9 importante degli Stati Uniti d'America. Tanti interpreti intervengono ogni anno per una buona musica sulle rive del Willamette River.\nInfrastrutture e trasporti.\nLa rete dei trasporti pubblici \u00e8 molto funzionale e offre ai cittadini diverse possibilit\u00e0 di scelta per muoversi in citt\u00e0. La rete metrotranviaria MAX collega downtown al Portland International Airport e insieme al servizio ferroviario suburbano WES Commuter Rail connette la citt\u00e0 con la periferia. Oltre che attraverso una rete tranviaria classica, numerosi autobus collegano Portland con le citt\u00e0 che sorgono lungo la I-5 e la I-84, tra cui San Francisco, Seattle fino a Vancouver, in Canada. \nAnche i treni, attraverso la Union Station, offrono servizi regolari con Seattle, Los Angeles e Chicago. \u00c8 possibile muoversi in taxi, chiamandoli per telefono (e non fermandoli per strada) o come fa la maggior parte degli abitanti di Portland, in bicicletta.\nTutti i mezzi di trasporto pubblici sono gratuiti all'interno di downtown, mentre all'esterno di questa zona \u00e8 necessario acquistare un biglietto direttamente sul mezzo."}
{"id": "136521", "revid": "373210", "url": "https://it.wikipedia.org/wiki?curid=136521", "title": "Laterizio (Roma antica)", "text": "Il termine laterizio indicava i mattoni impiegati nella tecnica edilizia romana per l'opera laterizia.\nFabbricazione del laterizio romano.\nIl laterizio romano era realizzato con argilla, decantata e depurata in acqua e sgrassata con l'aggiunta di sabbia, secondo un procedimento simile a quello utilizzato per la ceramica, in particolare per quella d'uso comune come ad esempio le anfore da trasporto.\nL'argilla cos\u00ec preparata veniva successivamente lavorata mediante stampi in legno, che davano la forma voluta. I laterizi erano quindi fatti seccare per qualche giorno, protetti dai raggi diretti del sole e, quindi, cotti in fornaci, la cui temperatura poteva raggiungere i 1000\u00ba.\nTipi di laterizio romano.\nVenivano prodotti vari tipi di materiale edilizio, in primo luogo laterizi di varie misure:\nInoltre, si producevano tegole (piatte con bordi laterali sporgenti) e coppi curvi, destinati in origine a coprire le giunzioni tra le tegole. In generale le tegole erano larghe 1 piede e mezzo (44\u00a0cm) e lunghe poco meno di due piedi (57\u00a0cm).gang.\nAltri materiali erano:\nIn particolare, intorno alla met\u00e0 del II secolo furono utilizzati mattoni di colori differenziati (nei vari toni del rosso e del giallo), alternati secondo un preciso disegno per realizzare paramenti dal grande valore decorativo.\nFigline e bolli laterizi.\nLa fabbricazione dei laterizi fu una vera e propria attivit\u00e0 industriale. Gli stabilimenti di produzione (\"figlinae\" o figline), collocati in genere in prossimit\u00e0 di depositi di argilla e lungo le vie fluviali che consentivano un facile trasporto dei materiali prodotti, erano, in genere, di importanti personaggi, spesso legati alla famiglia imperiale.\nConosciamo i dati sulle officine dall'uso di marcare, su alcuni dei laterizi prodotti, quando erano ancora umidi, un marchio, che poteva recare diverse indicazioni. La forma del marchio, il \"bollo laterizio\", si trasform\u00f2 nei diversi periodi: inizialmente rettangolari, con testo su una sola riga, divennero di forma semicircolare sotto l'imperatore Claudio, quindi lunati con Domiziano e ancora rotondi agli inizi del III secolo, con iscrizioni su una o due linee semicircolari, a cui si aggiungeva eventualmente una linea retta. I bolli rettangolari sono ancora impiegati, con iscrizioni su due righe, alla met\u00e0 del II secolo. Con Teodorico sono attestati gli ultimi bolli laterizi, circolari oppure rettangolari.\nLe indicazioni potevano riguardare la cava di provenienza dell'argilla, o la figlina, quest'ultima identificata spesso con il nome del proprietario; oppure dell'appaltatore (\"conductor\") o del responsabile (\"officinator\"), e persino un motto. Sigle e abbreviazioni sono frequenti. Naturalmente, i bolli non erano usati solo a Roma, ma si ritrovano anche nei centri minori: si pu\u00f2 pensare ad esempio al \"figulus\" Titus Papirius Synhistor, attivo a Forl\u00ec (Forum Livii), il cui bollo \u00e8 stato \"rinvenuto in numerosi esemplari e pi\u00f9 varianti, e datato a partire dalla fine dell'et\u00e0 augustea\".\nSotto l'imperatore Adriano, nel 123 DC, la produzione delle figline che dovevano servire per i grandi progetti edilizi a Roma sembra sia stata riorganizzata centralmente, e sui bolli laterizi venne introdotto l'uso di segnare la data di fabbricazione (data consolare). Anche la storia successiva sembra indicare un progressivo accentrarsi della produzione laterizia sotto la diretta propriet\u00e0 imperiale."}
{"id": "136524", "revid": "307923", "url": "https://it.wikipedia.org/wiki?curid=136524", "title": "Sezione conica", "text": "In matematica, e in particolare in geometria analitica e in geometria proiettiva, con sezione conica, o semplicemente conica, si intende genericamente una curva piana che sia luogo dei punti ottenibili intersecando la superficie di un cono circolare con un piano.\nLe sezioni coniche sono state studiate accuratamente in epoca ellenistica, in particolare da Menecmo ed Apollonio di Perga intorno al 200 a.C.; questi diede anche i nomi tuttora in uso per i tre tipi fondamentali di sezioni coniche: ellisse (la circonferenza ne \u00e8 un caso degenere), parabola e iperbole.\nDefinizione: geometria solida.\nSi consideri il cono circolare retto costituito dalle rette generatrici che, con il suo asse, formano un angolo di ampiezza \u03b8.\nSi tenga presente che i punti del cono si tripartiscono in tre sottoinsiemi: uno costituito solo dal suo vertice e due sottoinsiemi separatamente connessi dette \"falde\" o \"nappe\".\nA seconda del tipo di piano che interseca il cono si hanno due tipi di curve: le cosiddette \"non degeneri\" e le \"degeneri\". Per quanto riguarda le prime si pu\u00f2 avere:\nLe cosiddette \"coniche degeneri\" si ottengono, invece, per intersezioni con piani passanti per il vertice del cono:\nDefinizione: geometria piana.\nLe sezioni coniche possono essere anche definite basandosi esclusivamente su concetti di geometria piana. Siano dati una retta formula_1, detta \"direttrice,\" un punto formula_2 esterno a formula_1, detto \"fuoco\", ed un numero formula_4, detto \"eccentricit\u00e0\". Una sezione conica consiste nel luogo dei punti la cui distanza da \"formula_2\" \u00e8 uguale al prodotto di formula_6 per la rispettiva distanza da \"formula_1\", vale a dire \"formula_8\". Si hanno quindi i seguenti casi: \nSi noti che per una ellisse e una iperbole esistono due coppie fuoco + direttrice che descrivono la stessa curva. \nPertanto, l'eccentricit\u00e0 di una sezione conica misura quanto essa si allontana dalla forma circolare e tende, al limite, a una retta. Una dimostrazione che le due definizioni date delle sezioni coniche, in geometria solida e in geometria piana, sono equivalenti, \u00e8 basata sulle sfere di Dandelin.\nSempre nell'ambito della geometria piana, le sezioni coniche possono essere definite come luoghi di punti del piano che soddisfano determinate relazioni algebriche. Dati due punti formula_16 detti fuochi, si hanno i seguenti casi:\nIn aggiunta a fuochi, direttrice ed eccentricit\u00e0, esistono ulteriori caratteristiche associate alle sezioni coniche.\nValgono le seguenti relazioni:\nConiche ed equazioni quadratiche.\nIl grafico di ogni equazione quadratica in due variabili reali, se i coefficienti soddisfano determinate condizioni che preciseremo, individua una sezione conica di un piano cartesiano, cio\u00e8 di un piano riferito ad un sistema di coordinate cartesiane. Si trova inoltre che tutte le sezioni coniche si possono ottenere in questo modo.\nSe si considera l'equazione quadratica nella forma \nsi ha la seguente casistica:\nCondizione necessaria affinch\u00e9 la curva sia una circonferenza \u00e8 che formula_29. Vale a dire se formula_30 l'equazione data non pu\u00f2 rappresentare una circonferenza, se invece formula_31 allora l'equazione potrebbe rappresentare una circonferenza. Ci\u00f2 implica che, ad esempio, formula_32 non pu\u00f2 essere l'equazione di una circonferenza, mentre invece formula_33 potrebbe esserlo, tuttavia formula_34, perci\u00f2 non esiste nessun punto che soddisfi l'equazione data.\nMatrici associate alla conica.\nSia formula_35 l'equazione associata alla conica tale che formula_36.Ad essa si associano due matrici formula_37 e formula_38 simmetriche tali che:\nformula_39\n\u00c8 possibile distinguere i diversi tipi di conica studiando il determinante delle due matrici:\nSemiasse e coordinate polari.\nSi definisce semilato retto di una sezione conica \"C\" un segmento ortogonale all'asse maggiore che ha una estremit\u00e0 nel suo fuoco singolo o in uno dei suoi due fuochi e l'altra in un punto della conica \"C\"; la sua lunghezza di solito si denota con \"l\". Questa grandezza viene collegata alle lunghezze dei semiassi \"a\" e \"b\" dall'uguaglianza formula_46.\nIn coordinate polari, una sezione conica con un fuoco nell'origine e, se dotata di un secondo fuoco, con questo sul semiasse positivo delle \"x\", \u00e8 determinata dall'equazione\ndove con formula_48 si indica la distanza dall'origine/fuoco.\nApplicazioni.\nLe sezioni coniche sono importanti in astronomia: le orbite di due corpi (ipotizzando trascurabile l'effetto di altri corpi) che interagiscono secondo la legge di gravitazione universale sono sezioni coniche rispetto al loro comune centro di massa considerato a riposo. Se tra di loro si esercita una attrazione sufficiente, entrambi percorrono un'ellisse; se l'attrazione reciproca \u00e8 insufficiente si muovono con la possibilit\u00e0 di allontanarsi illimitatamente percorrendo entrambi parabole o iperboli. Si veda in proposito problema dei due corpi.\nIn geometria proiettiva le sezioni coniche nel piano proiettivo sono considerate equivalenti, nel senso che possono essere trasformate l'una nell'altra mediante una trasformazione proiettiva.\nIn epoca ellenistica la conoscenza delle coniche permise la costruzione di specchi parabolici, forse applicati in attivit\u00e0 belliche (vedere specchi ustori) e nella costruzioni di fari di grande portata (vedere faro di Alessandria).\nDerivazione.\nConsideriamo un cono avente come asse l'asse delle \"z\" e il vertice nell'origine. Esso \u00e8 determinato dall'equazione \ndove\ne formula_51 denota l'angolo che ogni generatrice del cono forma con l'asse. Si noti che questa equazione individua due superfici una posta al di sopra e l'altra al di sotto del vertice; nel parlare comune ciascuna di queste superfici viene detta cono; i matematici preferiscono parlare di due nappe la cui unione costituisce il cono e la cui intersezione si riduce al vertice del cono.\nConsideriamo un piano \"P\" che interseca il piano \"Oxy\" in una retta parallela all'asse delle \"y\" e che interseca il piano \"Oxz\" in una retta con una certa pendenza; la sua equazione \u00e8\ndove\ne formula_54 \u00e8 l'angolo che \"P\" forma con il piano \"Oxy\".\nCi proponiamo di individuare l'intersezione del cono con il piano \"P\": ci\u00f2 richiede la combinazione delle due equazioni (1) e (2). Queste si possono risolvere nella variabile \"z\" e le espressioni trovate si possono uguagliare. L'equazione (1) per la \"z\" fornisce\ndi conseguenza \nElevati al quadrato i due membri e sviluppato il binomio del membro a destra si ottiene \nRaggruppando le variabili si giunge alla\nSi noti che questa \u00e8 l'equazione della proiezione della sezione conica sul piano \"Oxy\"; Quindi questa equazione fornisce una figura ottenuta dalla sezione conica mediante una contrazione nella direzione dell'asse delle \"x\".\nDerivazione della parabola.\nSi ottiene una parabola quando la pendenza del piano \"P\" \u00e8 uguale alla pendenza delle generatrici del cono. In questo caso gli angoli formula_51 e formula_54 sono complementari. Questo implica che\ndi conseguenza \nSostituendo l'equazione (4) nell'equazione (3) si fa scomparire il primo termine nell'equazione (3) e rimane l'equazione\nMoltiplicando entrambi i membri per \"a2\",\na questo punto si pu\u00f2 trovare un'espressione per la \"x\":\nL'equazione (5) descrive una parabola il cui asse \u00e8 parallelo all'asse delle \"x\". Altre versioni dell'equazione (5) si possono ottenere ruotando il piano intorno all'asse delle \"z\".\nDerivazione dell'ellisse.\nSi individua un'ellisse quando la somma degli angoli formula_66 e formula_54 \u00e8 inferiore a un angolo retto, dunque un angolo acuto:\nIn tal caso la tangente della somma dei due angoli \u00e8 positiva.\nRicordiamo ora la identit\u00e0 trigonometrica \nquesta implica\nMa \"m + a\" \u00e8 positivo, in quanto \u00e8 la somma di due numeri positivi; quindi la disuguaglianza (6) \u00e8 positiva se anche il denominatore \u00e8 positivo:\nDalla disuguaglianza (7) si deducono:\nRiprendiamo ancora l'equazione (3),\nma questa volta assumiamo che il coefficiente di \"x2\" non si annulli ma sia invece positivo. Risolviamo per la \"y\": \nQuesta equazione descriverebbe chiaramente un'ellisse, se non fosse presente il secondo termine sotto il segno di radice, formula_81: sarebbe l'equazione di una circonferenza dilatata proporzionalmente secondo le direzioni dell'asse delle \"x\" e dell'asse delle \"y\". L'equazione (8) in effetti individua un'ellisse ma in modo non evidente; quindi occorre manipolarla ulteriormente per convincersi di questo fatto. Completiamo il quadrato sotto il segno di radice:\nRaccogliamo i termini in \"b2\":\nDividiamo per \"a\" ed eleviamo al quadrato entrambi i membri:\nUn'ulteriore manipolazione delle costanti finalmente conduce a \nIl coefficiente del termine in \"y\" \u00e8 positivo (per un'ellisse). Cambiando i nomi dei coefficienti e delle costanti ci conduce a \nche \u00e8 chiaramente l'equazione di un'ellisse. In altri termini, l'equazione (9) descrive una circonferenza di raggio \"R\" e centro \"(C,0)\" che viene poi dilatata verticalmente per un fattore formula_87. Il secondo termine del membro a sinistra (il termine nella \"x\") non ha coefficiente ma \u00e8 un quadrato, quindi deve essere positivo. Il raggio \u00e8 un prodotto di quadrati e quindi deve essere anch'esso positivo. Il primo termine del membro a sinistra (il termine in \"y\") ha un coefficiente positivo, e dunque l'equazione descrive un'ellisse.\nDerivazione dell'iperbole.\nL'intersezione del cono con il piano \"P\" fornisce un'iperbole quando la somma degli angoli formula_66 e formula_54 \u00e8 un angolo ottuso, dunque maggiore di un angolo retto. La tangente di un angolo ottuso \u00e8 negativa e tutte le disuguaglianze trovate per l'ellisse vengono cambiate nelle loro opposte. Quindi si ottiene\nDi conseguenza per l'iperbole si trova l'equazione che differisce da quella trovata per l'ellisse solo per avere negativo il coefficiente \"A\" del termine in \"y\". Questo cambiamento di segno fa passare da un'ellisse ad un'iperbole. Il collegamento fra ellissi e iperbole pu\u00f2 descriversi anche osservando che l'equazione di un'ellisse con coordinate reali pu\u00f2 interpretarsi come l'equazione di un'iperbole con una coordinata immaginaria e, simmetricamente, che l'equazione di un'iperbole con coordinate reali pu\u00f2 interpretarsi come l'equazione di un'ellisse con una coordinata immaginaria (vedere numero immaginario). Il cambiamento di segno del coefficiente \"A\" equivale allo scambio fra valori reali e immaginari della funzione della forma \"y=f(x)\" che si legge nell'equazione (9).\nClassificazione delle coniche reali in relazione ai loro punti impropri.\nUna ellisse non ha punti impropri. Una parabola ha un solo punto improprio. Una iperbole ha due punti impropri."}
{"id": "136527", "revid": "1652635", "url": "https://it.wikipedia.org/wiki?curid=136527", "title": "Giusti tra le nazioni", "text": "Il termine Giusti tra le nazioni (, \"Chasidei Umot HaOlam\") \u00e8 stato utilizzato, dopo la seconda guerra mondiale, per indicare i non-ebrei che hanno agito in modo eroico a rischio della propria vita e senza interesse personale per salvare anche un solo ebreo dal genocidio nazista della Shoah. \u00c8 inoltre un'onorificenza conferita dal Memoriale ufficiale di Israele, Yad Vashem fin dal 1962, a tutti i non ebrei riconosciuti come \"Giusti\".\nOrigine del termine.\nIl termine Gentile giusto \u00e8 utilizzato nella tradizione ebraica per indicare i non ebrei che hanno rispetto per Dio. Nella tradizione ebraica, infatti, le numerose norme e precetti contenute nella Torah, nella Mishnah, nella Gemara e nelle Halacha, devono essere rispettate esclusivamente dagli ebrei, che sono tenuti a rispettare il patto che i loro antenati hanno stipulato con Dio. Al confronto delle 613 mitzvot che gli ebrei devono rispettare, i non ebrei sono soltanto tenuti a rispettare i principi etici contenuti nelle leggi noachiche: non uccidere, non commettere adulterio, avere un tribunale (un ordinamento legislativo e giudiziario), e cos\u00ec via.\nLa leggenda dei 36 giusti.\nSecondo il Talmud, ogni generazione conosce 36 \"lamedvavnikim\", ossia 36 uomini dalla cui condotta dipende il destino dell'umanit\u00e0. Secondo la tradizione svolgerebbero lavori umili e verrebbero sostituiti dopo la morte: eserciterebbero il loro potere quando su Israele incombe una minaccia, per poi scomparire dopo averla eliminata.\nSignificato moderno e requisiti di nomina.\nNel 1963, una commissione guidata dalla Corte suprema di Israele ha ricevuto l'incarico di conferire il titolo onorifico di Giusto tra le nazioni. La Commissione, composta da 35 membri, \u00e8 formata da personalit\u00e0 pubbliche volontarie, da professionisti e da storici, molti dei quali sono essi stessi dei sopravvissuti. La Commissione \u00e8 presieduta da un ex giudice della Corte suprema: Moshe Landau (dal 1963 al 1970), Moshe Bejski (dal 1970 al 1995), Jakov Maltz (dal 1995).\nPer svolgere il proprio compito la Commissione segue criteri meticolosi ricercando documentazione e testimonianze che possano avvalorare la natura dell'aiuto prestato dai \"salvatori\" - Fonte: \"I Giusti fra le Nazioni nei tempi bui dell\u2019eclissi della Ragione (pp. 2,3), di Moshe Bejski, Presidente della Commissione dei Giusti dal 1970 al 1995\"\n\"Le regole nel dettaglio per designare un Giusto sono\":\n\"La Commissione prende inoltre in considerazione\":\nL'onorificenza.\nChi viene riconosciuto Giusto tra le nazioni viene insignito di una speciale medaglia con inciso il suo nome, riceve un certificato d'onore e il privilegio di vedere il proprio nome aggiunto agli altri presenti nel Giardino dei Giusti presso il museo Yad Vashem di Gerusalemme. A ogni Giusto tra le nazioni viene dedicata la messa a dimora di un albero, poich\u00e9 tale pratica nella tradizione ebraica indica il desiderio di ricordo eterno per una persona cara. Dagli anni novanta tuttavia, poich\u00e9 il Monte della Rimembranza \u00e8 completamente ricoperto di alberi, il nome dei giusti \u00e8 inciso sul Muro d'Onore eretto a tale scopo nel perimetro del Memoriale.\nLa cerimonia di conferimento dell'onorificenza si svolge solitamente presso il museo Yad Vashem alla presenza delle massime cariche istituzionali israeliane, ma si pu\u00f2 tenere anche nel paese di residenza del Giusto se egli non \u00e8 in grado di muoversi.\nAi Giusti tra le nazioni, inoltre, viene conferita la cittadinanza onoraria dello Stato di Israele.\nAlla data del 1\u00ba gennaio 2020 sono stati riconosciuti da Yad Vashem Giusti tra le nazioni di 51 diversi paesi.\nOltre ai benefici onorifici i Giusti tra le nazioni possono ricevere anche una sorta di pensione e aiuto economico se si trovano in difficolt\u00e0 finanziarie, godono dell'assistenza sanitaria dello Stato di Israele e, se residenti in Israele, hanno diritto a una pensione.\nIn Italia le indagini preliminari per il riconoscimento dei Giusti tra le nazioni vengono svolte dal Centro di Documentazione Ebraica Contemporanea di Milano.\nI Giusti tra le nazioni per nazionalit\u00e0 e paese d'origine.\nQuello che segue \u00e8 un l'elenco di Giusti tra le nazioni secondo la nazionalit\u00e0 o l'origine etnica, aggiornato al 1\u00ba gennaio 2020. La fonte \u00e8 il database ufficiale dell'Istituto Yad Vashem di Gerusalemme, che include i nominativi solo dopo un lungo lavoro di verifica storica delle testimonianze pervenute. Il numero di Giusti per nazionalit\u00e0 \u00e8 fisiologicamente soggetto a notevoli differenze perch\u00e9 la densit\u00e0 di popolazione ebraica era variabile di nazione in nazione: poteva per esempio andare dal 10,5% polacco ai pochi decimali di punto italiani o norvegesi.\nA gennaio 2020, i Giusti tra le nazioni riconosciuti da Yad Vashem erano 27.712, 734 di questi sono italiani. L'Italia \u00e8 oggi l'ottava nazione per maggior numero di \"Giusti\" certificati dalla commissione preposta dall'Ente nazionale per la Memoria della Shoah di Gerusalemme.\nDai Giusti tra le Nazioni ai Giusti dell'Umanit\u00e0.\nLa onlus italiana Gariwo, la foresta dei Giusti - presieduta da Gabriele Nissim - ha proposto negli anni 2000 l'universalizzazione del concetto di Giusto per comprendere le figure esemplari non solo della Shoah, ma di tutti i genocidi.\nDa questo sono scaturite due ricorrenze: la Giornata europea dei Giusti, istituita nel 2012 dal Parlamento europeo, e la Giornata in memoria dei Giusti dell'umanit\u00e0, approvata nel dicembre 2017 dal Parlamento italiano come solennit\u00e0 civile."}
{"id": "136529", "revid": "1994", "url": "https://it.wikipedia.org/wiki?curid=136529", "title": "Giusti tra le Nazioni", "text": ""}
{"id": "136530", "revid": "1782831", "url": "https://it.wikipedia.org/wiki?curid=136530", "title": "Edifumetto", "text": "Edifumetto (nota anche come Editrice Squalo, Squalo Comics ed Edifumetto 3000), \u00e8 stata una casa editrice italiana fondata nel 1972 da Renzo Barbieri, attiva principalmente negli anni settanta e ottanta nel campo del fumetto erotico-pornografico italiano in formato tascabile. Insieme alla Ediperiodici, sua principale concorrente nel settore del fumetto per adulti, ne monopolizz\u00f2 il settore con serie di successo di vario genere come Zora, di genere horror o Biancaneve, di genere umoristico e molte altre anche di genere non erotico realizzate da autori di fama come Magnus. Nel periodo di maggior successo vennero pubblicati una ventina di tascabili erotici al mese ma alla fine degli anni ottanta le videocassette per adulti ne decretarono la fine; l'ultimo grande successo fu una serie non erotica, \"Paninaro\", che arriv\u00f2 a vendere oltre 100.000 copie al mese, ma fu di breve durata. Alcune delle serie a fumetti erotiche di maggior successo ebbero delle trasposizioni cinematografiche come Biancaneve &amp; Co. del 1982 e Zora la vampira del 2000.\nStoria.\nLa \"Editrice 66\" e gli anni sessanta.\nNella prima met\u00e0 degli anni sessanta, il successo dei fumetti neri come Diabolik, Kriminal e Satanik, indirizzate a un pubblico adulto con scene di cruda violenza e donne semisvestite, fece nascere una pletora di epigoni di qualit\u00e0 non sempre meritevole di citazione, quasi tutti editi nel caratteristico formato tascabile. La moda alla fine del decennio si era ormai esaurita, con un mercato saturato da prodotti spesso dozzinali, che nei primi anni settanta scomparvero quasi del tutto. In questo contesto si trov\u00f2 ad operare Barbieri che da scrittore di fumetti per l'Editoriale Dardo e le Edizioni Alpe, nel 1966 decise di fondare una propria casa editrice, la Editrice 66. Ispirandosi a famosi soggetti cinematografici e letterali del momento, ide\u00f2 nuove serie a fumetti che rappresentarono una evoluzione delle tematiche gi\u00e0 presenti nei fumetti neri e caratterizzate da una forma di erotismo pi\u00f9 esplicito per i tempi. Vennero cos\u00ec pubblicate alcune testate sceneggiate da lui stesso insieme a Giorgio Cavedon e disegnate da Sandro Angiolini come \"Isabella\", ispirata al personaggio di Angelica, e Goldrake, ispirato a quello di James Bond, che costituiscono i primi fumetti erotici italiani in formato tascabile. Il riscontro per\u00f2 non fu positivo e lo scarso successo delle due serie porter\u00e0 alla chiusura della casa editrice.\nLa fondazione delle \"Edizioni RG\".\nNel 1967, Cavedon e Barbieri divennero soci costituendo le Edizioni ErreGi, con la quale pubblicarono, questa volta con successo, le idee editoriale di Barbieri, riproponendo la serie dedicata a Isabella oltre a nuovi personaggi come Jacula, Lucrezia, \"Messalina\", \"Hessa\", \"Lucifera\", \"Walalla\", \"Yra\", \"Jungla\", \"Bonnie e\"\u00a0molte altre eroine sexy, riscontrando un certo successo. Oltre a queste serie ne realizzarono altre, di genere horror, come la testata \"Terror\".\nGli anni settanta e la nascita della \"Edifumetto\".\nNel 1972 il sodalizio fra i due per\u00f2 si rompe e Cavedon rimase unico proprietario della ErreGi cambiandone la denominazione in Ediperiodici mentre Barbieri fond\u00f2 la Edifumetto. . I diritti sui personaggi editi dalla ErreGi erano rimasti a Cavedon e quindi Barbieri ne ide\u00f2 di nuovi, sempre di genere erotico/pornografico, riuscendo anche stavolta a raggiungere un discreto successo. Fra le molte testate, spesso di bassa qualit\u00e0, si ricordano \"Zora\", \"Rolando del Fico\", \"Vampiro\", \"Scheletro\", \"Sukia\", \"Belzeba\", \"Playcolt\", \"Poppea\" e decine di altri personaggi, parte della cui fortuna sar\u00e0 dovuta alle copertine dall'inconfondibile stile pittorico realizzate da autori come Alessandro Biffignandi, Emanuele Taglietti, Roberto Molino e Carlo Jacono. Svariate sono anche le testate, uscite negli anni settanta, con racconti ispirati alle fiabe riproposte in chiave erotica disegnate soprattutto da Sandro Angiolini. Ci furono anche degli epigoni editi da altri editori, come Sexy Fiabe e Strafiabe.\nNel giro di pochi anni la Edifumetto arriv\u00f2 a pubblicare un notevole numero di testate di genere erotico che, dalla met\u00e0 degli anni settanta, virarono verso una pornografia sempre pi\u00f9 esplicita, di pari passo con l'evoluzione dei costumi. Nel periodo di maggior successo vennero pubblicati anche venti serie di tascabili erotici al mese.\nGrazie al successo di queste serie, realizzate spesso in fretta e di qualit\u00e0 a volte molto scadente, Barbieri pot\u00e9 pubblicare anche opere, non sempre genere erotico, di autori riconosciuti del fumetto italiano come Ferdinando Tacconi, Leone Frollo e Magnus. In particolare con quest'ultimo, dopo che il disegnatore aveva interrotto lo storico sodalizio con lo scrittore Max Bunker, Barbieri instaur\u00f2 una collaborazione che, nell'arco di un decennio, port\u00f2 a realizzare serie a fumetti come Lo Sconosciuto, La compagnia della forca, I briganti e Necron.\nAlla met\u00e0 degli anni settanta Barbieri aggiunse al catalogo della casa editrice anche una collana di romanzi di genere horror da vendere nelle edicole. L'iniziativa non ebbe vita lunga: vennero pubblicati solo dieci titoli della serie \"I gotici\", opera di autori come Cesare Solini, Franco Tamagni, Inisero Cremaschi, Ivana Conti, Gi\u00f2 Signori e con copertine realizzate da grandi autori come Karel Thole, Giovanni Romanini e Alessandro Biffignandi.\nDagli anni ottanta ai primi anni duemila.\nNegli anni ottanta per\u00f2 arriv\u00f2 la crisi del mercato dei fumetti pornografici causata dallo sviluppo delle videocassette per adulti. L'ultimo grande successo dell'editore fu una serie non erotica, \"Paninaro\", che arriv\u00f2 a vendere oltre 100.000 copie al mese, ma fu comunque di breve durata. All'inizio degli anni novanta Barbieri prov\u00f2 a proporre tascabili pi\u00f9 soft ma senza riuscire a ritrovare il successo degli anni precedenti.\nAl pari di altre editrici di fumetti del genere, fra gli anni novanta e i duemila anche la Edifumetto cambi\u00f2 pi\u00f9 volte sede, spostandosi in via Donizetti 39 e poi in via Carlo Farini 40/a.\nLe varie serie vennero pubblicate negli anni anche sotto altri marchi editoriali che facevano sempre capo a Barbieri: Edizioni GEIS, SEGI, Il Vascello, Centroedizioni, seguite poi da Squalo Comics e fino alla Renzo Barbieri Editore e Edifumetto 3000, fino ai primi anni duemila.\nCatalogo delle testate pubblicate.\nElenco parziale delle testate pubblicate:\nAltri media.\nCinema.\nDi alcune serie a fumetti vennero realizzate delle trasposizioni cinematografiche:"}
{"id": "136531", "revid": "767487", "url": "https://it.wikipedia.org/wiki?curid=136531", "title": "Io, Chiara e lo Scuro", "text": "Io, Chiara e lo Scuro \u00e8 un film del 1983 diretto da Maurizio Ponzi, con Francesco Nuti e Giuliana De Sio, ambientato nel mondo dei giocatori di biliardo all'italiana, vaga parodia de \"Lo spaccone\", film del 1961 diretto da Robert Rossen.\nL'esecuzione di alcuni colpi di biliardo \u00e8 effettivamente opera di Francesco Nuti, noto appassionato della disciplina, alla quale dedicher\u00e0 altri due suoi film: \"Casablanca, Casablanca\" (1985), che ne \u00e8 il sequel, e \"Il signor Quindicipalle\" (1998), che invece ha un personaggio differente per protagonista.\nFu presentato nella sezione Un Certain Regard del 36\u00ba Festival di Cannes.\nTrama.\nFrancesco Piccioli, detto \"il Toscano\", \u00e8 un impiegato d'albergo, virtuoso del biliardo all'italiana: la prima scena del film lo vede entrare nella sala biliardo del locale dove si allena Marcello Lotti, soprannominato \"lo Scuro\", per conoscerlo. Francesco supplica lo Scuro di giocare con lui almeno una partita, mentre Novello detto \"Merlo\" cerca di dissuaderlo, dicendogli che lo Scuro si allena da solo da diversi anni. Mentre Francesco apre un biliardo per allenarsi, gli si avvicina lo Scuro che accetta la sfida, scommettendo un caff\u00e8 corretto ad una goriziana a 400 punti. Francesco, tra lo stupore generale, con un'ottavina reale a otto sponde riesce a sconfiggere lo Scuro, che come ricompensa gli offre il pattuito caff\u00e8 corretto.\nDopo la vittoriosa sfida, diretto verso casa in tram, Francesco incontra Chiara, una ragazza con una valigia uguale alla sua che contiene il suo sassofono e scopre anche che la ragazza abita nel suo stesso palazzo, al piano inferiore.\nAlla prima sfida con lo Scuro ne seguono altre, giocate per\u00f2 con pi\u00f9 cospicue poste in palio in denaro e che Francesco perde. Le sfide con lo Scuro portano Francesco a incominciare a svaligiare le cassette di sicurezza dei clienti dell'albergo dove lavora per onorare le scommesse.\nNel mentre, un terzo incontro con Chiara sul tram provocher\u00e0 fatalmente uno scambio di valigie: da una parte Francesco si ritrova a sfidare lo Scuro senza la sua stecca personale, dall'altra la ragazza, priva del suo strumento, deve rinunciare a un'importante audizione. Entrambi si accorgono troppo tardi dello scambio e incontratisi di nuovo sul tram, si conoscono e finiscono col litigare, accusando l'uno di avere danneggiato l'altro per la propria dabbenaggine.\nUna volta riappacificati e dopo avere stretto amicizia, Francesco decide di confessare i suoi continui furti a Chiara e le rivela la sua intenzione di costituirsi. Chiara invece vuole che partecipi al campionato di biliardo che si terr\u00e0 una settimana dopo a Chianciano e alla fine lo persuade, impegnando il proprio sassofono per recuperare i soldi per l'iscrizione, viaggio e albergo. Una eventuale vincita permetterebbe a Francesco di rientrare dell'ingente somma rubata.\nAl campionato, Francesco batte tutti i suoi avversari e in finale incontra nuovamente lo Scuro: ma al suo ultimo tiro, ancora un'ottavina reale ad otto sponde, la sua biglia, che ha acquisito troppa forza e velocit\u00e0, cade in buca e decreta la sconfitta.\nChiara, che ha seguito Francesco durante l'intero torneo, dopo avere scommesso clandestinamente per Francesco nei match precedenti, durante la finale scommette per lo Scuro, guadagnando cos\u00ec il denaro sufficiente da risistemare nelle casseforti private dell'albergo di Francesco, che in questo modo fa passare inosservati i suoi furti in tempo utile.\nIl Toscano, smorzata la tensione delle gare precedenti, sfida e vince contro lo Scuro, mostrando una fiera e ritrovata fiducia in se stesso.\nCast.\nIn principio la protagonista sarebbe dovuta essere la cantautrice Donatella Rettore, che rifiut\u00f2 la parte."}
{"id": "136540", "revid": "1318658", "url": "https://it.wikipedia.org/wiki?curid=136540", "title": "Racemo (chimica)", "text": "In chimica, un racemo (o racemato) \u00e8 la miscela 1:1 dei due opposti enantiomeri di un composto chirale. Il termine miscela racemica \u00e8 considerato obsoleto e fortemente scoraggiato dalla IUPAC, in quanto potrebbe creare confusione con il conglomerato racemico, miscela meccanica equimolare di cristalli ciascuno dei quali contiene solo uno dei due enantiomeri presenti in un racemato.\nDato che il potere rotatorio dei due enantiomeri \u00e8 uguale in valore assoluto ma opposto in segno, un racemo non provoca alcuna rotazione del piano della luce polarizzata perch\u00e9 i contributi dei due opposti enantiomeri si annullano vicendevolmente.\nSi ottiene sempre un racemo da una reazione chimica quando un composto chirale viene sintetizzato a partire da composti achirali. \u00c8 tuttavia possibile alterare il racemo, arricchendolo di uno dei due enantiomeri, introducendo asimmetria nel sistema, ad esempio utilizzando un catalizzatore chirale.\nRisoluzione chirale.\nIl processo attraverso cui da un racemo vengono separati i due enantiomeri puri viene detto risoluzione chirale. La prima risoluzione di un racemo fu effettuata nel 1848 da Louis Pasteur che separ\u00f2 manualmente le due forme dei cristalli di acido tartarico.\nLa risoluzione di un racemo pu\u00f2 essere eseguita per via chimica, sfruttando la diversa reattivit\u00e0 che ognuno dei due enantiomeri manifesta verso un reattivo enantiomero puro:\nI due prodotti della reazione non sono tra loro enantiomeri e possono essere pertanto separati per via fisica, cromatografia, distillazione, precipitazione, ecc.; dopo averli separati, viene eseguita una reazione che ripristina i composti iniziali, che saranno quindi enantiomeri puri. Le indicazioni R e S in questo esempio sono arbitrarie.\nLa risoluzione pu\u00f2 avvenire anche per via fisica, ad esempio attraverso una cromatografia dove la fase stazionaria sia chirale. La risoluzione spontanea di un racemo per cristallizzazione produce il conglomerato racemico.\nSintesi asimmetrica.\nLe tecniche chimiche che permettono di ottenere un composto con un certo arricchimento enantiomerico vengono indicate con il nome di \"sintesi asimmetriche\". Oltre all'impiego di opportuni catalizzatori organici o metallorganici che recano residui o leganti chirali (catalizzatore di Noyori: BINAP; catalizzatore di Kagan: DIOP; ecc.) \u00e8 possibile impiegare opportuni reagenti, anch'essi otticamente attivi, che conducano alla formazione di stati di transizione diasteroisomerici. In questo caso uno dei due diasteroisomeri sar\u00e0 cineticamente favorito rispetto all'altro, cio\u00e8 si former\u00e0 in maggiore quantit\u00e0.\nUn problema della sintesi chimica asimmetrica \u00e8 che non si possono fare previsioni circa la configurazione assoluta del prodotto principale, inoltre i catalizzatori impiegati in questo genere di tecniche risultano particolarmente costosi e facilmente degradabili.\nUn'altra possibilit\u00e0, molto pi\u00f9 economica, \u00e8 quella di impiegare catalizzatori enzimatici (che per loro natura sono chirali) o addirittura colture di microorganismi (\"Escherichia coli\", \"Pseudomonas putida\", lieviti, ecc.) in funzione del tipo di reazione desiderata e della configurazione assoluta attesa per il prodotto."}
{"id": "136545", "revid": "3115", "url": "https://it.wikipedia.org/wiki?curid=136545", "title": "Gravit\u00e0 quantistica a loop", "text": "La gravit\u00e0 quantistica a loop (LQG, dal termine inglese \"Loop Quantum Gravity\"), conosciuta anche coi termini di gravit\u00e0 a loop, geometria quantistica e relativit\u00e0 generale canonica quantistica, \u00e8 una teoria fisica di gravit\u00e0 quantistica, ovvero una teoria quantistica dello spazio-tempo che cerca di unificare la meccanica quantistica e la relativit\u00e0 generale.\nIncompatibilit\u00e0 tra meccanica quantistica e relativit\u00e0 generale.\nLa teoria quantistica dei campi applicata in uno spazio-tempo curvo (non minkowskiano) ha dimostrato che alcuni dei suoi assunti fondamentali non possono essere conservati. In particolare il vuoto, quando esiste, appare dipendere dalla traiettoria dell'osservatore attraverso lo spazio-tempo (effetto Unruh).\nVi sono state in passato due reazioni all'apparente contraddizione tra la teoria dei quanti e l'indipendenza dal background della relativit\u00e0 generale. La prima \u00e8 che l'interpretazione geometrica della relativit\u00e0 generale non \u00e8 fondamentale ma \"risultante\"', la seconda \u00e8 che l'indipendenza dal background \u00e8 fondamentale e la meccanica quantistica necessita di essere generalizzata per definire dove non vi \u00e8 un tempo stabilito a priori. La LQG va nella seconda direzione, \u00e8 cio\u00e8 un tentativo di formulare una teoria quantistica indipendente dal background.\nIn sintesi, nelle teorie della relativit\u00e0 ristretta e della gravitazione la geometria di riferimento \u00e8 continua: ragionando in una sola dimensione (anzich\u00e9 in 3), dati due punti distinti A e B sicuramente esiste un punto A' intermedio tra A e B, un punto A\" intermedio tra A e A', un punto intermedio A\"' tra A e A\" e cos\u00ec via all'infinito. Nella LQG, invece, la geometria di riferimento \u00e8 quantizzata: facendo la stessa operazione di suddivisione tra A e B, tra A e A' e tra A e A\" si arriver\u00e0 alla situazione di avere due punti A e A^ tra i quali non \u00e8 presente nessun altro punto. Tornando alle tre dimensioni spaziali, ci\u00f2 significa che partendo da un volume e suddividendolo in volumetti sempre pi\u00f9 piccoli, c'\u00e8 un valore minimo di volume non ulteriormente divisibile.\nStoria.\nNel 1986 il fisico indiano Abhay Ashtekar ha riformulato le equazioni di campo della relativit\u00e0 generale usando ci\u00f2 che oggi \u00e8 conosciuto col nome di variabili di Ashtekar, una variante particolare della teoria di Einstein-Cartan con una connessione complessa. Nella formulazione di Ashtekar i campi fondamentali sono una regola per il trasporto parallelo (tecnicamente una connessione) e una struttura di coordinate (detta \"vierbein\") a ogni punto. \nDal momento che la formulazione di Ashtekar era indipendente dal background, \u00e8 stato possibile utilizzare i loop di Wilson come base per la quantizzazione non perturbativa della gravit\u00e0. L'invarianza del diffeomorfismo esplicito (spaziale) dello stato di vuoto gioca un ruolo essenziale nella regolarizzazione degli stati del loop di Wilson.\nIntorno al 1990 Carlo Rovelli e Lee Smolin hanno ottenuto una base esplicita degli stati della geometria quantistica che \u00e8 stata denominata rete di spin. In questo contesto le reti di spin si sono presentate come una generalizzazione dei loop di Wilson necessarie per trattare i loop che si intersecano reciprocamente. Dal punto di vista matematico le reti di spin sono correlate alla teoria del gruppo di rappresentazione e possono essere usate per costruire invarianti di nodi come il polinomiale di Jones.\nDivenendo strettamente correlata alla teoria quantistica topologica dei campi e alla teoria della rappresentazione di gruppo, la LQG \u00e8 per la maggior parte costruita a un livello rigoroso di fisica matematica.\nPrinc\u00ecpi fondamentali.\nLa gravit\u00e0 quantistica a loop fa parte di una famiglia di teorie chiamata \"gravit\u00e0 canonica quantistica\" ed \u00e8 stata sviluppata in parallelo con la quantizzazione a loop, una struttura rigorosa della quantizzazione non perturbativa della teoria di gauge a diffeomorfismo invariante. In parole pi\u00f9 semplici \u00e8 una teoria quantistica della gravit\u00e0 nella quale lo spazio reale in cui accadono i fenomeni fisici, o eventi, \u00e8 quantizzato (vedi anche pi\u00f9 avanti al secondo paragrafo). Secondo questa teoria l'universo \u00e8 costituito da anelli (in inglese \"loop\") delle dimensioni infinitesime di 10\u221235 metri, ossia dieci miliardesimi di miliardesimi di miliardesimi di nanometri. Questi anelli possono contenere una certa quantit\u00e0 di energia che non pu\u00f2 mai diventare infinita come in una singolarit\u00e0 gravitazionale, esclusa dalla teoria.\nEssa conserva gli aspetti fondamentali della relativit\u00e0 generale, come ad esempio l'invarianza per trasformazioni di coordinate, e allo stesso tempo utilizza la quantizzazione dello spazio e del tempo alla scala di Planck, caratteristica della meccanica quantistica; in questo senso combina le due teorie, tuttavia non \u00e8 una ipotetica teoria del tutto poich\u00e9 non d\u00e0 una descrizione unificata di tutte le forze fondamentali, ma descrive unicamente le propriet\u00e0 quantistiche dello spaziotempo, e quindi della gravit\u00e0.\nI critici della LQG fanno spesso riferimento al fatto che non predice l'esistenza di ulteriori dimensioni dello spazio tempo, n\u00e9 la supersimmetria. La risposta dei suoi autori \u00e8 che allo stato attuale, nonostante ripetute ricerche sperimentali, non vi \u00e8 alcuna evidenza di altre dimensioni n\u00e9 di particelle supersimmetriche, che devono essere considerate solo ipotesi speculative.\nI maggiori successi della gravit\u00e0 quantistica a loop sono:\nLa teoria ammette anche una formulazione covariante, chiamata schiuma di spin (spinfoam).\nI costituenti della LQG.\nQuantizzazione a loop.\nIl cuore della gravit\u00e0 quantistica a loop \u00e8 rappresentato da una struttura per la quantizzazione non perturbativa delle teorie di gauge a diffeomorfismo invariante che pu\u00f2 essere chiamata quantizzazione a loop. Originalmente sviluppata per quantizzare il vuoto della relativit\u00e0 generale in 3+1 dimensioni, il formalismo matematico aiuta la dimensionalit\u00e0 arbitraria dello spazio-tempo, i fermioni (Baez e Krasnov), un gruppo di gauge arbitrario (o anche un gruppo quantistico) e la supersimmetria (Smolin) e porta alla quantizzazione della cinematica delle corrispondenti teorie di gauge a diffeomorfismo invariante. Rimane ancora molto lavoro da svolgere riguardo alla dinamica, al limite classico ed al principio di corrispondenza, necessari per effettuare esperimenti.\nLa quantizzazione a loop risulta dall'applicazione della quantizzazione C*-algebrica di un'algebra non canonica delle osservabili di gauge invarianti classiche. \"Non canonica\" significa che le osservabili di base quantizzate non sono coordinate generalizzate n\u00e9 i loro momenti coniugati. Invece vengono usati l'algebra generata dalle osservabili di reti di spin (costruiti da olonomi) e flussi di campi di forza.\nLe tecniche di quantizzazione a loop sono particolarmente utili nel trattare le teorie topologiche quantistiche di campo dove esse danno corpo a modelli \"state-sum/spin-foam\" come il modello Turaev-Viro della relativit\u00e0 generale a 2+1 dimensioni. Una delle pi\u00f9 conosciute teorie \u00e8 la cosiddetta teoria BF in 3+1 dimensioni perch\u00e9 la relativit\u00e0 generale classica pu\u00f2 essere formulata come una teoria BF con costrizione, e si spera che una quantizzazione significativa della gravit\u00e0 possa derivare dalla teoria perturbativa dei modelli BF a schiuma di spin.\nInvarianza di Lorentz.\nLa LQG \u00e8 una quantizzazione della classica teoria lagrangiana di campo che \u00e8 equivalente alla nota teoria di Einstein-Cartan nel punto in cui permette che le equazioni di moto descrivano la relativit\u00e0 generale con torsione. Si pu\u00f2 quindi dire che la LQG rispetta l'invarianza di Lorentz a livello \"locale\". L'invarianza di Lorentz \"generale\" \u00e8 rotta nella LQG cos\u00ec come nella relativit\u00e0 generale. Si pu\u00f2 ottenere una costante cosmologica positiva nella LQG sostituendo il gruppo di Lorentz con il corrispettivo gruppo quantistico.\nInvarianza per diffeomorfismi e indipendenza dal background.\nL'invarianza per diffeomorfismi, o \"covarianza generale\", \u00e8 l'invarianza delle leggi fisiche sotto trasformazioni di coordinate arbitrarie, ed \u00e8 anche una delle caratteristiche della relativit\u00e0 generale. La LQG conserva questa simmetria richiedendo che gli stati fisici siano invarianti sotto i generatori dei diffeomorfismi. L'interpretazione di queste condizioni \u00e8 ben conosciuta nei riguardi dei diffeomorfismi spaziali puri; comunque la comprensione dei diffeomorfismi che coinvolgono il tempo (la \"costrizione hamiltoniana\") \u00e8 pi\u00f9 debole perch\u00e9 \u00e8 in relazione con la dinamica e con il cosiddetto problema del tempo della relativit\u00e0 generale ed inoltre la struttura di calcolo generalmente accettata per descrivere questa costrizione \u00e8 ancora da trovare.\nIn termini semplicistici e trascurando per un attimo l'invarianza per trasformazioni di gauge, l'indipendenza dal background \u00e8 una propriet\u00e0 che esprime la corrispondenza biunivoca tra la distribuzione spaziotemporale delle sorgenti del campo gravitazionale e il campo che esse generano: dato uno dei due si ottiene automaticamente l'altro. Usando termini pi\u00f9 corretti: la metrica e il tensore energia-impulso sono legati dalle equazioni di campo, senza che sia necessaria nessuna ipotesi particolare n\u00e9 sulla forma della metrica n\u00e9 su quella di formula_1.\u00a0\nChe l'invarianza di Lorentz sia rotta o no al limite alle basse energie della LQG, la teoria \u00e8 formalmente indipendente dal background. Le equazioni della LQG non sono incluse oppure presuppongono spazio e tempo (eccetto per la sua topologia che non pu\u00f2 essere modificata), ma si ritiene con una certa ragionevolezza che aumentino lo spazio ed il tempo a distanze maggiori comparate alla lunghezza di Planck. Non \u00e8 stato ancora dimostrato che la descrizione che la LQG d\u00e0 dello spazio-tempo al livello di scala di Planck possieda un limite del continuum come descritto dalla relativit\u00e0 generale con eventuali correzioni quantistiche.\nProblemi aperti.\nNessuna teoria della gravit\u00e0 quantistica (stringhe, loops o altre) produce predizioni univoche che possano essere sottoposte a verifiche sperimentali. Una speranza in tal senso \u00e8 venuta dalla possibilit\u00e0 di osservazioni astrofisiche di violazione dell'invarianza di Lorentz, ma \u00e8 noto da tempo che la gravit\u00e0 quantistica a loop non porta necessariamente alla violazione dell'invarianza di Lorentz (vedi per esempio Rovelli e Speziale 2003) e quindi osservazioni di questo tipo, come per esempio quelle del Fermi Gamma-ray Space Telescope, non possono essere considerate argomenti a favore o a sfavore della teoria.\nCritiche dei fautori della Teoria delle stringhe.\nLa LQG \u00e8 criticata dai fautori della teoria delle stringhe per molti motivi.\nLa critica pi\u00f9 forte si rivolge al fatto che non esiste ancora una teoria efficace della LQG e quindi non \u00e8 possibile verificare se essa riproduca veramente la relativit\u00e0 generale a basse energie. Dunque, non \u00e8 nemmeno chiaro se riesca a riprodurre tutti i fenomeni gi\u00e0 descritti dalla teoria di Einstein. Recentemente, tuttavia, \u00e8 stato possibile derivare dalla teoria la fenomenologia delle onde gravitazionali e la cosmologia standard. Le indicazioni secondo cui il limite classico della teoria sarebbe la relativit\u00e0 generale sono dunque forti.\n\u00c8 stato anche osservato che il metodo di quantizzazione \u00e8 tale che i modi veramente quantizzati portano a una teoria topologica e dunque lontana dalla realt\u00e0, ma si tratta di un equivoco. La teoria pu\u00f2 essere costruita modificando modelli topologici, ma non \u00e8 una teoria topologica.\nLa LQG risolve i problemi di divergenza ultravioletta delle teorie semiclassiche standard. Non ci sono termini divergenti all'ultravioletto negli operatori di volume e nel vincolo Hamiltoniano. Tuttavia, nella teoria esistono divergenze infrarosse, e non \u00e8 ancora chiaro come trattarle.\nUna critica alla teoria, comune tra i fautori della teoria della stringhe, \u00e8 che la versione della teoria della gravit\u00e0 quantistica a loop basata sulle schiume di spin pu\u00f2 violare l'unitariet\u00e0. \u00c8 vero che la teoria viola l'unitariet\u00e0, nel senso che non esiste nella teoria un gruppo a un parametro di trasformazioni unitarie che d\u00e0 l'evoluzione temporale, n\u00e9 una matrice S unitaria. L'assenza di queste strutture stupisce e lascia sconcertato chi viene dal mondo delle stringhe, perch\u00e9 abituato a pensare alla fisica in termini di spazio tempo piatto. Ma l'assenza di queste strutture \u00e8 implicata dalla relativit\u00e0 generale, nella quale, in generale, non esiste uno spazio piatto asintotico o una simmetria per traslazione nel tempo. L'unitariet\u00e0, nel senso di coerenza dell'interpretazione probabilistica della teoria, \u00e8 ovviamente rispettata dalla gravit\u00e0 quantistica a loop."}
{"id": "136552", "revid": "1873017", "url": "https://it.wikipedia.org/wiki?curid=136552", "title": "Svartifoss", "text": "Svartifoss (\"Le cascate nere\") \u00e8 una cascata islandese situata all'interno del Parco nazionale Skaftafell.\nCaratteristica particolare di questa cascata \u00e8 la presenza di colonne di basalto dalla forma esagonale di provenienza vulcanica.\nLa cascata Svartifoss \u00e8 raggiungibile a piedi in circa 45 minuti, percorrendo un sentiero che parte dal campeggio del parco. Proseguendo verso ovest si raggiunge la localit\u00e0 denominata Sj\u00f3narsker."}
{"id": "136559", "revid": "1543377", "url": "https://it.wikipedia.org/wiki?curid=136559", "title": "Mutant Chronicles", "text": "Mutant Chronicles \u00e8 l'ambientazione per una serie collegata di giochi e romanzi pubblicati a partire dal 1993 dalla ormai chiusa casa editrice svedese Target Games e parzialmente tradotti in italiano dalla Hobby &amp; Works. \nAmbientazione.\nTutto ebbe inizio alla fine del ventitreesimo secolo quando il suolo della Terra si trovava esausto dallo sfruttamento dell'uomo e dagli esperimenti nucleari. La societ\u00e0 era dominata da quattro megacorporazioni mercantili: l'americana Capitol, la teutonica Bauhaus, la nipponica Mishima e la britannica Imperial. Le corporazioni sostentavano miliardi di persone offrendo loro un lavoro, cibo, protezione, assistenza medica. La lotta continua delle corporazioni aveva inaridito il suolo terrestre ed esse si dedicarono quindi alla ricerca per la colonizzazione dello spazio.\nLa Terra venne abbandonata e vennero colonizzati prima la Luna poi i pianeti del nostro Sistema Solare e la fascia di asteroidi. Quando la colonizzazione era ad un punto avanzato l'Oscura Simmetria inizi\u00f2 a dilagare. Incubi terribili colpirono la popolazione, le macchine guidate dall'Intelligenza Artificiale si ribellarono, il sistema creditizio croll\u00f2 e le lotte tra le corporazioni ripresero dando l'inizio alla Prima Guerra Corporativa. Arriv\u00f2 poi il Primo Cardinale a fondare la Fratellanza che riappacific\u00f2 le corporazioni e diede speranza all'umanit\u00e0 contro l'Oscura Simmetria. Venne fondata l'Alleanza, un organismo che rappresentava le corporazioni e doveva aiutarle a risolvere gli screzi pacificamente.\nGli Imperiali, per\u00f2, si spinsero oltre Plutone, scoprendo Nero, il Decimo Pianeta. Appena sbarcati sul nuovo pianeta che volevano colonizzare il Primo Sigillo di Protezione venne spezzato e le orde dell'Oscura Legione dilagarono. La Fratellanza, al fianco di ogni corporazione, diede vita ad un fronte unito che sconfisse l'Oscura Legione.\nDopo mille anni le corporazioni dimenticarono tutto e ripresero a darsi battaglia. Inizi\u00f2 la Seconda Guerra Corporativa e sorse una nuova corporazione, la Cybertronic, che costru\u00ec nuove Macchine Pensanti. In questo caos l'Oscura Legione ha ripreso la propria attivit\u00e0 e guadagna terreno.\nLe cinque Megacorporazioni.\nNel gioco di ruolo \u201cMutant Chronicles\u201d una parte da leone nell'ambientazione la fanno le cosiddette Megacorporazioni. Sono esse che dettano legge nell'universo e sono responsabili della maggior parte dei commerci, dei processi produttivi, del condizionamento mentale della popolazione umana e degli scontri armati dell'universo.\nLa megacorporazione Capitol \u00e8 quella di idea politica democratica. I principi ispiratori della megacorporazione sono \u201cProfitto e Onore\u201d. Essa \u00e8 decisamente la pi\u00f9 grande megacorporazione e fabbrica prodotti con qualit\u00e0 mediocre e prezzi contenuti. Ha una forte presenza su Marte.\nLa megacorporazione Bauhaus \u00e8 basata sulla discendenza, anche se utilizza il principio meritocratico in casi di personalit\u00e0 eccezionalmente dotate al proprio interno. Essa fabbrica prodotti di qualit\u00e0 sopraffina ed \u00e8 per questo costretta a rivenderli ad alti prezzi. Ha una forte presenza su Venere.\nLa megacorporazione Mishima discende da antichi e nobili casati giapponesi. L'idea pu\u00f2 essere racchiusa in \u201cMorte piuttosto che disonore\u201d. Essa produce enormi quantit\u00e0 di prodotti di qualit\u00e0 scadente e prezzi stracciati. La progettazione si basa spesso su spionaggio industriale o plagio. Ha una forte presenza su Mercurio.\nLa megacorporazione Imperiale \u00e8 la pi\u00f9 piccola. Essa \u00e8 detta \u201cfazione dannata\u201d poich\u00e9 imped\u00ec alla corporazione Capitol di stroncare l'Oscura Legione sul nascere. Essa ha presenze in tutto il sistema solare e ha una struttura basata su clan familiari. Essa solitamente sottrae risorse agli avversari per rivenderli a prezzo inferiore.\nLa megacorporazione Cybertronic \u00e8 la pi\u00f9 giovane e delle dimensioni degli Imperiali. Essa \u00e8 basata sulla tecnologia di tutti i tipi, dalle macchine pensanti alla bioingegneria. \u00c8 vista male da tutte le megacorporazioni che in essa credono ci sia il tentativo dell'Oscura Legione di mascherarsi per inserirsi nella societ\u00e0 umana.\nL'Oscura Legione, la Fratellanza e l'Alleanza.\nL'Oscura Legione \u00e8 l'armata del male guidata dai Cinque Apostoli. Essi sono Ilian (la Signora del Vuoto), Muawijhe (il Signore delle Visioni), Semai (il Signore del Rancore), Algeroth (il Signore della Tecnologia Oscura) e Demnogonis (l'Insudiciatore).\nL'Oscura Legione venne risvegliata dall'approdo delle navi Imperiali su Nero, il Decimo Pianeta del nostro Sistema Solare, l'unico oltre l'orbita di Plutone. Gli appartenenti all'Oscura Legione sono umani eretici unitisi all'Oscurit\u00e0, Non-Morti e Necromutanti. I Doni Oscuri sono poteri soprannaturali concessi ai discepoli degli Apostoli del Male.\nVenne poi un uomo che ridiede speranza all'umanit\u00e0 nella lotta contro l'Oscura Simmetria, il Cardinale. Egli fond\u00f2 la Fratellanza, una organizzazione capace di guidare la speranza delle genti contro il male. Sotto la sua bandiera le Megacorporazioni si accordarono in un patto che faceva loro firmare la pace e le univa nella battaglia contro il male.\nLa Fratellanza costitu\u00ec un proprio esercito di Inquisitori e prese le redini del comando anche sugli eserciti delle Megacorporazioni. L'Arte sono i poteri soprannaturali concessi agli appartenenti della Fratellanza.\nL'Alleanza \u00e8 un organismo che sta al di sopra delle Megacorporazioni e funge da mediatore tra esse per evitare conflitti e mantenere l'unit\u00e0 contro il male. Venne fondata dopo la prima Guerra Corporativa (per volere del Primo Cardinale) e in essa hanno una rappresentanza tutte le Megacorporazioni.\nL'esercito dell'Alleanza \u00e8 composto dai Doomtrooper che sono valorosi soldati scelti da tutte le Megacorporazioni. L'Alleanza ha avuto successi solo parziali nelle mediazioni tra le varie fazioni in lotta nel Sistema Solare poich\u00e9 molte di esse mantengono in vita vecchi rancori che le dividono e le oppongono davanti alla prima difficolt\u00e0. La maggior parte dei costituenti il corpo dell'Alleanza sono burocrati, diplomatici e rappresentanti politico-economici.\nProdotti.\nQuesti sono i prodotti basati sul mondo di Mutant Chronicles: \nLa Hobby &amp; Works ha pubblicato a partire dal 1995 traduzioni del regolamento del gioco di ruolo (\"Mutant Chronicles\" - vincitore alla Fiera di Lucca per il miglior gioco tradotto) e di \"Warzone\", \"Blood Berets\" e \"Doomtrooper\"."}
{"id": "136561", "revid": "200568", "url": "https://it.wikipedia.org/wiki?curid=136561", "title": "Somministrazione di lavoro", "text": "La somministrazione di lavoro \u00e8 un istituto del diritto del lavoro italiano introdotto in Italia con il d.lgs. 10 settembre 2003, n. 276, entrato in vigore il 24 ottobre dello stesso anno, emanato in attuazione della legge Biagi. \nL'istituto sostitu\u00ec il rapporto di lavoro interinale introdotto dal pacchetto Treu del 1997, e si presenta come una fattispecie di rapporto di lavoro.\nEvoluzione storica.\nLa locazione di personale era un fenomeno vietato dal codice civile italiano del 1942, la successiva legge 23 ottobre 1960, n. 1369 venne emanata con lo scopo di combattere un fenomeno di sfruttamento della manodopera, il \"caporalato\", con il quale uno pseudo-appaltatore s'interponeva tra il vero datore e il lavoratore, in modo che il datore non dovesse assumersi le responsabilit\u00e0 del rapporto di lavoro.\nUna disciplina del lavoro interinale nel frattempo introdotta dal governo Prodi I col pacchetto Treu nel 1997, venne abrogata dal d.lgs 10 settembre 2003, n. 276, contestualmente alla legge n. 1369/1960, introducendo e disciplinando compiutamente il nuovo istituto. Il decreto del 2003 prevedeva l'utilizzo sia a tempo determinato e non; ma la legge 24 dicembre 2007, n. 247 (legge finanziaria per l'anno 2008) la somministrazione a tempo indeterminato venne abolita e la successiva legge 23 dicembre 2009, n. 191 (legge finanziaria per l'anno 2010) ha reintrodotto la norma precedente, introducendo un nuovo caso di ammissibilit\u00e0 e delegando alla contrattazione aziendale la facolt\u00e0 di individuarne di aggiuntive.\nAnalisi.\nQuesto contratto, come definito dal d.lgs. n. 276/2003, in origine poteva anche prevedere una prestazione a tempo indeterminato da parte dell'agenzia, mentre ci\u00f2 non era previsto dalla legge n. 196/1997. Le Agenzie sono autorizzate dal Ministero del lavoro e delle politiche sociali e registrate in un albo apposito, altrimenti si realizza il fenomeno interpositorio vietato gi\u00e0 dalla legge del 1960, nonch\u00e9 dal d. leg. 276/2003 e anche dalla Convenzione OIL. I lavoratori, per stipulare il contratto di somministrazione, non versano alcun corrispettivo all'Agenzia, salvo per alcune professioni particolarmente sofisticate.\nLa somministrazione di lavoro comporta la piena responsabilit\u00e0 giuridica ed economica nei confronti dei lavoratori direttamente occupati, responsabilit\u00e0 che il datore pu\u00f2 \"trasferire\" su intermediari o interposti, s\u00ec da potersi assicurare manodopera aggiuntiva in maniera meno costosa e pi\u00f9 flessibile: si ricorre al lavoro interinale non solo perch\u00e9 si pu\u00f2 interrompere e riprendere a piacimento il rapporto di lavoro, secondo la necessit\u00e0, e senza i costi per licenziare personale dipendente anche temporaneo, ma non di rado anche perch\u00e9 il lavoro interinale ha un costo orario decisamente pi\u00f9 basso di quello del proprio personale dipendente. Anche se \u00e8 l'agenzia a esercitare concretamente il potere organizzativo e direttivo sulle proprie risorse, se queste risorse poi svolgono le stesse mansioni e produzioni del personale dipendente in sede del committente (magari con mezzi tecnici o informatici identici), acquisiscono automaticamente il diritto a un'uguale retribuzione, in presenza del medesimo lavoro svolto.\nGli artt. 20-28 del d.lgs. 276/2003 regolamentano la materia, prevedendo il coinvolgimento di tre soggetti:\nTra questi tre soggetti vengono stipulati due diversi contratti: il contratto di somministrazione di lavoro, concluso tra somministratore e utilizzatore, e il contratto di lavoro concluso tra somministratore e lavoratore. In ogni caso il rapporto lavorativo instaurato \u00e8 tra il lavoratore e l'Agenzia per il lavoro, che per legge dovr\u00e0 retribuire il lavoratore in maniera adeguata alla tipologia di contratto dell'azienda utilizzatrice. Nel linguaggio delle agenzie un contratto con l'azienda committente, relativa alla somministrazione di un lavoratore, \u00e8 esplicato attraverso la \"missione\", ossia lo specifico incarico/mansione che la risorsa dovr\u00e0 svolgere presso l'utilizzatrice.\nIl funzionamento.\nIl lavoratore, come si diceva, \u00e8 legato da un rapporto lavorativo con un somministratore, un soggetto autorizzato secondo precise regole previste dalla legge, da parte del Ministero del lavoro e delle politiche sociali e definita Agenzia per il lavoro, registrata in un apposito albo. Il prestatore di lavoro, pertanto, viene richiesto, e dunque utilizzato, da un terzo soggetto detto utilizzatore, il quale, nel periodo del contratto, ne assume la direzione ed il controllo, ricevendo la prestazione nel suo diretto interesse; si pu\u00f2 dire che, rispetto al concreto svolgimento del rapporto lavorativo, la posizione dei lavoratori somministrati \u00e8 assimilabile a quella dei lavoratori assunti \"direttamente\" dall'utilizzatore, compresa la possibilit\u00e0 di applicarli allo svolgimento di un contratto di appalto o di procedere a distacco presso altre aziende.\nL'utilizzatore non assume tuttavia il potere disciplinare che rimane riservato al somministratore, salvo tuttavia l'onere per il primo di comunicare a questi gli elementi che possano costituire oggetto di contestazione disciplinare. Al lavoratore devono essere garantite condizioni di base di lavoro e di occupazione complessivamente non inferiori a quella dei lavoratori pari mansione dipendenti dal soggetto utilizzatore. Inoltre, somministratore ed utilizzatore sono legati da una obbligati in solido per la corresponsione dei trattamenti retributivi e dei contributi previdenziali. A titolo di sanzione civile la legge prevede che il mancato rispetto di alcune disposizioni dell'istituto portano a costituire in capo all'utilizzatore un rapporto di lavoro subordinato ordinario (art. 27). Sono fatte salve le sanzioni penali previste dal D. Lgs. n. 276/2003, art. 18 ss.\nDa notare che gli utilizzatori di risorse in somministrazione (aziende o enti che siano) devono registrare le missioni dei lavoratori sul Libro unico del Lavoro, come accade per i subordinati, i cocopro, gli amministratori, ecc.\nCon sentenza n. 22910 del 26.10.2006, la Cassazione a Sezione Unite ha stabilito che, in presenza del divieto di intermediazione di manodopera, non sussiste una responsabilit\u00e0 solidale fra appaltante/committente e appaltatore (ovvero intermediario): \u201csolo sull'appaltante (o interponente) gravano gli obblighi in materia di trattamento economico e normativo scaturenti dal rapporto di lavoro, nonch\u00e9 gli obblighi in materia di assicurazioni sociali, non potendosi configurare una (concorrente) responsabilit\u00e0 dell'appaltatore (o interposta) in virt\u00f9 dell'apparenza del diritto e dell'apparente titolarit\u00e0 del rapporto di lavoro stante la specificit\u00e0 del suddetto rapporto e la rilevanza sociale degli interessi ad esso sottesi\u201d.\nTipologie.\nIl contratto di somministrazione sino alla , relativa all'approvazione del \"Protocollo Welfare\" con la legge del 2007, poteva essere stipulato in due forme:\nIl rapporto di lavoro con l'agenzia pu\u00f2 essere a tempo determinato o indeterminato, a tempo pieno o parziale. Ad uno staff leasing (somministrazione a tempo indeterminato) viene normalmente associato un contratto di lavoro a tempo indeterminato.\nIn caso di somministrazione a termine, il CCNL delle Agenzie per il Lavoro vigente al momento in cui si scrive, prevede che la durata massima del periodo di assegnazione presso un medesimo utilizzatore, e col medesimo contratto, non possa superare i 36 mesi (o 42 nel caso nei primi 24 mesi il periodo iniziale non sia stato prorogato pi\u00f9 di due volte).\nIl numero massimo di proroghe consentite \u00e8 6, sempre in base alle regole definite nel CCNL delle Agenzie. Non sono previsti termini minimi di durata del primo periodo, n\u00e9 minimi o massimi delle singole proroghe (purch\u00e9 il rapporto nel suo complesso non superi i termini sopra menzionati).\nCi\u00f2 garantisce termini di flessibilit\u00e0 decisamente superiori rispetto al contratto a termine diretto. Per ovvie ragioni, invece, non si pu\u00f2 parlare n\u00e9 di durata n\u00e9 di proroghe nella somministrazione a tempo indeterminato. La somministrazione a termine \u00e8 consentita a fronte di ragioni di carattere tecnico, organizzativo, produttivo o sostitutivo presenti presso l'utilizzatore al momento della stipula del contratto e per tutta la sua durata.\nQuesto il presupposto originariamente previsto dal d.lgs 276/2003 (art. 20 c.4) a cui, in questi anni, sono state portate numerose eccezioni, basate sulle condizioni soggettive del lavoratore coinvolto (in sintesi: in mobilit\u00e0, percettore di ammortizzatori sociali, svantaggiati o molto svantaggiati sulla base delle norme europee) o pattizie (accordi collettivi in tal senso stipulabili anche a livello aziendale). In tutte queste ipotesi, dunque, la somministrazione a termine si definisce \"acausale\", nel senso che, per la sua legittimit\u00e0, non \u00e8 richiesto il rispetto (e la descrizione in contratto) di una specifica ragione come sopra riferita. Le novit\u00e0 sul punto rivestono importanza, considerata la difficolt\u00e0 per le aziende di gestire contrattualmente il presupposto causale, anche di fronte alle incertezze interpretative portate dalla giurisprudenza che in questi anni si \u00e8 occupata della questione. Sino all'abrogazione predetta l'Agenzia poteva stipulare contratti di \"Staff leasing\", ovvero di somministrazione di lavoro a tempo indeterminato, ma solo per la realizzazione di servizi o attivit\u00e0 espressamente individuate dalla legge o dalla contrattazione collettiva.\nQuesto tipo di contratto era ammesso nei seguenti casi:\nLa reintroduzione del gennaio 2010 ha portato ad allargare anche ai contratti collettivi territoriali ed aziendali la possibilit\u00e0 di introdurre ulteriori attivit\u00e0 in cui lo staff leasing pu\u00f2 essere stipulato.\nPi\u00f9 recentemente si sono aggiunti altri due casi:\ni-bis) in tutti i settori produttivi, pubblici e privati, per l'esecuzione di servizi di cura e assistenza alla persona e di sostegno alla famiglia.\ni-ter) in tutti i settori produttivi, in caso di utilizzo da parte del somministratore di uno o pi\u00f9 lavoratore assunti con contratto di apprendistato.\nCriticit\u00e0.\nIn alcuni settori come il lavoro agricolo, si sono sollevate critiche profonde all'operato di alcune agenzie di lavoro, con la segnalazione di abusi che, come riferiscono i \"media\", ricordano l'antico \"caporalato\" Alcuni casi di morti tra i lavoratori somministrati in agricoltura hanno sollevato la necessit\u00e0 di un maggior controllo sulle Agenzie di lavoro. Un altro settore critico \u00e8 quello dei trasporti, clamore ha suscitato un volantino di una agenzia per il lavoro in cui ha offerto l'applicazione del contratto di lavoro di diritto romeno ad aziende di Modena.\nD'altra parte il lavoro somministrato pu\u00f2 fornirlo solo un'agenzia accreditata, utilizzando il CCNL di riferimento, con i rapporti con il lavoratore e il cliente ben documentati, all'interno di regole specifiche. Le principali agenzie del lavoro (somministrazione e selezione) sono nomi molto noti (le pi\u00f9 grandi sono multinazionali) e con una platea di candidati e utilizzatori vastissima. Parallelamente, invece, esiste la pratica ben pi\u00f9 critica di utilizzare - aggirando le regole - di cooperative di lavoro o servizi, i cui dipendenti - essendo soci - possono essere sfruttati, sottopagati e licenziati con molta facilit\u00e0. Queste cooperative sono spesso piccolissime imprese locali, aperte da prestanome o stranieri. Mentre con la somministrazione anche l'utilizzatore deve adempiere a diversi obblighi documentati nei confronti degli addetti, con la cooperativa si risolve tutto in una normale fattura complessiva per un certo servizio generico. Le agenzie di somministrazione hanno nei falsi appalti di manodopera delle cooperative un concorrente fraudolento."}
{"id": "136562", "revid": "125702682", "url": "https://it.wikipedia.org/wiki?curid=136562", "title": "Giovanni Palatucci", "text": "Inizialmente addetto all'ufficio stranieri dal 12 novembre 1937 e dal febbraio 1944 reggente della Questura di Fiume sino al 13 settembre 1944, quando fu arrestato dai tedeschi delle SS e internato il 22 ottobre successivo nel campo di concentramento di Dachau con il numero 117826, dove mor\u00ec di stenti il 10 febbraio 1945, 78 giorni prima della liberazione del campo.\nNel 1952 lo zio vescovo Giuseppe Maria Palatucci raccont\u00f2 che il nipote durante la sua permanenza a Fiume aveva salvato \u00abnumerosissimi israeliti\u00bb. Da allora Giovanni Palatucci \u00e8 salito agli onori sia in Israele (dove \u00e8 Giusto tra le nazioni dal 1990), sia presso la Chiesa cattolica (per la quale \u00e8 Servo di Dio dal 2004), sia presso la Repubblica Italiana (per la quale \u00e8 Medaglia d'oro al merito civile dal 1995).\nNel 2013 il Centro Internazionale di Studi Primo Levi di New York ha avanzato alcuni dubbi sulla corretta ricostruzione storica delle vicende legate alla figura di Palatucci. A seguito di questa ricerca la figura di Palatucci \u00e8 stata rimossa da un'esposizione al Museo dell'Olocausto di Washington e lo Yad Vashem e il Vaticano hanno iniziato a esaminare la nuova documentazione emersa.\nBiografia.\nNato a Montella, in provincia di Avellino, da Felice e Angelina Molinari, era nipote di Giuseppe Maria Palatucci, vescovo di Campagna. Comp\u00ec gli studi presso il Ginnasio \"Dionisio Pascucci\" di Dentecane di Pietradefusi e il Liceo Classico \"Pietro Giannone\" di Benevento. Dopo la maturit\u00e0 conseguita a Salerno nel 1928, svolse nel 1930 il servizio militare a Moncalieri come allievo ufficiale di complemento.\nIscritto al Partito Nazionale Fascista, nel 1932 consegu\u00ec la laurea in giurisprudenza presso l'Universit\u00e0 di Torino, discutendo una tesi in diritto penale sul rapporto di causalit\u00e0 con il professor Eugenio Florian.\nNel 1936 giur\u00f2 come volontario vice commissario di pubblica sicurezza e inviato alla questura di Genova. Nel 1937 venne trasferito alla questura di Fiume come responsabile dell'ufficio stranieri e poi come commissario di P.S.\nDopo l'8 settembre 1943 ader\u00ec alla Repubblica Sociale Italiana.\nNella sua posizione ebbe modo di conoscere l'impatto che le leggi razziali ebbero sulla popolazione ebraica. In quel contesto, cerc\u00f2 di fare quello che la sua posizione gli permetteva, creando attraverso una rete di amici una strada per salvare tanti ebrei dai campi di sterminio come, tanto per citarne qualcuno, la famiglia di Carl Selan . In una lettera ai genitori scrisse: \u00abHo la possibilit\u00e0 di fare un po' di bene, e i beneficiati da me sono assai riconoscenti. Nel complesso riscontro molte simpatie. Di me non ho altro di speciale da comunicare\u00bb.\nUn calcolo approssimativo ha stimato in pi\u00f9 di 5.000 il numero di persone che Giovanni Palatucci aiut\u00f2 a salvarsi durante tutta la sua permanenza a Fiume.\nNel novembre 1943 Fiume, pur facente parte della Repubblica Sociale Italiana, di fatto entr\u00f2 a far parte della cosiddetta Zona d'operazioni del Litorale adriatico, controllata direttamente dalle truppe tedesche per ragioni d'importanza strategica e il comando militare della citt\u00e0 pass\u00f2 al capitano delle SS Hoepener. Pur avvisato del pericolo che correva personalmente, decise di rimanere al suo posto.\nIl Console svizzero di Trieste, un suo caro amico, gli offr\u00ec un passaggio sicuro verso la Svizzera, offerta che Palatucci accett\u00f2, inviando al suo posto la sua giovane amica ebrea, originaria di Karlova\u0107, Mika Eisler (al secolo Maria) \u2013 di cui molto si \u00e8 scritto sulla sua liaison con Palatucci\u00a0\u2013 che, ritrovandosi da sola dopo la separazione dal marito, un certo Weiss, per scongiurare il pericolo che incombeva su di lei e la propria famiglia, fu costretta ad abbandonare precipitosamente il proprio paese per rifugiarsi a Fiume dove, poco dopo, fu raggiunta dalla madre Dragica Braun.\nIn seguito, per metterle al riparo da ogni pericolo, si preoccup\u00f2 di farle trasferire in una localit\u00e0 pi\u00f9 appartata quale era Laurana, una pittoresca citt\u00e0 a poca distanza da Abbazia dove, il 30 aprile successivo, presero \u00aballoggio nella Villa Maria (\u2026) sita nella frazione di Oprino no. 135\u00bb.\nNel febbraio 1944 fu nominato questore reggente la questura di Fiume.\nPer contrastare ulteriormente l'azione del comando tedesco, , cos\u00ec da poter aver notizia anticipata dei rastrellamenti e poterne dar avviso. Inoltre inviava relazioni ufficiali al governo della Repubblica Sociale Italiana per segnalare continue vessazioni, limitazioni nello svolgere le proprie attivit\u00e0 e il disarmo dei poliziotti italiani da parte dei tedeschi.\nEgli si preoccup\u00f2 anche dell'istituzione di uno \"Stato Libero di Fiume\", per far s\u00ec che questo territorio, che correva il rischio di dover venir ceduto dall'Italia alla Jugoslavia, mantenesse una sua indipendenza. Fu proprio con l'accusa formale di cospirazione e intelligenza con il nemico in seguito al \u00abrinvenimento di un piano relativo alla sistemazione di Fiume come citt\u00e0 indipendente, tradotto in lingua inglese\u00bb che il 13 settembre 1944 venne arrestato dai militari tedeschi e tradotto nel carcere di Trieste. Il 22 ottobre venne trasferito nel campo di lavoro forzato di Dachau, dove mor\u00ec nel 1945, due mesi prima della liberazione, a soli 36 anni.\nControversie.\nAiuti ai profughi e accuse di collaborazionismo.\nGi\u00e0 nel 1995 furono avanzati dubbi sulla corretta ricostruzione storica delle vicende legate alla figura di Palatucci ma maggiore clamore ha destato la ricerca condotta dal Centro Primo Levi nel 2013 che ha in parte ridimensionato i meriti attribuitigli.\nSecondo lo storico Michele Sarfatti \u00e8 avvenuto che \u00abil sistema delle onoranze nei confronti di Giovanni Palatucci ha preceduto il lavoro di ricerca storica. Questo \u00e8 il motivo per cui a lui sono state attribuite in modo acritico azioni che nessuno aveva mai verificato essere state compiute veramente da lui\u00bb.\nUn memorandum del Ministero degli Interni del luglio 1952 aveva gi\u00e0 escluso che Palatucci avesse compiuto un salvataggio di massa, ma nessuno fece approfondite ricerche documentali.\nStando alla ricerca del Centro Primo Levi, in base all'esame di circa 700 documenti finora inediti, Palatucci andrebbe descritto come uno zelante esecutore della deportazione di almeno 412 dei circa 500 ebrei presenti a Fiume, nel suo incarico di responsabile dell'applicazione delle leggi razziali fasciste. La sua deportazione e morte a Dachau sarebbe stata dovuta non al suo aiuto agli ebrei, ma all'aver mantenuto contatti col servizio informativo nemico, per aver passato agli inglesi i piani per l'indipendenza di Fiume.\nAnche il museo Yad Vashem e la Santa Sede hanno avviato accertamenti. \"L'Osservatore Romano\", seppure con qualche riserva, ha ammesso che \u00absul caso Palatucci le ricerche storiche di prima mano sono state poche, che numeri e fatti sono stati sottoposti ad interpretazioni agiografiche. Ed \u00e8 anche probabile che in seguito alle ricerche in corso i numeri andranno ridimensionati, che alcuni eventi andranno riletti\u00bb.\nSecondo la ricerca del 2013, la storia di Palatucci sarebbe un mito fomentato dallo zio, il vescovo Giuseppe Maria Palatucci, che nel 1952 si sarebbe servito della storia inventata per assicurare una pensione di guerra al fratello e alla cognata, genitori di Palatucci.\nMichael Day, giornalista per il quotidiano \"The Independent\", si \u00e8 chiesto come Palatucci abbia potuto aiutare pi\u00f9 di 5.000 ebrei a fuggire da una regione in cui la popolazione ebraica era grande la met\u00e0. Anna Pizzuti, curatrice del database degli ebrei stranieri internati in Italia, ha sostenuto al \"Corriere della Sera\" che \u00e8 impossibile che Palatucci abbia inviato \"migliaia di ebrei [...] nel campo di internamento di Campagna dove sarebbero stati protetti dal Vescovo Giuseppe Maria Palatucci\", perch\u00e9 \"quaranta in tutto sono i fiumani internati a Campagna. Un terzo del gruppo fin\u00ec ad Auschwitz\".\nTestimonianze a favore.\nIn favore di Palatucci nel giugno 2013 decise di testimoniare l'anziana Renata Conforty i cui genitori furono tratti in salvo proprio dal questore di Fiume. Dopo un lungo silenzio anche il Vaticano, attraverso \"L'Osservatore Romano\" ha pubblicato un lungo articolo della storica Anna Foa in cui riabilita Palatucci auspicando \"che il Museo di Washington, che ha immediatamente cancellato dai suoi siti e dalle mostre il nome di Palatucci, abbia avuto accesso alla documentazione e non solo alla lunga analisi che ne fa il centro Primo Levi\" e rigetta le accuse mosse dello stesso Centro che tace sulle numerose testimonianze di salvataggi individuali rilasciate dagli stessi ebrei che furono salvati e sul fatto che la mancanza di documentazione scritta \u00e8 da ascrivere proprio al fatto che le operazioni attuate da Palatucci fossero necessariamente segrete. Conclude la Foa che \"ora come ora, in presenza di condanne infondate tanto definitive, ci\u00f2 che \u00e8 fondamentale \u00e8 rispondere attraverso la documentazione a queste semplici domande: Palatucci ha o no salvato degli ebrei? Palatucci ha o no denunciato degli ebrei? Solo a queste domande ci aspettiamo che i documenti diano una risposta.\". Anche lo storico Matteo Luigi Napolitano ha preso le difese di Palatucci contestando le affermazioni fatte dal Centro Primo Levi contro il questore di Fiume. I risultati della ricerca del Centro sono stati criticati anche da altri storici. Giovanni Preziosi, tra l'altro, ha accennato anche al ruolo svolto da Palatucci nel salvataggio della famiglia di Clotilde (detta Lilly) Sachs de Gri\u010d, sorella di un suo caro amico, l\u2019avv. Niels Sachs de Gri\u010d, persona molto nota nella citt\u00e0 quarnerina. \nLo Yad Vashem ha giudicato irrilevanti gli studi condotti dal Centro Primo Levi e ha confermato il titolo di \"Giusto\" a Giovanni Palatucci: \"Le prove sono numerose e inoppugnabili. Il revisionismo sulle figure dei Giusti \u00e8 un fenomeno grave e incomprensibile, che nega il valore delle testimonianze e spalanca le porte al negazionismo\" ha dichiarato lo storico Roberto Malini.\nBibliografia.\nGiuseppe Fresolone-Marcello Naimoli (a cura di), Giovanni Palatucci e gli ebrei internati a Campagna. Memorie, rappresentazioni e nuove ricerche, Roma, EDUP, 2017, IBN 978-88-8421-299-3"}
{"id": "136569", "revid": "1833487", "url": "https://it.wikipedia.org/wiki?curid=136569", "title": "Tommaso Coletti", "text": "Esponente della Margherita, \u00e8 stato un senatore della Repubblica fino al 2006, eletto nel 2001 in quota uninominale per la lista de L'Ulivo. Nel 2000 \u00e8 consigliere regionale dell'Abruzzo per il PPI con 6280 voti.\n\u00c8 stato eletto Presidente della Provincia di Chieti nel turno elettorale del 2004 (ballottaggio del 26 e 27 giugno), raccogliendo il 54,9% dei voti in rappresentanza di una coalizione di centrosinistra.\nEra sostenuto, in Consiglio provinciale, da una maggioranza costituita da:\nIl mandato amministrativo \u00e8 scaduto nel 2009."}
{"id": "136576", "revid": "125779058", "url": "https://it.wikipedia.org/wiki?curid=136576", "title": "Maurizio Fontanili", "text": "Biografia.\nLaureato in Medicina e Chirurgia, specializzato in chirurgia toracica e generale, \u00e8 diventato medico primario all'et\u00e0 di 35 anni. Esponente della Democrazia Cristiana, ha aderito al Partito Popolare Italiano, di cui \u00e8 stato presidente provinciale dal 1996 al 1999. ha aderito alla Margherita. Presidente della Provincia di Mantova dal 2001, poi riconfermato fino al 2011.\n\u00c8 stato eletto Presidente della Provincia nel turno elettorale del 2006 (elezioni del 28 - 29 maggio), raccogliendo il 53,5% dei voti in rappresentanza di una coalizione di centrosinistra.\n\u00c8 stato sostenuto, in Consiglio provinciale, da una maggioranza costituita da:\nIl mandato amministrativo \u00e8 scaduto nel 2011."}
{"id": "136577", "revid": "19049129", "url": "https://it.wikipedia.org/wiki?curid=136577", "title": "Douglas DC9", "text": ""}
{"id": "136579", "revid": "4", "url": "https://it.wikipedia.org/wiki?curid=136579", "title": "Yunnanosauridae", "text": ""}
{"id": "136580", "revid": "117641098", "url": "https://it.wikipedia.org/wiki?curid=136580", "title": "Andrea Tagliasacchi", "text": "\u00c8 stato il presidente della Provincia di Lucca dal 1997 al 2006.\nBiografia.\nEsponente dei Democratici di Sinistra, \u00e8 stato consigliere comunale a Castelnuovo di Garfagnana, membro della segreteria regionale del partito e consigliere provinciale.\nEletto presidente della Provincia di Lucca per il centrosinistra nel 1997, \u00e8 stato riconfermato nel 2001 rimanendo quindi in carica fino al 2006.\nNel 2007 si \u00e8 candidato a Sindaco di Lucca per i partiti dell'Unione, ma \u00e8 stato sconfitto da Mauro Favilla, sostenuto dal centrodestra.\nIl 25 maggio 2014 \u00e8 stato eletto sindaco di Castelnuovo Garfagnana, sua citt\u00e0 natale. \nIl 12 agosto 2016 ha annunciato la sua candidatura a sindaco di Lucca, candidatura poi ritirata a seguito della scelta del primo cittadino in carica Alessandro Tambellini di correre per un secondo mandato."}
{"id": "136581", "revid": "22356", "url": "https://it.wikipedia.org/wiki?curid=136581", "title": "Yunnanosaurus huangi", "text": "Il genere Yunnanosaurus (\"lucertola di Yunnan\") \u00e8 l'unico genere della famiglia delle Yunnanosauridae e comprende una specie primitiva di dinosauri dal collo lungo (prosauropodi) vissuti nel Giurassico inferiore, circa 210 milioni di anni fa (\"Yunnanosaurus huangi\"). In passato si era ipotizzato che alcuni fossili (scoperti nel 1951) appartenessero ad un'altra specie (\"Yunnanosaurus robustus\"), ma ora si ritiene che si tratti di esemplari della specie \"Y. huangi\".\nSi ritiene che lo yunnanosauro fosse erbivoro e pesasse circa 900 kg per 2 metri di altezza e 7 metri di lunghezza.\nSi crede che poteva sollevarsi sulle zampe posteriori per brucare gli alberi o appoggiarsi sulle quattro zampe per pascolare.\nI primi fossili di \"Yunnanosaurus huangi\" sono stati ritrovati da Young in Cina nel 1942. Attualmente sono stati scoperti 20 scheletri e 2 crani di diversa et\u00e0, da cuccioli ad adulti.\nParticolare dei crani sono i denti che erano molto affilati, a forma di scalpello e dai bordi taglienti. Rispetto agli attuali rettili contemporanei, i denti dello yunnanosauro erano molto pi\u00f9 evoluti, infatti erano molto simili a quelli del Brachiosaurus."}
{"id": "136585", "revid": "1305772", "url": "https://it.wikipedia.org/wiki?curid=136585", "title": "Michele Traversa", "text": "Biografia.\nEsponente sindacale nella Cisnal, vicesegretario generale dell'Ugl, \u00e8 stato un esponente del Movimento Sociale Italiano, consigliere comunale di Catanzaro dal 1985 al 1990, consigliere e assessore regionale di Alleanza Nazionale dal 1995 al 1999, commissario provinciale di AN e presidente della provincia di Catanzaro dal 1999. \u00c8 presidente dell'Unione delle province calabresi.\n\u00c8 stato rieletto Presidente della Provincia di Catanzaro nel 2004 (ballottaggio del 26 e 27 giugno), raccogliendo il 51,2% dei voti in rappresentanza di una coalizione di centrodestra.\nIl mandato sarebbe scaduto nel 2009, ma Michele Traversa si \u00e8 dimesso con un anno di anticipo per accettare la candidatura alla Camera dei deputati alle elezioni politiche del 2008. Viene eletto deputato per le liste del Popolo della Libert\u00e0 in Calabria.\nIn seguito alle elezioni amministrative italiane del 2011 (15-16 maggio), \u00e8 stato eletto sindaco di Catanzaro con una percentuale di poco superiore al 62%.\nIl 19 dicembre 2011 si \u00e8 dimesso dall'incarico di Sindaco del Comune di Catanzaro dopo appena 7 mesi di mandato optando per la carica di Deputato Nazionale, alla luce della sentenza n.277 dell'ottobre 2011 della Corte Costituzionale, che ha stabilito l'incompatibilit\u00e0 tra sindaco dei Comuni oltre i 20.000 abitanti e parlamentare. Traversa \u00e8 stato l'unico parlamentare a ricoprire anche l'incarico di sindaco ad aver optato per rimanere in Parlamento piuttosto che come primo cittadino della sua citt\u00e0. Il 10 gennaio 2012 le dimissioni diventano definitive aprendo la fase di commissariamento dell'ente comunale."}
{"id": "136586", "revid": "112862195", "url": "https://it.wikipedia.org/wiki?curid=136586", "title": "Radiosorgente", "text": "Una radiosorgente \u00e8 una sorgente di onde radio.\nIn astronomia il termine indica un corpo celeste le cui emissioni di radioonde possono essere captate dai radiotelescopi (questi ultimi riescono non solo a captare le radioonde, ma anche a stabilirne la direzione di provenienza ed a misurarne la densit\u00e0 di flusso).\n I meccanismi di radiazione e le caratteristiche fisiche di un oggetto possono essere diversi, ma tutti sono riconducibili a due peculiari tipologie: radiazione termica e non.\nLa maggioranza delle radiosorgenti osservate hanno al loro interno situazioni che le differenzia: quelle termiche emettono a temperatura costante ed uniforme caratterizzate da un andamento crescente della densit\u00e0 del flusso con la frequenza; quelle non termiche dovute ai moti orbitali degli elettroni ad alta energia che sono intrappolati nel campo magnetico che la \"radiosorgente\" produce; la velocit\u00e0 delle particelle \u00e8 relativistica (vicino alla velocit\u00e0 della luce), e quindi la radiazione viene emessa nella direzione del moto.\nCome una radiosorgente si evolve, dipende dalla propriet\u00e0 del gas interstellare/intergalattico dentro il quale essa si sviluppa, quindi c'\u00e8 la possibilit\u00e0 di utilizzare queste radiosorgenti per studiare direttamente il mezzo esterno. La mancanza di omogeneit\u00e0 nella distribuzione del gas porta ad effetti di simmetria dei lobi radio, particolarmente nelle dimensioni che raggiungono durante il tempo della loro esistenza; lo studio della radiazione di sincrotrone permette di sviluppare ulteriormente le conoscenze del campo magnetico presente nel mezzo esterno alle radiosorgenti.\nLa radioastronomia analizza i corpi e la radiazione elettromagnetica che il corpo stesso emette nell'intervallo spettrale delle radioonde.\nA grandi linee un radiotelescopio \u00e8 costituito da un sistema di antenne collegate ad apparati elettronici adatti a ricevere i segnali, a registrarli, a interpretarli ed analizzare l'intensit\u00e0 delle radiazioni cosmiche catturate nelle diverse zone dello spazio e catalogarle rispetto alle diverse lunghezze d'onda ed al loro grado di polarizzazione.\nLe radiomappe del cielo rappresentano la distribuzione nello spazio della radiazione cosmica e riportano l'andamento della brillanza secondo linee alla stessa temperatura (isoterme) o linee che uniscono punti di uguale iluuminamento (isofote)."}
{"id": "136587", "revid": "767487", "url": "https://it.wikipedia.org/wiki?curid=136587", "title": "Neosauropoda", "text": "I neosauropodi (Neosauropoda) sono un clade di dinosauri sauropodi, che consiste nel gruppo che ha portato poi ai diplodocoidi e ai macronaria. Il termine \u00e8 stato coniato da Jos\u00e9 Bonaparte nel 1986.\n\"Haplocanthosaurus\" era un tipico neosauropode basale, vissuto circa 150 milioni di anni fa, nel tardo Giurassico. Molti altri sauropodi, tra cui \"Diplodocus\", \"Apatosaurus\" e \"Brachiosaurus\", sono anch'essi neosauropodi per definizione.\nClassificazione.\nDa Upchurch \"et al.\" 2004:\n Neosauropoda\n |--Diplodocoidea\n | |--Rebbachisauridae\n | |--Dicraeosauridae\n | `--Diplodocidae\n `--Macronaria\n `--Gravisauria\n Titanosauriformes\n Brachiosauridae"}
{"id": "136588", "revid": "709565", "url": "https://it.wikipedia.org/wiki?curid=136588", "title": "Wikisource", "text": "Wikisource \u00e8 una biblioteca digitale multilingue, che accoglie testi e libri in pubblico dominio o con licenze libere. Il sito \u00e8 parte della fondazione Wikimedia ed \u00e8 collaterale a Wikipedia, progetto multilingue teso a creare un'enciclopedia a completa ed accurata. Il progetto Wikisource, come Wikipedia, si suddivide per lingua e non per nazionalit\u00e0.\nWikisource ospita monografie, documenti, testi di ogni tipologia ed epoca: dalla filosofia alla matematica, dalla letteratura alla numismatica.\nLa versione in lingua italiana, nata nel 2005, conta, ad aprile 2021, oltre testi.\nCollezioni.\nWikisource raccoglie e archivia in formato digitale testi gi\u00e0 pubblicati, tra cui romanzi, opere di saggistica, lettere, discorsi, documenti storici e costituzionali, leggi e altri documenti. Tutti i testi raccolti sono in pubblico dominio (per cui sono scaduti i precedenti diritti d'autore) o rilasciati secondo la licenza CC-BY-SA (la stessa licenza utilizzata in Wikipedia). Sono accettati testi in tutte le lingue (cos\u00ec come le traduzioni), ognuno nel suo proprio progetto linguistico.\nLe origini.\nChiamato inizialmente \"Project Sourceberg\" (parola composta da \"Source\", in inglese \"fonte\" e della seconda parte del nome del Progetto Gutenberg, progetto capostipite di tutte le biblioteche libere online), il sito \u00e8 stato ufficialmente ribattezzato \"Wikisource\" il 6 dicembre 2003. Al primo nome rimane associata l'immagine del logo del progetto: \"iceberg\" \u00e8 parola assonante con \"sourceberg\".\nIl progetto, iniziato come ramificazione di Wikipedia, (che essendo un'enciclopedia non poteva accogliere i vari documenti, fonti e testi che la comunit\u00e0 stava via via accumulando), \u00e8 stato lanciato il 24 novembre 2003 con l'URL temporanea https://sources.wikipedia.org e spostato in seguito sul nuovo nome di dominio: https://wikisource.org.\nPrima ancora, i testi originali venivano messi su ps.Wikipedia.org, che pur essendo erroneamente interpretato come \"Project Sourceberg\", in realt\u00e0 costituiva un sotto-dominio per la Wikipedia nella lingua pashtu. Tutti i testi che erano stati inseriti l\u00ec, sono stati spostati al nuovo sito ufficiale in occasione della sua apertura.\nNel giro di due settimane dall'avvio del progetto, sono state create pi\u00f9 di 1000 pagine, di cui circa 200 veri e propri articoli. All'inizio del 2004, il sito aveva 100 utenti registrati. All'inizio del luglio 2004 gli articoli erano oltre 2400, con pi\u00f9 di 500 utenti registrati.\nA seguito di votazione terminata il 12 maggio 2005 sono stati adottati dei sottodomini per ciascuna lingua, permettendo ai testi di essere ospitati in appositi wiki. La separazione fu completata nel giugno del 2005. Ogni Wikisource in lingua ha cominciato successivamente ad adottare modalit\u00e0 di gestione regolate dalla comunit\u00e0.\nDal 2007, grazie ad un'estensione del software MediaWiki (\"Proofread extension\"), i progetti Wikisource hanno iniziato a poter visualizzare ogni pagina di un libro \"a fianco\" della sua scansione (opportunamente caricata su Commons). Con questa modalit\u00e0 infatti si garantisce maggior affidabilit\u00e0 alla trascrizione del testo, potendo sempre confrontarla con l'originale.\nCollaborazioni con biblioteche ed archivi.\nNel 2010, Wikimedia France ha firmato un accordo con la Biblioth\u00e8que nationale de France (Biblioteca nazionale francese) per aggiungere le sue scansioni della biblioteca digitale \"Gallica\" sulla Wikisource francese. testi francesi in pubblico dominio sono stati aggiunti alla libreria di Wikisource tramite upload su Wikimedia Commons. La qualit\u00e0 delle trascrizioni, inizialmente realizzate dal sistema di riconoscimento ottico dei caratteri (OCR), \u00e8 stata migliorata dagli utenti della comunit\u00e0 di Wikisource."}
{"id": "136589", "revid": "15756", "url": "https://it.wikipedia.org/wiki?curid=136589", "title": "Euhelopodidae", "text": "Gli euelopodidi (Euhelopodidae) sono una famiglia di grandi dinosauri erbivori vissuta tra la fine del Giurassico e l'inizio del Cretaceo in Asia orientale.\nCaratteristiche insolite.\nQuesti grandi erbivori appartenevano al gruppo dei sauropodi, che ospita anche alcune tra le forme pi\u00f9 note di dinosauri, tra cui \"Apatosaurus\", \"Brontosaurus\", \"Diplodocus\" e \"Camarasaurus\". E proprio con quest'ultimo gli euelopodidi venivano spesso raggruppati nella famiglia dei camarasauridi. Dotati di un cranio corto e alto, di denti simili a spatole e di un collo eccezionalmente lungo, questi dinosauri sono stati considerati per lungo tempo le controparti cinesi dei camarasauri nordamericani. Di recente, alcune caratteristiche insolite, riguardanti principalmente le vertebre stranamente biforcate, hanno mostrato agli scienziati che questo gruppo apparteneva con tutta probabilit\u00e0 a una radiazione di sauropodi endemica dell'Estremo Oriente. Gli euelopodidi, infatti, non sono noti in nessun'altra regione.\nClassificazione attuale.\nAttualmente gli euelopodidi vengono considerati come facenti parte di uno stadio evolutivo dei macronaria, i sauropodi dalle ampie narici, in cui lo sviluppo delle cavit\u00e0 nasali non era accentuato come in alcuni brachiosauridi. Con tutta probabilit\u00e0 questi dinosauri devono venire posti evolutivamente appena al di sotto dei titanosauri, i dominatori dei continenti meridionali nel Cretaceo.\nDifficolt\u00e0 di classificazione.\nLa famiglia consta di qualche specie del Giurassico superiore (\"Euhelopus\", ad esempio, ma anche il meno conosciuto \"Tienshanosaurus\") e di forme del Cretaceo inferiore scoperte di recente (\"Erketu\"). Alla famiglia \u00e8 stato ascritto anche il famoso \"Mamenchisaurus\", ma la specie tipo di questo genere sembrerebbe essere un sauropode molto pi\u00f9 primitivo. In generale, in passato a questa famiglia erano stati ascritti praticamente tutti i sauropodi cinesi dotati di denti a spatola (tra cui \"Omeisaurus\", \"Shunosaurus\", \"Datousaurus\"), ma ora gran parte di queste forme sembrerebbe essere appartenuta a una prima radiazione di sauropodi asiatici, nota come Omeisauridae, caratteristica del Giurassico medio. Un esemplare scoperto di recente, per\u00f2, descritto come \"Yuanmousaurus jiangyiensis\", potrebbe essere un vero antenato degli euelopodidi."}
{"id": "136590", "revid": "965226", "url": "https://it.wikipedia.org/wiki?curid=136590", "title": "Massimo Rossi (politico)", "text": "Biografia.\nInsegnante tecnico, \u00e8 stato in giovent\u00f9 un militante di Avanguardia Operaia. Successivamente \u00e8 divenuto dirigente di Democrazia Proletaria, poi confluita in Rifondazione Comunista, di cui \u00e8 stato tra i fondatori e massimi esponenti nelle Marche. Per l'Unione inquilini, \u00e8 stato segretario regionale nelle Marche. Dopo anni di opposizione consiliare, ha svolto due mandati da sindaco a Grottammare tra il 1994 e il 2003. Nel 1999 \u00e8 stato candidato alle elezioni europee nella circoscrizione Italia centrale, senza risultare eletto. Relatore nel Forum sociale europeo di Firenze del 2002, \u00e8 stato tra i fondatori della Rete del Nuovo Municipio e ha aderito fin dall'inizio al \"Contratto mondiale per l'acqua\". \u00c8 stato membro del consiglio nazionale dell'Associazione nazionale comuni italiani e della Conferenza Stato-Citt\u00e0, e vicepresidente dell'Unione province d'Italia.\nIn occasione delle elezioni amministrative del 2004 \u00e8 stato eletto presidente della Provincia di Ascoli Piceno col 55,2% dei voti, in rappresentanza di una coalizione di centrosinistra. Non viene confermato alle amministrative del 2009, quando, a seguito della spaccatura del centro-sinistra, si ferma al 20% dei voti senza accedere al ballottaggio; diviene tuttavia consigliere provinciale.\nNel febbraio 2010 viene annunciata la sua candidatura alla Presidenza della regione Marche dopo la rottura della coalizione di centro-sinistra per la Federazione della Sinistra (formazione che comprende Rifondazione Comunista, Comunisti Italiani, Socialismo 2000, Associazione 23 marzo \"Lavoro-Solidariet\u00e0\") e da Sinistra e Libert\u00e0: ottiene circa il 7% dei consensi.\nIl 24 marzo 2011 viene eletto portavoce nazionale della Federazione della Sinistra.\nNella primavera 2015 si candida sindaco di Fermo alla guida di una coalizione formata da due liste: L'Altra Fermo e Fermo Migliore ottenendo il 15% dei consensi e conseguendo l'elezione a consigliere comunale."}
{"id": "136591", "revid": "22356", "url": "https://it.wikipedia.org/wiki?curid=136591", "title": "Euhelopus", "text": ""}
{"id": "136592", "revid": "22356", "url": "https://it.wikipedia.org/wiki?curid=136592", "title": "Helopus", "text": ""}
{"id": "136593", "revid": "287204", "url": "https://it.wikipedia.org/wiki?curid=136593", "title": "Mamenchisaurus", "text": "Mamenchisaurus (il cui nome significa \"lucertola Mamenchi\") \u00e8 un genere estinto di dinosauro sauropode mamenchisauride vissuto nel Giurassico superiore, circa 160-145 milioni di anni fa (Oxfordiano-Titoniano), in quella che oggi \u00e8 la Cina. Il genere \u00e8 noto da diverse specie accomunate dall'avere un collo incredibilmente lungo, che poteva costituire anche met\u00e0 della lunghezza totale del corpo. Alcune di queste specie potrebbero aver raggiunto i 35 metri (115 piedi) di lunghezza ed un eventuale peso di 50-75 tonnellate.\nUn collo rigido.\nL'esteso collo del mamenchisauro era sorretto da lunghe ossa sovrapposte, che lo rendevano piuttosto rigido e lento nei movimenti; esso aveva anche una robusta muscolatura capace di sorreggere la piccola testa. Il mamenchisauro era lungo come un campo da tennis, ma aveva una corporatura piuttosto magra con un peso di 20-35 tonnellate. La colonna vertebrale era cava in alcuni punti, e dunque risultava notevolmente alleggerita.\nL'area in cui questo dinosauro viveva, 145 milioni di anni fa, era ricoperta da vaste e dense foreste di sandalo e sequoie.\nI mamenchisauri vi pascolavano, brucando foglie e germogli delle cime degli alberi, che erano oltre la portata degli altri dinosauri, con i piccoli denti a piolo.\nDurante la stagione dell'accoppiamento, i maschi probabilmente usavano la propria testa per colpirsi nei combattimenti ingaggiati per la conquista delle femmine, come le attuali giraffe.\nGeneri e specie.\n\"M. anyuensis\" () Rinvenuto nella formazione Suining e nella formazione Penglaizhen, si ipotizza una lunghezza di circa 21 m (69 piedi).\n\"M. constructus\" () La specie tipo, l'olotipo \u00e8 rappresentato da uno scheletro parziale lungo circa 13 m (43 piedi).\n\"M. fuxiensis\" () Originariamente conosciuto come Zigongosaurus, l'olotipo \u00e8 rappresentato da pochi resti che non permettono di ricostruire l'animale adeguatamente.\n\"M. hochuanensis\" () Rappresentato da 4 scheletri parziali rinvenuti nella formazione Shaximiao, l'animale era lungo circa 22 m (72 piedi).\n\"M. jingyanensis\" () Rinvenuto anch'esso nella formazione Shaximiao, l'olotipo \u00e8 rappresentato da uno scheletro non molto completo, la stime di taglia si aggirano sui 20\u201322 m (66-72 piedi).\n\"M. youngi\" () Rinvenuto nella Xinmin County, Zigong city, nella provincia di Sichuan in Cina. Si tratta della specie pi\u00f9 piccola con circa 16 m (52 piedi) di lunghezza stimata.\n\"M. sinocanadorum\" () Rinvenuto nella formazione Shinshugou e descritto tramite pochi resti trovati isolati fra loro, si tratta della specie pi\u00f9 grande con circa 26 m (85 piedi) di lunghezza stimata. Questa specie potrebbe essere ancora pi\u00f9 grande del previsto dato che in una mostra allestita a Pechino diverso tempo fa venne montato uno scheletro attribuito a \"M. sinocanadorum\". Questo scheletro misura circa 35 m (115 piedi) e se fosse di origine naturale il sauropode diventerebbe il pi\u00f9 grande dinosauro asiatico, di taglia paragonabile ai super titanosauridi quali Argyrosaurus e Argentinosaurus."}
{"id": "136594", "revid": "767487", "url": "https://it.wikipedia.org/wiki?curid=136594", "title": "Nurosaurus", "text": "Nurosaurus (leggi come \u00e8 scritto, significante \"lucertola Nur\") \u00e8 il nome informale per un genere di dinosauro sauropode del Cretaceo della Mongolia interna, in Cina. La specie meglio conservata, attualmente, \u00e8 la Qaganensis talvolta denominata anche Chaganensis.\n\u00c8 conosciuto grazie ad uno scheletro parziale che \u00e8 stato visto spesso nelle esibizioni itineranti, spesso sotto vari ed errati nomi. Il \"Nurosaurus\" ha una lunghezza di 25 m (80 piedi), un'altezza di 8 metri (25 piedi), ed un peso di 22.7 tonnellate (25 nella misura anglosassone di tonnellate). La denominazione binomia proposta \u00e8 \"Nurosaurus qaganensis\" (Dong, 1992).\nPosizione.\nIl Nurosaurus \u00e8 stato uno dei pi\u00f9 grandi erbivori cinesi a collo lungo, e potrebbe essere in relazione con il nordamericano \"Camarasaurus\". Questa considerazione viene fatta poich\u00e9 il\"Nurosaurus\" ha simile testa e forma del corpo. Le fotografie mostrano anche che doveva avere simili spina neurale sulle vertebre del dorso.\nErrori di denominazione.\nSono conosciute molte varianti del suo nome. La pi\u00f9 comune \u00e8 \"Nuoerosaurus\" (Dong e Li, 1991). Il fossile \u00e8 stato anche trasportato, presentandolo con questo nome, in alcune mostre itineranti nel Nord America. La pronuncia ufficiale non sar\u00e0 conosciuta fino a quando non sar\u00e0 ben definita."}
{"id": "136596", "revid": "1573940", "url": "https://it.wikipedia.org/wiki?curid=136596", "title": "Omeisaurus", "text": "L'omeisauro (Omeisaurus ) era un dinosauro sauropode della famiglia che visse in Cina nel medio e tardo Giurassico.\nUn gigante primitivo.\nDi enormi dimensioni, l'omeisauro pu\u00f2 essere considerato uno dei primi sauropodi giganti. Molti fossili appartenenti a varie specie di questo animale sono stati rinvenuti nelle formazioni Shangshaximiao e Xiashaximiao della Cina. Ad oggi, in effetti, regna una gran confusione a proposito della classificazione delle varie specie, e alcune sembrerebbero appartenere a gruppi di sauropodi pi\u00f9 evoluti. La specie tipo, \"Omeisaurus junghsiensis\", \u00e8 stata descritta nel 1939 sulla base di alcuni scheletri incompleti e un cranio. Il cranio sembrerebbe essere molto primitivo, e forse l'omeisauro appartiene a una radiazione di sauropodi asiatici che si svilupp\u00f2 nel Giurassico medio, di cui potrebbero far parte anche \"Shunosaurus\" e \"Datousaurus\". Le dimensioni dell'animale, per\u00f2, eccedono di molto quelle dei suoi parenti, dal momento che l'omeisauro poteva raggiunger i 9-20 metri di lunghezza (a seconda del genere).\nUna quantit\u00e0 di specie.\nAltre specie variamente attribuite al genere \"Omeisaurus\" includono \"O. jiaoi\", vissuto alla fine del Giurassico medio, e \"O. maoianus\", conosciuta per un cranio e parte dello scheletro postcranico, che potrebbe rappresentare una forma pi\u00f9 evoluta. Le ricostruzioni di \"Omeisaurus\" si basano di solito sulla specie \"O. tianfuensis\", che per\u00f2 sembrerebbe essere molto distinta dalla specie tipo e potrebbe essere strettamente imparentata con sauropodi pi\u00f9 evoluti come \"Mamenchisaurus\", al quale assomiglia per il collo estremamente allungato."}
{"id": "136597", "revid": "22475", "url": "https://it.wikipedia.org/wiki?curid=136597", "title": "Pukyongosaurus milleniumi", "text": "Il Pukyongosaurus \u00e8 un dinosauro titanosauriforme vissuto in Corea nell'alto Cretaceo. Era strettamente imparentato con l\"'Euhelopus\", ed \u00e8 contraddistinto da una serie di vertebre nel collo e nella schiena."}
{"id": "136598", "revid": "22356", "url": "https://it.wikipedia.org/wiki?curid=136598", "title": "Tienshanosaurus chitaiensis", "text": "Il tienshanosauro (Tienshanosaurus chitaiensis) \u00e8 un dinosauro erbivoro appartenente ai sauropodi. Visse all'inizio del Giurassico superiore (Oxfordiano, circa 160 milioni di anni fa) e i suoi resti fossili sono stati ritrovati in Cina. \u00c8 stato uno dei primi dinosauri descritti in Cina.\nDescrizione.\nQuesto dinosauro \u00e8 conosciuto per alcuni resti incompleti, comprendenti principalmente numerose vertebre, parti delle ossa delle zampe e dei cinti. I fossili, piuttosto frammentari, non permettono una ricostruzione dettagliata; in ogni caso, \"Tienshanosaurus\" doveva essere un sauropode di taglia relativamente modesta, lungo circa 12 metri. Come tutti i sauropodi, doveva possedere collo e coda lunghi e arti colonnari che sostenevano un corpo massiccio. L'ischio era massiccio ma non possedeva l'espansione distale tipica di molti sauropodi; la scapola non era molto robusta, e le zampe anteriori dovevano essere relativamente corte.\nClassificazione.\n\"Tienshanosaurus\" \u00e8 stato scoperto nel 1930 e descritto per la prima volta da Young nel 1937, sulla base di resti fossili provenienti dalla formazione Shishugou, nello Xinjiang. \u00c8 uno dei primi dinosauri scoperti e classificati in Cina. Inizialmente furono notate le presunte somiglianze con il ben noto \"Camarasaurus\" nordamericano, poi vennero riscontrate similitudini con un'altra forma cinese, \"Euhelopus\"; come quest'ultimo, infatti, \"Tienshanosaurus\" possedeva centri vertebrali cervicali con la superficie articolare posteriore cava (opistocele); queste somiglianze portarono a una sinonimia tra i due generi (Martin-Rolland, 1999). Al contrario di \"Euhelopus\", per\u00f2, \"Tienshanosaurus\" possedeva vertebre dorsali cave sia anteriormente che posteriormente (anficele). Secondo revisioni pi\u00f9 recenti, \"Tienshanosaurus\" potrebbe essere strettamente imparentato con alcuni sauropodi africani piuttosto primitivi (\"Tazoudasaurus\", \"Spinophorosaurus\")."}
{"id": "136601", "revid": "1039155", "url": "https://it.wikipedia.org/wiki?curid=136601", "title": "John e Solfam\u00ec", "text": "John e Solfam\u00ec (\"Johan et Pirlouit\") \u00e8 una serie a fumetti belga creata da Peyo. Pubblicata a puntate sulla rivista \"Le Journal de Spirou\" dall'11 settembre 1952, la serie \u00e8 stata poi raccolta in album dall'editore Dupuis dal 1954. Dopo la morte dell'autore la serie venne continuata dal 1994 scritta da Yvan Delporte e disegnata da Alain Maury, ed edita dalla Le Lombard.\nLa serie \u00e8 di ambientazione medievale ed \u00e8 incentrata sulle avventure del cavaliere John e del suo scudiero Solfami, a cavallo della sua capra, armato solo del suo mandolino a tre corde e temuto per essere stonato come una campana. All'interno della storia \"La fl\u00fbte \u00e0 six trous\", (1958-1959), esordirono i Puffi, il cui successo li fece prima divenire comprimari fissi e poi ottenere una propria serie dal 25 luglio 1959. Da questo racconto venne tratta una trasposizione cinematografica nel 1976, \"Il flauto a sei Puffi\". I due personaggi compaiono in 18 episodi all'interno della seconda e della terza stagione della serie animata dedicata ai \"Puffi.\"\nStoria editoriale.\nLa serie a fumetti inizialmente si chiamava semplicemente Johan in quanto Solfam\u00ec venne introdotto solo successivamente. Peyo cre\u00f2 il personaggio di Johan con brevi storie a strisce per il quotidiano \"La Derni\u00e8re Heure\" nel 1946, per poi passare al quotidiano \"Le Soir\" nel 1951. La figura del ragazzo, denominato \"piccolo paggio\", pian piano cambi\u00f2 nei lineamenti ed i lunghi capelli biondi, lasciarono il posto ad un caschetto. Col passaggio all'editore Dupuis nel 1952, Peyo disegn\u00f2 la prima avventura lunga di 44 tavole in cui i capelli di Johan divennero scuri.\nLa storia, dapprima suddivisa in puntate sul settimanale \"Le Journal de Spirou\", venne in seguito ripubblicata per intero in albo cartonato nel 1954; nello stesso anno, con la terza grande avventura, Johan non apparve pi\u00f9 come paggio, ma come scudiero del re; gli venne affiancato Pirlouit, aggiunta niente affatto secondaria, tanto che il fumetto fu ribattezzato Johan et Pirlouit. Bisogner\u00e0 aspettare altri quattro anni affinch\u00e9 i due eroi incontrino i Puffi.\nEdizione italiana.\nI personaggi di \"Johan et Pirlouit\" vennero editi per la prima volta in Italia con i nomi tradotti rispettivamente, come Roland e Tipit\u00ec, sul quindicinale \"Tipit\u00ec\" edito dalla Dardo; i Puffi vennero pubblicati con il nome di Strunfi.\nAlla conclusione di \"Tipit\u00ec\", la serie venne ripresa dal \"Corriere dei Piccoli\" e il nome Strunfi venne modificato in Puffi, mentre Roland e Tipit\u00ec divennero Rolando e Pirul\u00ec; oltre che sul Corrierino venne edito nella serie mensile \"Albi Sprint\". In seguito al doppiaggio del film \"Il flauto a sei Puffi\" e con l'avvento dei cartoni animati vennero rinominati John e Solfami.\nNel 2014 la serie venne ristampata nella collana \"John e Solfam\u00ec L'integrale\" (il nome di Solfam\u00ec appare per la prima volta con l'accento) dalla casa editrice RW Edizioni che si occupa anche di tutte le altre opere di Peyo; presentano anche una introduzione sulla carriera di Peyo e sulla genesi dei personaggi con foto, tavole originali e strisce a fumetti che precedono l'uscita degli albi con avventure lunghe. Nel 2017 La Gazzetta dello Sport in collaborazione con RW Edizioni pubblica una collana di 40 volumi con tutte le storie dei Puffi di Peyo, assieme alle storie in cui sono presenti John e Solfam\u00ec, inserite tra gli albi della serie classica.\nElenco storie e volumi.\nAll'elenco vanno aggiunte le storie brevi pubblicate su riviste:\nJohn e Solfami fanno inoltre una breve apparizione nell'albo speciale per la celebrazione del 50\u00ba anniversario dei Puffi Les Schtroumpfeurs de fl\u00fbte (tavole n.25-27), prequel de \"Il flauto a sei puffi\".\nInfine, ad opera di Andr\u00e9 Juillard e Didier Convard, nel 1999 \u00e8 uscito un album illustrato intitolato \"Johan et Pirlouit - Le Bois aux Licornes\", in cui con una grafica completamente diversa da quella di Peyo, alternata a pagine di solo testo, i due personaggi appaiono invecchiati e pi\u00f9 realistici. Johan ha i capelli bianchi e si occupa della corretta gestione del regno dopo la morte del re, mentre Solfami continua a provare strumenti musicali continuando a stonare. Sar\u00e0 un pellegrino a catapultarli in un ultimo viaggio alla ricerca di un unicorno che potrebbe donare a Solfami l'armonia assoluta.\nAltri media.\nTelevisione.\nSerie televisiva a cartoni animati.\n\"I Puffi\" (1981-1989): i personaggi compaiono all'interno della seconda e della terza stagione della serie prodotta dal 1981 dalla Hanna-Barbera e costituite da 18 episodi di 24 minuti ciascuno preceduti da un'immagine dei due protagonisti sovrastata dal testo \"Johan &amp; Peewit in:\" e affiancata dal titolo dell'episodio. Nelle stagioni successive Solfami appare sporadicamente e da solo. Il doppiaggio in Italia \u00e8 a cura del Gruppo Trenta: la voce di John, originalmente di Michael Bell, \u00e8 di Mauro Gravina; quella di Solfami, originalmente di Frank Welker, \u00e8 di Marco Guadagno. La prima sigla italiana del 1983, intitolata \"John e Solfami\", \u00e8 di Henri Seroka, Jacques Zegers e Alessandra Valeri Manera ed \u00e8 cantata da Cristina D'Avena; mentre la seconda del 1984 dal titolo \"Due giovani eroi, John e Solfami\" \u00e8 interpretata dal Coro e orchestra di Augusto Martelli. Nelle sigle non appare mai il titolo \"John e Solfami\", ma sempre e comunque \"I Puffi\", nonostante gli episodi siano stati reclamizzati come serie a s\u00e9 stante e siano accreditati col nome dei due personaggi. Inoltre il nome di John \u00e8 tale solo nelle canzoni, anche se nei titoli di coda della prima serie viene riportato erroneamente: \"La sigla Johan e Solfami\". Anche il doppiaggio italiano degli episodi e il cartello con i nomi dei personaggi accanto a quello dei doppiatori ripropongono fedelmente l'originale \"Johan\". \nLa maggior parte delle storie si ispira ai fumetti originali di Peyo con alcune differenze: il primo incontro tra i due e i Puffi non avviene in \"Flauto a sei Puffi\" ma in un'altra; inoltre i Puffi sono presenti in tutte le puntate, contrariamente ai fumetti in cui appaiono sporadicamente; infine viene creato per l'occasione il personaggio della principessa Savina, nipote del re insofferente all'educazione di corte e abile arciera. Gli episodi sono stati trasmessi come serie separata in Francia, mentre in altri paesi, tra cui gli Stati Uniti, sono stati semplicemente inseriti nella serie principale preceduti da un'immagine dei due protagonisti sovrastata dal testo \"Johan &amp; Peewit in:\" ed affiancata dal titolo dell'episodio.\nElenco degli episodi.\nStagione 2:\nStagione 3:\nSolfami continua ad apparire sporadicamente nelle serie successive nei seguenti episodi:\nStagione 4:\nStagione 5:\nStagione 7: "}
{"id": "136602", "revid": "767487", "url": "https://it.wikipedia.org/wiki?curid=136602", "title": "57 Mnemosyne", "text": "57 Mnemosyne (in italiano 57 Mnemosine) \u00e8 un grande asteroide della Fascia principale. \u00c8 un asteroide di tipo S; ha quindi una superficie brillante e probabilmente la sua composizione \u00e8 una miscela di ferro, nichel e silicati.\nStoria.\nMnemosyne fu scoperto il 22 settembre 1859 da Karl Theodor Robert Luther dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Mnemosine, una titanide, dea della memoria nella mitologia greca."}
{"id": "136605", "revid": "1039155", "url": "https://it.wikipedia.org/wiki?curid=136605", "title": "Nanako SOS", "text": " \u00e8 un manga \"seinen\" scritto e disegnato da Hideo Azuma, pubblicato in Giappone sulle riviste \"Popcorn\" e \"Just Comic\" di Kobunsha dall'aprile 1980 al giugno 1985.\nNel 1983 \u00e8 stato realizzato dalla Kokusai Eiga-sha un anime di 39 episodi, andato in onda in Giappone su Fuji TV. Dal luglio 2001 al luglio 2004 l'autore dell'opera ha realizzato nuovi capitoli del manga, che sono stati pubblicati sulla rivista \"Azuma Magazine\".\nIn Italia l'anime \u00e8 stato trasmesso col titolo Nan\u00e0 Supergirl da Italia 1 dal settembre 1984, mentre il manga, basato sulla seconda edizione giapponese del 2005, \u00e8 arrivato tra il novembre 2008 e l'ottobre 2009 pubblicato dalla Magic Press Edizioni.\nTrama.\nNanako (Nan\u00e0) \u00e8 una ragazza d'ignota provenienza che acquisisce inaspettatamente dei superpoteri, ma allo stesso tempo perde la sua memoria passata, come risultato di un esperimento scientifico andato male, condotto dal liceale Tomoshige Yotsuya (Leonetto). Quest'ultimo promette di aiutarla a riacquistare la memoria, a patto che lei si unisca alla sua societ\u00e0 tuttofare, della quale fa parte anche l'amico e compagno di classe Iidabashi (Bobolo). Nanako accetta ingenuamente l'accordo di Yotsuya, il cui vero intento \u00e8 solamente sfruttare a proprio vantaggio i poteri della ragazza per arricchirsi, finendo per\u00f2 per non riuscirci mai.\nMedia.\nManga.\nIl manga \u00e8 stato pubblicato sulle riviste \"Popcorn\" e \"Just Comic\" dall'aprile 1980 al giugno 1985 e successivamente serializzato in 5 \"tank\u014dbon\". Dal luglio 2001 al luglio 2004, l'autore dell'opera, Hideo Azuma, ha scritto e disegnato nuovi capitoli sull'opera, pubblicati su \"Azuma Magazine\". Una riedizione \u00e8 uscita nel 2005. Un'altra edizione, pi\u00f9 completa delle precedenti, che presenta alcune pagine a colori \u00e8 stata distribuita dal 2019.\nIn Italia \u00e8 stato pubblicato dal 30 novembre 2008 al 4 ottobre 2009 dalla Magic Press Edizioni e si rif\u00e0 a quella giapponese del 2005.\nAnime.\nL'anime, prodotto da Kokusai Eiga-sha, \u00e8 composto da 39 episodi, andati in onda su Fuji TV dal 2 aprile al 24 dicembre 1983. La serie \u00e8 stata raccolta, recentemente, in due DVD-BOX con gli episodi rimasterizzati. Vi sono numerose differenze con il manga.\nIn Italia \u00e8 stato acquistato da Fininvest (ora Mediaset) ed \u00e8 stato trasmesso su Italia 1 nel settembre 1984. Nelle repliche su Hiro del 2011 \u00e8 stato recuperato l'episodio 5, mai trasmesso prima. La versione italiana non presenta gravi censure, se non il cambio di qualche nome dei personaggi. In concomitanza della messa in onda in Italia, \u00e8 stata pubblicata sul \"Corriere dei Piccoli\", tra il 1984 e il 1985, non veniva fatta come fotogramma dalla TV, ma come fumetto, realizzato a mano.\nSigle.\nLa sigla italiana, scritta da Alessandra Valeri Manera con la musica di Piero Cassano ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso nell'album della cantante \"Fivelandia 2\".\nTrasmissioni e adattamenti nel mondo.\n\"Nanako SOS\" \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Francia \u00e8 stata trasmessa la stessa edizione mandata in onda in Italia, poich\u00e9 la rete televisiva La Cinq era parzialmente di propriet\u00e0 di Fininvest; la sigla utilizzata \u00e8 cantata da Claude Lombard. Enoki Films ha acquistato i diritti della serie per gli Stati Uniti, ma non \u00e8 stata mai trasmessa."}
{"id": "136607", "revid": "1982", "url": "https://it.wikipedia.org/wiki?curid=136607", "title": "58 Concordia", "text": "58 Concordia \u00e8 un piccolo asteroide della Fascia principale. \u00c8 un asteroide di tipo C: ha quindi una superficie molto scura e una composizione carboniosa.\nConcordia fu scoperto il 24 marzo 1860 da Karl Theodor Robert Luther dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Concordia, la dea romana dell'armonia."}
{"id": "136608", "revid": "599013", "url": "https://it.wikipedia.org/wiki?curid=136608", "title": "Proletariato", "text": "Il proletariato e i proletari (dal latino \"proletarii\", \"capite censi\" o \"adcensi\") sono termini variamente definiti a seconda degli approcci socio-economici e a seconda delle epoche storiche di riferimento: in senso lato designano il gruppo o la classe di reddito che si colloca in basso nella scala sociale.\nTerminologia.\nIn senso generale e partendo dalla definizione originale che li identifica come coloro che possiedono come ricchezza unicamente i loro figli (prole) e costituiscono, dal punto di vista reddituale, uno strato sociale svantaggiato della popolazione. Secondo la teoria marxista proletario \u00e8 sinonimo di salariato e i proletari costituiscono la classe sociale il cui ruolo, nel sistema di produzione capitalistico, \u00e8 quello di prestare la propria forza lavoro dietro il compenso del salario e quindi lavoratori dipendenti, privi della propriet\u00e0 e del controllo dei mezzi di produzione e possessori di una sola merce da vendere, ossia la loro forza-lavoro.\nIl termine \"proletarii\" venne usato gi\u00e0 nell'antica Roma regia e repubblicana e viene con alterne vicende traslato fino all'oggi. Proletariato ricorre negli scritti del giurista inglese Thomas Smith del XVI secolo, a indicare la classe sociale economicamente pi\u00f9 bassa tra le quattro individuate e successivamente lo si legge in Bernard de Mandeville, Montesquieu, Rousseau, nel \"Dictionnaire des travaux\" (Jacques Binet Tarb\u00e9 de Vauxclairs) e nell\"'Encyclop\u00e9die\" di Diderot. Ricompare sempre pi\u00f9 frequentemente dopo la rivoluzione francese del 1789 in contesti socialisti, in Saint-Simon, Blanquii, e in de Lamennais e Blanc, prima di essere interpretato nel senso strettamente marxista di classe circa dalla met\u00e0 del XIX secolo.\nLo stesso significato di origine marxista muter\u00e0 nel corso del XX secolo, riveduto da una parte dall'approccio leninista dove il proletariato \u00e8 organicamente incapace di diventare una \"classe per se stessa\" se non mediante l'azione del partito guidato dagli intellettuali, dall'altra dal cosiddetto revisionismo di Eduard Bernstein, prodromo della socialdemocrazia.\nInfine, a fine secolo, assumer\u00e0 contorni ancora pi\u00f9 sfumati, da una parte per l'evoluzione della societ\u00e0 e le nuove interpretazione della stessa in chiave marxista come in Braverman, nell'assimilare direttamente gli strati impiegatizi salariati nel proletariato, dall'altra per l'uso differente e non marxista come in Arnold J. Toynbee per indicare gli esclusi e non partecipi, presenti in ogni tempo e societ\u00e0 e in risentita opposizione alla frazione dominante.\nStoria.\nAntica Roma.\nLa riforma di Servio Tullio, operata nel corso del VI secolo a.C., era volta a effettuare una divisione interna alla cittadinanza romana tra coloro che potevano prestare il servizio militare (obbligati ad armarsi a proprie spese e perci\u00f2 chiamati \"adsidui\") e suddivisi a sua volta in cinque sotto classi sulla base del censo, e i cosiddetti \"proletarii\" o \"capite censi\". Questi ultimi erano coloro che possedevano meno di 11.000 assi, organizzati in una sola centuria, detta \"immunis militia\", dispensata dall'assolvere agli obblighi militari, tranne nel caso in cui non vi fossero particolari pericoli per la citt\u00e0 di Roma. In quest'ultimo caso erano anch'essi armati a spese dello Stato, servendo in formazioni speciali estranee all'ordinamento legionario. Il significato latino del termine \"proletarius\" nasce da una condizione di povert\u00e0 tale che non era possibile dare contributi allo stato, all'infuori dei loro stessi figli (\"proles\").\nAl termine della seconda guerra punica (218-202 a.C.) vi fu una nuova riduzione del censo minimo richiesto per passare dalla condizione di \"proletarii\" (o \"capite censi\") ad \"adsidui\", ovvero per prestare il servizio militare all'interno delle cinque sotto classi, come aveva stabilito nel VI secolo a.C., Servio Tullio. Si era, infatti, passati nel corso di tre secoli da un censo minimo di 11.000 assi ai 4.000 (= 400 dracme argentee descritte da Polibio alla fine del III secolo a.C. fino ai 1.500 assi riportati da Cicerone, a testimonianza di una lenta e graduale proletarizzazione dell'esercito romano, alla continua ricerca di armati, in funzione delle nuove conquiste nel Mediterraneo.\nEt\u00e0 moderna e contemporanea.\nRivoluzione francese.\nDurante la rivoluzione francese fu utilizzata per la prima volta l'espressione Quarto Stato per definire i ceti sociali che rimasero fuori dall'Assemblea nazionale, come la classe operaia e contadina, in contrapposizione al terzo stato (la borghesia), che invece fu rappresentata negli Stati generali del 1789.\nRivoluzione industriale.\nCon la rivoluzione industriale e l'affermazione del capitalismo il numero di proletari si diffuse a macchia d'olio, soprattutto nei grandi centri industriali.\nIl termine fu usato da Karl Marx per indicare quella categoria di persone che non possiedono i mezzi di produzione e che quindi non hanno altra ricchezza che la prole (i figli) poich\u00e9 non posseggono mezzi di produzione ma sono costretti a vendere la loro forza lavoro (ovvero la capacit\u00e0 di lavorare posseduta da un uomo).\nMarx e il proletariato.\nBench\u00e9 lo studio della divisione in classi della societ\u00e0 non risalga a Marx, ma a David Ricardo ed Adam Smith, \u00e8 Marx a riconoscere nel proletariato la \"classe rivoluzionaria\" che ha in s\u00e9 le potenzialit\u00e0 di organizzazione di un nuovo modello sociale, non pi\u00f9 basato sulla propriet\u00e0 privata dei mezzi produttivi, ma sulla libera associazione dei produttori. Socializzando cos\u00ec la produzione, il ruolo del proletariato diviene quello di classe sociale che rovescia il sistema capitalistico, superandolo con un rapporto tra cose e persone privo del valore di scambio che determina l'esistenza delle merci.\nNella \"Critica al Programma di Gotha\", Marx definisce anche il concetto di dittatura del proletariato, attribuendo a ci\u00f2 il ruolo di fase dell'egemonia della maggioranza della classe degli sfruttati sulla classe degli sfruttatori. In questo senso la dittatura del proletariato altro non \u00e8 che la condizione per l'emancipazione di tutte la classi sociali da loro medesime.\nLa fine del classismo mette termine, secondo Karl Marx, anche alle sovrastrutture politiche ed ideologiche sino a quel momento esistite. Lo stesso Stato, inteso come \"comitato di affari della borghesia\" cessa di avere una funzione e si apre la via ad una societ\u00e0 \"dove il libero sviluppo di ognuno \u00e8 condizione necessaria per il libero sviluppo di tutti\" (dal \"Manifesto del Partito Comunista\", 1848).\nFunzione essenziale del proletariato \u00e8, dunque, l'organizzazione politica propria, la presa di coscienza (quello che Karl Marx definisce come \"classe per s\u00e9\") e la conseguente spinta propulsiva verso l'emancipazione dal lavoro salariato e quindi dalla profittualit\u00e0 volta ad un singolo privato e non alla soddisfazione dei bisogni sociali.\nIl proletario presta la sua forza lavoro al capitalista e ottiene da questo solamente i mezzi necessari (in forma di salario) per poter riprendere la produzione il giorno seguente. Dallo sfruttamento della forza lavoro del proletariato il capitalista ottiene il plusvalore delle merci e, di conseguenza, l'accumulazione profittuale.\nL'invito di Marx ed Engels alla fine de \"Il Manifesto del Partito Comunista\" \u00e8 quello di una unit\u00e0 totale dei lavoratori proletari per una rivoluzione comunista che abbatta l'economia politica borghese e che, quindi, metta fine alla mercificazione e alla considerazione fattuale dell'uomo stesso come merce che viene usata dal capitalista nel proprio centro produttivo: \"Proletari di tutti i Paesi, unitevi!\".\nMarx separa il proletariato dal sottoproletariato in quanto quest'ultimo, pur essendo affine come condizioni sociali, non ha sviluppato una propria coscienza politica.\nI sociologi del Novecento.\nMax Weber us\u00f2 la definizione \"Proletariato moderno\" in riferimento sia alle reazioni dei ceti meno abbienti nei confronti delle religioni, sia alla espropriazione degli operai e dei contadini dai mezzi di produzione.\nUn punto di vista comune lo manifestarono i sociologi G\u00f6tz Briefs, Joseph Schumpeter, Robert Michels, intravedendo nella posizione di isolamento e di privazione una spinta propulsiva per una reazione sociale in funzione anticapitalista, mentre Arnold Toynbee defin\u00ec proletariato qualunque gruppo sociale posto in una condizione di emarginazione e marginalit\u00e0."}
{"id": "136611", "revid": "1318658", "url": "https://it.wikipedia.org/wiki?curid=136611", "title": "La D\u00e9fense", "text": "La D\u00e9fense \u00e8 un distretto composto da grattacieli di uffici, condomini e centri commerciali, che sorge su parte dei comuni di Nanterre, Courbevoie e Puteaux (tutti nel dipartimento dell'Hauts-de-Seine), a ovest di Parigi.\nAll'estremit\u00e0 occidentale si trova un grande interscambio dei trasporti pubblici, costruito attorno e sopra la stazione ferroviaria preesistente allo sviluppo moderno dell'area. Esso comprende una stazione degli autobus, il capolinea della linea tramviaria T2, una stazione della linea A della RER, e il capolinea della linea 1 della metropolitana di Parigi, \"\"La D\u00e9fense\". La linea 1 ha anche una stazione sull'estremit\u00e0 orientale, pi\u00f9 vicina a Parigi, chiamata \"Esplanade de La D\u00e9fense\".\nStoria.\nLa D\u00e9fense prende il nome dal monumento intitolato \"La D\u00e9fense de Paris\"\" (\"La Difesa di Parigi\"), che venne realizzato nel 1883 per commemorare i soldati che avevano difeso Parigi durante la guerra franco-prussiana. Nel settembre 1958 venne fondato l\"'\u00c9tablissement public pour l'am\u00e9nagement de La D\u00e9fense\" (EPAD, traducibile in \"Istituto pubblico per l'allestimento de La D\u00e9fense\"), un organismo governativo volto a gestire e creare il nuovo centro direzionale parigino. Fu cos\u00ec che La D\u00e9fense inizi\u00f2 a prendere forma e i primi edifici, tra cui il grattacielo Esso, vennero costruiti e iniziarono a rimpiazzare vecchie fabbriche, ma anche alcune fattorie. Il \"Centre des nouvelles industries et technologies\" (CNIT, \"Centro delle nuove industrie e tecnologie\") venne costruito e messo in funzione nel 1958 e questi nuovi grattacieli di \"prima generazione\" apparivanto tutti identici e limitati a una altezza di 100 metri. \nNei primi anni 1970, in risposta ad una grande richiesta, cominciarono ad apparire gli edifici della \"seconda generazione\". Il primo grattacielo per uffici fu la Torre Nobel progettato nel 1966. La crisi economica del 1973 quasi ferm\u00f2 ogni progresso; ciononostante fra il 1972 e il 1974 fu costruita fra le altre la Torre FIAT, diventata nel 1995 \"Tour Framatome\" e oggi \"Tour Areva\", alta 178 metri. A rilanciare il nuovo impulso edilizio contribuirono le torri di \"terza generazione\", che vennero costruite gi\u00e0 nei primi anni 1980. Il pi\u00f9 grande centro commerciale d'Europa dell'epoca, il \"Quatre Temps\" venne realizzato nel 1981. \nNel 1982 l'EPAD indisse il concorso \"T\u00eate D\u00e9fense\" con l'obiettivo di realizzare un edificio iconico che completasse quell\"'axe historique\" (asse storico) che collegava, non soltanto idealmente, il nuovo quartiere della D\u00e9fense al centro di Parigi, attraversando i luoghi storici della capitale francese, ovvero il Louvre, Place de la Concorde e l'Arco di Trionfo. Contestualmente, gli edifici della D\u00e9fense vennero rinnovati, costruite nuove strutture ricettive e prolungata la linea 1 della metropolitana. Il progetto vincitore fu quello dell'architetto danese Johann Otto von Spreckelsen, che consistette nell'avveniristica struttura della \"Grande Arche\", ovvero un moderno trilite bianco ricavato da un cubo svuotato al suo interno, che ridefinisce l'interpretazione di arco come una sorta di cornice o di varco che si apre sul panorama della citt\u00e0, esattamente in asse con l'Arco di Trionfo del 1836 che si scorge in lontananza. I lavori di costruzione dell'edificio, ribattezzato ufficialmente \"Grande Arche de la Fraternit\u00e9\", iniziarono nel 1983 e vennero completati alla fine del 1988. L'edificio \u00e8 stato inaugurato il 14 luglio del 1989 in occasione del bicentenario della Rivoluzione Francese e del vertice del G7, con una solenne cerimonia presieduta dal presidente della repubblica Fran\u00e7ois Mitterand.\nNel 1993, La D\u00e9fense visse la sua seconda crisi e dovette attendere fino al 1997 per un significativo aumento dei visitatori. Oggi, La D\u00e9fense \u00e8 il pi\u00f9 grande centro direzionale di tutta l'Europa. Le principali aziende che vi hanno sede sono: SFR, Soci\u00e9t\u00e9 G\u00e9n\u00e9rale, Total, Sanofi, e Arcelor. Il grattacielo pi\u00f9 alto \u00e8 la Tour First, grazie alla trasformazione completata nel 2011. Esso, con un'altezza di 231 metri per 50 piani, \u00e8 anche il grattacielo pi\u00f9 alto di Francia.\nTrasporti pubblici alla D\u00e9fense.\nI trasporti pubblici hanno giocato un ruolo fondamentale nello sviluppo iniziale della D\u00e9fense. Il CNIT, prima tappa nella costruzione del nuovo quartiere, non si trova lontano dalla linea Versailles - Saint-Lazare. Una stazione apposita venne dunque costruita su questa linea che passa oggi sotto l'Arco della D\u00e9fense. Il quartiere conobbe la sua prima fase di espansione quando venne inaugurata, alla fine del 1969, la linea A della RER: la stazione sotterranea della D\u00e9fense, particolarmente monumentale, assicura la connessione con la linea periferica, attualmente la D\u00e9fense si trova a 11 minuti dal centro di Parigi, mentre gli abitanti della periferia Est possono arrivare in circa mezz'ora in questo nuovo luogo di concentrazione del terziario.\nPer fronteggiare la crescita del traffico la linea 1 della metropolitana, il cui capolinea era Pont de Neuilly, venne prolungata nel 1992 fino all'Arco della D\u00e9fense, in corrispondenza con le altre due linee precedentemente esistenti e alleggerendo il carico della linea A della RER che era completamente satura, detenendo attualmente il record mondiale del traffico con un milione di passeggeri giornalieri trasportati.\nNel 1997 venne inaugurata la linea di tram T2, assicurando un collegamento tra La D\u00e9fense e Issy-les-Moulineaux. La capacit\u00e0 di questa linea \u00e8 raddoppiata da quando \u00e8 iniziato l'utilizzo dei tram di tipo Citadis. \nEducazione.\nParis La D\u00e9fense riunisce il cluster P\u00f4le universitaire L\u00e9onard-de-Vinci e 4 \"business school\" : EDC Paris Business School, ESSEC Business School, ICN Business School e I\u00c9SEG School of Management.\nProgetti futuri.\nAlcuni nuovi grattacieli, T1 e Granit, sono in fase di costruzione. Nel frattempo Bernard Bled, direttore generale dell'EPAD, ha proposto al consiglio d'amministrazione dell'ente, il 2 dicembre 2005, un importante piano di sviluppo comprendente la costruzione di 850\u00a0000 m\u00b2 di uffici e di 100\u00a0000 m\u00b2 di nuove abitazioni, la costruzione di un grattacielo da 400 metri e il restauro dei grattacieli esistenti. Lo Stato dovr\u00e0 dare una risposta a questo progetto che, se fosse realizzato, darebbe una nuova dimensione alla D\u00e9fense. Il completamento del piano \u00e8 previsto per gli inizi del 2015.\nQuesto piano ambizioso dovr\u00e0 tuttavia superare alcuni ostacoli come le scarse prospettive a breve termine dell'economia francese, il desiderio delle amministrazioni pubbliche di riequilibrare l'impiego nel terziario troppo concentrato nella zona degli Hauts de Seine e la saturazione dei mezzi di trasporto che non potrebbero sopportare l'afflusso di nuovi impiegati.\nTorri e grattacieli.\nLa D\u00e9fense, museo a cielo aperto.\nLa D\u00e9fense \u00e8 costellata di circa 70 Opere d'arte - affreschi e sculture moderne spesso di dimensioni monumentali che trovano in questo luogo una cornice ben adattata. I pi\u00f9 notevoli sono:\nCome pure opere d'arte di Fran\u00e7ois Morellet, Jean-Pierre Raynaud, Jean Dewasne, Richard Serra, Anthony Caro."}
{"id": "136614", "revid": "119905170", "url": "https://it.wikipedia.org/wiki?curid=136614", "title": "Econofisica", "text": " \nIl termine econofisica designa un ambito di ricerca interdisciplinare caratterizzato dal ricorso a tecniche e metodi sviluppati, in origine, nel campo della fisica, ma applicati a problemi propri dell'economia: tali metodi, in genere, comprendono aspetti stocastici, statistici e di dinamica non lineare.\nOrigini e storia.\nUn importante precedente della disciplina oggi nota come econofisica \u00e8 costituito dal complesso di studi e ricerche effettuati da Beno\u00eet Mandelbrot a partire dai primi anni sessanta col suo innovativo approccio frattale all'economia. \nL'econofisica \u00e8 stata sviluppata sul finire degli anni novanta da diversi fisici con interessi nel campo della meccanica statistica. Questi decisero spontaneamente di affrontare i complessi problemi posti dall'economia, soprattutto nell'ambito della finanza. Non soddisfatti dai tradizionali modelli adottati dagli economisti (diversi dei quali mancavano di un solido fondamento empirico), applicarono strumenti e metodi della fisica, in primo luogo cercando di replicare i dati finanziari osservati, poi tentando di spiegare fenomeni economici in maniera pi\u00f9 generale. A questo proposito si segnalano i risultati ottenuti dalla finanza frattale.\nUn importante motore dello sviluppo dell'econofisica nel Novecento \u00e8 stata l'ampia disponibilit\u00e0 di dati su variabili finanziarie, soprattutto a partire dagli anni ottanta. Divenne presto evidente che i metodi di analisi tradizionale erano insufficienti: i modelli economici standard si fondavano sull'ipotesi di omogeneit\u00e0 degli agenti e sul concetto di equilibrio, laddove diversi e interessanti fenomeni osservati nei mercati finanziari sembrano dipendere in maniera fondamentale dall'eterogeneit\u00e0 degli agenti e da dinamiche di non-equilibrio.\nDescrizione.\nTra gli strumenti utilizzati in econofisica vi sono, a titolo esemplificativo (e senza pretese di esaustivit\u00e0), i seguenti: impiego di modelli di percolazione e modelli derivati dalla geometria frattale per spiegare le fluttuazioni dei mercati finanziari, impiego di modelli di arresto cardiaco, criticalit\u00e0 auto-organizzata, previsione dei terremoti, per comprendere e spiegare i crash del mercato azionario. Le similitudini concettuali delle tecniche utilizzate fanno s\u00ec che le interazioni tra questi diversi settori siano frequenti.\nFondamentali strumenti dell'econofisica sono la teoria matematica della complessit\u00e0 e quella, strettamente collegata, dell'informazione, sviluppate, rispettivamente, da Murray Gell-Mann e Claude Shannon. Poich\u00e9 i fenomeni economici sono il risultato macroscopico dell'interazione di numerosi agenti a livello microscopico, i modelli fisici (nonch\u00e9 economici) che li analizzano devono riflettere tale caratteristica; questa considerazione ha aperto la via all'impiego di modelli multiagente in economia. Infine, diversi altri metodi fisici possono essere e sono impiegati dall'econofisica; esempi sono dati da fluidodinamica, meccanica quantistica, integrazione di linea. \nPopolarit\u00e0 e critiche all'econofisica.\nCos\u00ec come altre \"nuove\" branche dell'economia (quale ad esempio, e per citare un caso notevole, l'economia evolutiva, che ha avuto a partire dagli anni novanta una certa popolarit\u00e0), l'econofisica non ha ancora (2005) riscosso un ampio consenso nella comunit\u00e0 degli studiosi di economia, e pu\u00f2 considerarsi una scuola di pensiero minoritaria in attesa di riconoscimenti ufficiali e unanimi.\nArticoli che per argomento/impostazione teorica/metodi possono essere ricondotti all'econofisica si trovano di rado pubblicati su riviste di economia con una qualche visibilit\u00e0 internazionale, salvo rare eccezioni. Per contro, un certo numero di riviste dedicate alla fisica pubblica talvolta lavori di econofisica. Alcuni ne attribuiscono la ragione a differenze nelle abitudini dei \"referee\" delle riviste operanti nelle due discipline: se il tempo medio di pubblicazione di un articolo infatti si misura in settimane o mesi nel campo della fisica, spesso si misura in anni in quello dell'economia. D'altra parte inoltre le stesse nozioni, concetti e metodologie di analisi e prognosi adottate dall'econofisica e mutuate direttamente dalla fisica teorica risultano spesso di pi\u00f9 difficile comprensione per il bagaglio tecnico-conoscitivo dell'economista classico.\nGli economisti classici sono in genere portatori di una disciplina economica basata per lo pi\u00f9 sulla comprensione e sull'analisi qualitativa, o al pi\u00f9 semi-quantitativa, piuttosto che su un'analisi puramente quantitativa tipica delle scienze dure come appunto la fisica. In questo senso l'econofisica, che non abbandona i concetti base propri dell'economia classica (come ad esempio lo nozione di equilibrio economico), ma li integra con il rigore proprio della fisica matematica e le nozioni della fisica teorica, si pone come un possibile superamento o una vera e propria rivoluzione metodologica di analisi rispetto all'impostazione economica classica.\nI modelli proposti nell'ambito dell'econofisica, sebbene spesso eleganti dal punto di vista del formalismo matematico, non hanno ancora prodotto, allo stato attuale (2005), risultati notevoli di carattere \"quantitativo\", restando confinati alla natura di \"soft science\", tanto che alcuni critici dei modelli ritengono che in fondo l'econofisica rimproveri all'economia classica proprio ci\u00f2 che hanno in comune, ovvero la mancanza appunto di risultati quantitativi importanti (si veda \"Is econphysics a solid science?, citato\" in bibliografia). Tuttavia, i contributi pi\u00f9 significativi dell'econofisica alla teoria dei mercati sono, per ora, volti soprattutto alla confutazione dei modelli pi\u00f9 semplicistici dell'economia tradizionale.\nUna possibile critica che spesso viene mossa da alcuni economisti classici nei confronti dell'analisi e della modellistica economica avanzate \u00e8 quella dell'impossibilit\u00e0 di modellizzare variabili intangibili, non quantificabili, ma fondamentali, come, ad esempio, l'innovazione, di cui l'economia stessa fortemente si nutre e che falserebbe le prognosi del modello.\nIn attesa di risultati pi\u00f9 solidi e concreti da parte dell'econofisica il dibattito sulla sua reale scientificit\u00e0 ed efficacia rimane comunque apertissimo tra gli specialisti del settore economico e non."}
{"id": "136616", "revid": "7", "url": "https://it.wikipedia.org/wiki?curid=136616", "title": "Nicol\u00f2 Paganini", "text": ""}
{"id": "136619", "revid": "1318658", "url": "https://it.wikipedia.org/wiki?curid=136619", "title": "Fotolisi", "text": "La fotolisi (o fotodecomposizione) \u00e8 un processo fotochimico per il quale una entit\u00e0 molecolare subisce scissione mediante l'assorbimento di radiazione elettromagnetica, in genere vicino allo spettro di luce ultravioletta. Il processo diretto \u00e8 definito come l'interazione di un fotone con una molecola. In genere solo i fotoni abbastanza energetici, come gli UV, riescono a fornire sufficiente energia per la fotolisi diretta.\nNorrish e Porter, premi Nobel per la chimica grazie ai loro studi sulla fotochimica, sono riusciti a produrre reazioni di fotolisi molto veloci utilizzando luce laser (fotolisi flash).\nEsempi di fotolisi.\nLa fotolisi in natura \u00e8 facilmente riscontrabile, infatti rappresenta ad esempio:"}
{"id": "136620", "revid": "1658", "url": "https://it.wikipedia.org/wiki?curid=136620", "title": "Reggio di Calabria", "text": ""}
{"id": "136621", "revid": "533647", "url": "https://it.wikipedia.org/wiki?curid=136621", "title": "Santa Lucia del Mela", "text": "Santa Lucia del Mela \u00e8 un comune italiano di abitanti della citt\u00e0 metropolitana di Messina, situato nella Valle del Mela in Sicilia.\nGeografia fisica.\nTerritorio.\nIl territorio comunale con i suoi 8200 ettari \u00e8 uno dei pi\u00f9 estesi della provincia e presenta una ricca variet\u00e0 di paesaggi. Dalle pi\u00f9 alte vette dei Peloritani, si offre la visione dei versanti tirrenico ed ionico. Luoghi selvaggi ed ancora incontaminati presentano una ricca variet\u00e0 di flora, querce millenarie, boschi autoctoni. Risalendo il Mela e le sue limpide acque perenni, si arriva alla felce gigante preistorica (Woodwardia radicans), che vi vegeta da almeno 60 milioni di anni. La fauna \u00e8 assai varia: troviamo ghiri, merli, corvi, falchi, istrici, lepri, ricci, il gatto selvatico e la martora. In localit\u00e0: Postoleone (1020\u00a0m) dove da anni \u00e8 in atto un'opera di forestazione, trovasi un accogliente rifugio per i forestali ed un suggestivo laghetto, meta di escursionisti e campeggiatori che, previa autorizzazione, numerosi accorrono anche dal versante ionico, tramite la Dorsale peloritana, antico percorso di comunicazione terrestre la cui direttrice di marcia era nota in passato come la strada militare. Interessanti percorsi montani a piedi o a cavallo si possono fare ad esempio anche alle sorgenti del Mela o alla Rocca Timogna (1127\u00a0m).\nStoria.\nLe origini di S. Lucia del Mela, l'antica Mankarru, si perdono nella notte dei tempi, con i Sicani e poi con i Siculi. Reperti greci (Padre Parisi ubica sulla sponda sinistra del Floripotamo il tempio di Diana Facellina) e due tombe romane del II secolo a.C. attestano la presenza in questi luoghi di insediamenti sicelioti e romani. Nella galleria delle carte geografiche in Vaticano, Padre Ignazio Danti, nella parte classica dipinta a rilievo, con l'italiano del tempo (1581) chiama questa citt\u00e0 \u201cSanta Locia\u201d. La storica vetta del Mankarru o Mankarruna, grazie alla posizione strategica, \u00e8 stata un importante presidio militare per tutte le dominazioni che si sono succedute. Sui resti di una cinta muraria ellenica in Epoca bizantina venne eretto un fortilizio, ricostruito poi tra l'837 e l'851, ai tempi dell'Emirato Islamico di Sicilia. \nSul declivio del colle, durante l'Epoca islamica, venne costruita anche una moschea fortezza, trasformata poi nell'alto Medioevo nella Chiesa di S. Nicola. Nella zona esisteva, come ricorda il nome di una via, un Lavacro dei Saraceni, lavatoio pubblico riservato alle donne musulmane ed una tomba con l'iscrizione araba andata perduta. \nCon la nascita del Regno di Sicilia, il Gran Conte Ruggero I, per adempiere al voto, dopo la vittoria sugli arabi, fece costruire una chiesa ai piedi del castello dedicandola alla Santa Martire Lucia di cui era devoto (1094).\nDa quella data l'arcaico nome Mankarru scompare per far posto a quello cristiano di Santa Lucia. Nel 1206, con l'istituzione della \u201cPrelatura Nullius\u201d da parte di Re Federico II di Sicilia che aveva scelto il nostro sito come luogo di svago e di riposo, il tempio ruggeriano diviene Cattedrale. Da allora ben 67 Prelati si sono succeduti sulla cattedra luciese rendendo memorabile la citt\u00e0 che si \u00e8 via via arricchita di magnifiche chiese e di numerose opere d'arte. Fatto ancor pi\u00f9 singolare, il Prelato di Santa Lucia era insignito dell'onore di svolgere le mansioni di cappellano Maggiore del Regno di Sicilia e come tale aveva il diritto di sedere nel Parlamento siciliano all'11 posto. \nRe Federico III di Sicilia fece fortificare la citt\u00e0 munendola di cinta muraria e ristrutturando il vetusto castello; Con un proclama invit\u00f2 la popolazione della Piana, soggetta a ricorrenti scorrerie piratesche, a stabilirsi a S. Lucia, che venne anche ripopolata con una colonia lombarda. Fu anche sede di un'importante Giudecca, una numerosa comunit\u00e0 ebraica individuata nell'attuale zona della Candelora fino al 1492, anno della loro espulsione dal Regno di Sicilia. Fiorente \u00e8 stata l'industria della seta e l'attivit\u00e0 mineraria dovuta allo sfruttamento di galena argentifera. La citt\u00e0, in quanto demaniale, poteva vantare molte famiglie nobili. Magnifiche chiese, palazzi, fontane avanzi di architettura medievale e rinascimentale fanno di Santa Lucia del Mela una citt\u00e0, meta d'obbligo per gli amanti del turismo culturale.\nIl primitivo toponimo di Santa Lucia del Mela.\nLa citt\u00e0 si cominci\u00f2 a chiamare \"del Mela\" solo a partire dalla seconda met\u00e0 dell'Ottocento. Fu infatti nella seduta consiliare del 29 novembre 1862, che gli amministratori luciesi deliberarono che la citt\u00e0 anzich\u00e9 denominarsi col tradizionale \"de Plano Milatii\" (della piana di Milazzo), assumesse il titolo distintivo del Mela, dal fiume che le scorre accanto, sul fianco sinistro. Il nome originario di questo fiume era Melas, e secondo Tommaso Fazello, anche Milazzo (Mylas) prese il nome da esso. La vecchia denominazione de Plano Milatii, rimontava probabilmente all'XI secolo, quando il Gran Conte Ruggero I, dopo un trentennio di guerra sanguinosa, riusc\u00ec a costituire il primo embrione del Regno di Sicilia dopo la rovinosa fine dell'Emirato di Sicilia. Ma prima della nascita del Regno di Sicilia, al tempo degli Arabi e nel periodo bizantino, qual era il nome originario della citt\u00e0? Dobbiamo al dotto monsignor Alfonso Airoldi, se oggi noi conosciamo la sua antica denominazione. Egli fu per quattordici anni, e cio\u00e8 dal 1803 al 1817, prelato ordinario della Prelatura locale e trattando dell'invasione musulmana del IX secolo nelle contrade luciesi, fa sapere che il nome Mangarruna (di cui Mankarru non \u00e8 che la forma sincopata) era un tempo attribuito non al colle, come al presente, ma al sottostante centro abitato. Rileggendo infatti le annotazioni dell'Airoldi al codice diplomatico arabo-siculo, troviamo questa sua esplicita e chiara affermazione: &lt;Mankarru, questo villaggio, era in quel luogo dove oggi \u00e8 Santa Lucia. Il vicino monte ritiene tuttora il nome di Mankarru. Sotto gli Svevi fu destinato per sua villa dall'imperatore Federico II&gt;. Non possiamo per conseguenza minimamente dubitare che proprio questo, cio\u00e8 Mankarru, fosse il primitivo nome di questa storica cittadina.\nL'invasione musulmana a Santa Lucia e la costruzione del Castello.\nL'epoca dell'irruzione araba nelle contrade luciesi e quindi della conseguente erezione del famoso castello, la si pu\u00f2 arguire direttamente dai cronisti arabi, quali principalmente Al Bayan, Al Atir, An Nunvary e altri storici del tempo, assai ben conosciuti da monsignor Airoldi, prelato di S. Lucia. Al Bayan riferisce che Al Aglab Ibrahim, il quale presiedeva da Palermo al governo dell'isola, nel 222 dell'Egira (836-837 dell'era cristiana) comp\u00ec due spedizioni, in una delle quali (quella capitanata da Al Fadl Yaqub) espugn\u00f2 le piccole isole (le Eolie) e la fortezza di M.D. Nar (Tindari). Ibn Al Atir riporta tale vittorioso avvenimento dell'espugnazione e della susseguita distruzione di Tindari al periodo estivo del 222, quando anche la resa di Mankarru (l'odierna S. Lucia) dovette avere luogo. Basandosi su tali indicazioni e su altre personali indagini da lui compiute, pu\u00f2 con tutta sicurezza affermare: \u201cpresa Tindari nel mese di luglio, l'esercito, rinforzato da 6.400 uomini e da altri mille mandati da Sciacca, in tutto 15.000 uomini, si pose in marcia per l'entroterra assoggettando citt\u00e0 e castelli\u201d. E poi, sempre in piena sintonia con i predetti cronisti arabi, continua a dire: \u201cIn settembre l'esercito si part\u00ec da Tindari, alla volta di Mankarru, T. Sah Otisarah (Randazzo), Taormina, Novara, ripassando nel tornare, per Mankarru\u201d. Se l'accennata irruzione a Mankarru ebbe luogo nell'anno dell'Egira 222, cio\u00e8 nell'837 dell'era cristiana, \u00e8 del tutto logico pensare che la costruzione del castello sia avvenuta dopo tale data.\nDella bicentenaria permanenza musulmana ci resta a S. Lucia (oltre l'imponente mole del castello) una misteriosa testimonianza, indicata dalla targa stradale \u201cvia o vico Lavacro dei Saraceni\u201d, che si legge nella parte pi\u00f9 tipicamente medievale dell'abitato. In tale Lavacro dei Saraceni, il Di Giovanni \u2013 alludendo a un massiccio edificio antico esistente tuttora in un vicino giardinetto, sotto la curva stradale, poco al di sotto del sito di detta targa \u2013 pi\u00f9 che un bagno riconosce una tomba: \u201c\u2026 e a me \u00e8 parso \u2013 egli scrive \u2013 l'avanzo di una tomba musulmana, quadrata con cupola sopra, al muro della quale era un lapide marmorea con iscrizione, che, o fu distrutta per ignoranza ovvero rubata, restando visibile il posto dov'era murata internamente\u201d. Monsignor Salvatore Cambria \u2013 che fu a S. Lucia ispettore onorario ai monumenti \u2013 precisa ancor pi\u00f9: \u201c Nel 1931 notai che la costruzione, a pianta quadrata, a muri dello spessore di oltre un metro in conci tufacei squadrati, come si rileva l\u00e0 dove l'intonaco \u2013 per adibire l'ambiente a costerna \u2013 \u00e8 cascato. Il lato rivolto a est ha una finestra a tutto sesto, attraverso la quale si pu\u00f2 osservare l'interno; termina con una cornice sagomata al di sopra della quale si nota il luogo dov'era incastonata la lapide\u201d. \u201c\u00c8 una costruzione di forma quadrata \u2013 ripete lo storico luciese Carmelo Maggio \u2013 nella valle, a pi\u00e8 del quartiere gi\u00e0 occupato dagli Arabi nel IX secolo. Due arcate di travertino, l'una rivolta a nord e l'altra a oriente, servivano di luce e di accesso al tempio[\u2026]\u201d . Come si vede, si tratta di un edificio assai antico e di non poca importanza archeologica \u2013 dato che esso \u2013 solo in tempo posteriore trasformato a cisterna \u2013 \u00e8 abbastanza staccato dal groviglio delle viuzze, ove \u00e8 posta la predetta targa stradale, dovrebbe trattarsi \u2013 come sostiene padre Giovanni Parisi \u2013 non di una ma di due distinte memorie saracene: quella di una tomba sepolcrale o cimiteriale, e quella del Lavacro vero e proprio dentro l'abitato, indicato ancora dalla targa. Il quale Lavacro non dovette essere propriamente una piscina o vasca per bagno, come potrebbe supporsi, ma piuttosto un comune lavatoio, riservato \u2013 secondi i rigidi regolamenti in vigore durante la dominazione \u2013 alle donne saracene. Il Casale di S. Lucia \u2013 data la sua non poca importanza del castello e l'amenit\u00e0 e feracit\u00e0 delle sue campagne\u00a0\u2013 avr\u00e0 dovuto ospitare una cospicua colonia di gente musulmana, e quindi avr\u00e0 dovuto avere anche in Mankarru, un proprio ghetto o \u201crabato\u201d, come veniva allora chiamato il quartiere delle loro abitazioni, un proprio luogo di culto o moschea (sul sito dove sorge la chiesa di San Nicola), un proprio cimitero (nel sopracitato giardinetto, negli anni sessanta degli scavi hanno riportato alla luce delle ossa umane) e, naturalmente, un lavatoio riservato alle proprie donne.\nL'antica Prelatura Nullius di Santa Lucia del Mela.\nLa pi\u00f9 antica notizia riguardante la locale chiesa si riscontra in due diplomi del conte Ruggero dell'anno 1094: \u201cEcclesiam Sanctae Luciae sitam in campania Milatii\u201d. Ma vi \u00e8 di pi\u00f9. In un documento datato sempre 1094, Roberto, primo vescovo di Messina, nomina per prima, tra le chiese riedificate dal conte Ruggero, quella di S. Lucia. Anche il re Ruggero, in un suo diploma del 1124, nomina subito dopo la chiesa di Patti per prima quella di S. Lucia. Nel 1132, il re Ruggero II, nel palazzo reale di Palermo, fondava una grandiosa e monumentale Cappella che affidava a un cappellano maggiore, il quale venne insignito di una propria sede nel 1206, essendo Stato preposto alla chiesa di S. Lucia de Plano Milatii.\nProprio in quell'anno, essendo morto Stefano, vescovo di Patti e Lipari, l'imperatore Federico II (o chi per lui, essendo ancora in minore et\u00e0) stacc\u00f2 il territorio di S. Lucia dalla diocesi di Patti e lo cedette al suo cappellano maggiore Gregorio Mostaccio (di chiare origini luciesi), che risulta in tal modo il primo prelato della pi\u00f9 antica Prelatura \u201cNullius\u201d (cio\u00e8, di nessuna diocesi, e quindi soggetta direttamente alla Santa Sede), come risulta anche dall'Annuario pontificio. Questa Prelatura, territorialmente piccola, \u00e8 da considerarsi grande per il patrimonio storico, artistico, culturale che rappresenta e luogo privilegiato di fede. Basti ricordare il Beato Antonio Franco che ha tracciato una scia luminosa per esempio di virt\u00f9 e santit\u00e0. Non a caso papa Giovanni XXIII nella bolla di nomina di mons. Francesco Tortora (64\u00ba prelato), che resse la Prelatura dal 1962 al 1972, dichiarava: \u201cLa Prelatura di S. Lucia del Mela \u00e8 stata resa nota e illustre dalla sua storia, dalla bellezza delle sue chiese e dalla sentita piet\u00e0 dei suoi abitanti, ravvivata dallo zelo dei suoi presuli\u201d. In seguito al riordino delle Circoscrizioni ecclesiastiche, con decreto della S. Sede, nell'ottobre del 1986, la Prelatura di S. Lucia del Mela e la Diocesi di Lipari venivano unite all'Arcidiocesi di Messina che assumeva la nuova denominazione di Arcidiocesi di Messina-Lipari-Santa Lucia del Mela. La Cattedrale luciese e quella di Lipari diventano Concattedrali, ed i rispettivi Santi Patroni Lucia e Bartolomeo patroni dell'Arcidiocesi.\nSimboli.\nIl simbolo di regio patronato, \u00e8 l'aquila reale.\nNello statuto del Comune all'art. 9 sono riportate le descrizioni araldiche dello stemma e del gonfalone.\nLo stemma ed il gonfalone del Comune di Santa Lucia del Mela sono quelli storici, cos\u00ec descritti:\nSociet\u00e0.\nEvoluzione demografica.\nLa popolazione di S.Lucia del Mela \u00e8 andata sempre pi\u00f9 diminuendo. Contava 7.345 abitanti nel 1936, oggi ne conta 4.453.\nEtnie e minoranze straniere.\nSecondo le statistiche ISTAT al 1 gennaio 2021, la popolazione straniera residente nel comune era di 115 persone. Le nazionalit\u00e0 maggiormente rappresentate erano:\nTradizioni e folclore.\nParticolarmente sentite sono le ricorrenze legate alla Madonna della Neve (5 agosto), considerata la pi\u00f9 antica del paese, e alla patrona Santa Lucia (13 dicembre).\nEconomia.\nNonostante il colpo infertole nei secoli XII e XIII con l'esodo dei lavoratori arabi e, dopo il 1492, anche di quello degli ebrei, nel comune era fiorente l'industria della tessitura della seta, come testimoniano le poche filande. Dopo il declino di queste, continu\u00f2 l'allevamento del baco da seta, il cui bozzolo, grezzo o filato, veniva largamente esportato in tutta Europa. Erano presenti 10 mulini che azionavano una cartiera, di cui sono ancora visibili i ruderi in contrada \u201cCartiera\u201d. Furono anche presenti, le lavorazioni metallurgiche e l\u2019attivit\u00e0 mineraria dovuta allo sfruttamento di una galena argentifera.\nL'economia del paese si basa sull'agricoltura, sulla pastorizia e sull'artigianato. Santa Lucia del Mela \u00e8 luogo di produzione del vino \u201cMamertino\u201d, incluso tra i vini a indicazione geografica tipica di Sicilia, gi\u00e0 conosciuto ai tempi dei romani.\nIl comune fa parte dal 2005 dell'associazione \"Strada del vino della provincia di Messina\" per la promozione, la tutela dei territori a vocazione vinicola e la valorizzazione delle attrattive naturalistiche, culturali e storiche.\nNel comune si produce miele e formaggio Maiorchino, prodotto con latte di pecora intero, rientrante nell'elenco dei prodotti agroalimentari tradizionali (PAT).\nL'artigianato si basa sulla lavorazione del legno ed una consolidata tradizione nella lavorazione del ferro e del marmo.\nAncora non \u00e8 del tutto scomparsa a S. Lucia l'arte della lavorazione dell'erica sicch\u00e9 non \u00e8 difficile trovare utensili vari finemente intagliati.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Santa Lucia del Mela fa parte delle seguenti organizzazioni sovracomunali: regione agraria n.3 (Alto Fantina e Alto Mela).\nIl Comune fa parte del Movimento Patto dei sindaci dal 2014.\nSport.\nLa Pro Mende calcio \u00e8 la societ\u00e0 calcistica locale ed \u00e8 stata fondata nel 1930. Milita nel campionato di prima categoria 2019-2020 e disputa le partite di casa nello stadio comunale \"Gaetano Scirea\".\nCuriosit\u00e0.\nIl paese compare in alcune scene del film Il 7 e l'8 del duo comico Ficarra e Picone. In particolare si pu\u00f2 intravedere la Cattedrale, mentre il Santuario Madonna della neve costituisce la location destinata a rappresentare il convento dei frati in cui si recano i protagonisti durante le vicende finali del film. All'interno della trama la localit\u00e0 \u00e8 rinominata con il nome immaginario di San Giovanni in Calice."}
{"id": "136623", "revid": "73843", "url": "https://it.wikipedia.org/wiki?curid=136623", "title": "Crevalcore", "text": "Crevalcore (\"Crevalc\u00f4r\" in dialetto bolognese occidentale) \u00e8 un comune italiano di abitanti della citt\u00e0 metropolitana di Bologna in Emilia-Romagna. Nel 2000 gli \u00e8 stato conferito il titolo di citt\u00e0. Dal gennaio 2012 fa parte dell'Unione dei comuni Terre d'acqua.\nGeografia fisica.\nCrevalcore \u00e8 a 20 metri di altitudine sopra il livello del mare e si trova nella Pianura Padana. \nLa citt\u00e0 ha classificazione climatica zona E, 2238 GR/G.\nStoria.\nLa fondazione del castello.\nDel toponimo Crevalcore sono state fornite diverse e contrastanti spiegazioni etimologiche; la pi\u00f9 antica di cui si abbia notizia risale al XVI secolo ed \u00e8 di Carlo Sigonio: \u00abCastrum alterum Crepacorium ad disrumpendum cor hostium munivere\u00bb. Con l'espressione \"castrum alterum\" il Sigonio si riferisce alla costruzione di un secondo castello (l'attuale Crevalcore) compiuta dal Comune di Bologna fra il 1226 e il 1231 dopo la completa distruzione del precedente ad opera delle truppe dell'imperatore Federico II nel 1219. Sul versante letterario il Tassoni inventa una spiegazione ancor pi\u00f9 allettante e fantasiosa: \n\u00abGi\u00e0 vi fu morto Pansa e dal dolore nominata dai suoi fu Grevalcore\u00bb riferendosi a un episodio delle guerre civili del 43 a.C., la cosiddetta \"guerra di Modena\".\nDella diffusione di un'etimologia legata alla parola cuore fa fede anche lo stemma del paese (tre cuori rossi in campo bianco) e ancor pi\u00f9 il fatto che dopo la ricostruzione del 1231 il nome fu mutato in quello beneaugurale di Allegralcore. Una spiegazione etimologica pi\u00f9 fondata collega invece il nome all'espressione latina crepa(tum) corium cio\u00e8 pelle, scorza crepata, a designare una zona, al limite delle valli, in cui il ritirarsi dell'acqua nei periodi estivi produceva le tipiche screpolature dei terreni paludosi. La prima menzione certa del toponimo Crevalcore \u00e8 in un documento del 1130 pubblicato dal Tiraboschi dove si parla di \"casamentum unum juris Sancti Silvestri in castro Cravacuore\".\nIl castrum non sorgeva per\u00f2 nel luogo attuale, ma a poca distanza dai ruderi del pi\u00f9 antico castello di Fultignano, gi\u00e0 in rovina nel 1017, che si pu\u00f2 ritenere facesse parte del sistema difensivo bizantino lungo il confine del Panaro. In alcune mappe secentesche dell'Assunteria ai confini e alle acque del Comune di Bologna (Bologna, Archivio di Stato) sono ancora indicate, in localit\u00e0 Guisa, le vestigia di Crevalcore vecchio. Nonostante residui margini di incertezza derivanti dalla mancanza di recenti e approfonditi studi sull'argomento, l'origine di Crevalcore potrebbe cos\u00ec essere ricostruita: nei pressi dei ruderi di Fultignano il Comune di Bologna, avviato alla conquista del contado, intorno al 1130 costru\u00ec il primo castello in territorio appartenente all'Abbazia nonantolana che proprio in quegli anni, essendo in conflitto con Modena, si era consegnata ai bolognesi; tale castello fu diroccato nel 1219 nel corso delle guerre intraprese da Federico II per riaffermare l'autorit\u00e0 imperiale.\nI bolognesi lo ricostruirono (1231) 3\u00a0km a nord-ovest in posizione pi\u00f9 prossima al Panaro (che allora scorreva lungo l'attuale via Argini) in forma quadrata con un impianto urbanistico regolare. Al nuovo castrum (chiamato \"Crevalcore nuovo\" in una carta del 1231 del Registro nuovo del Comune di Bologna) fu mutato il nome e si chiam\u00f2 \"Allegralcore\" mentre il castello diroccato venne chiamato Crevalcore vecchio. \"Allegralcore\" non riusc\u00ec per\u00f2 ad attecchire e a un secolo di distanza si ritorn\u00f2, anche nei documenti ufficiali, all'antica denominazione.\nIl castello non ebbe vita facile; per richiamarvi gente dalle zone limitrofe allo scopo di disporre di un maggior numero di braccia per la difesa furono concesse esenzioni fiscali che ne fecero un \"borgo franco\", ma nel 1239 nuovamente fu investito dalle milizie di Federico II, occupato e incendiato. Dopo un'ulteriore ricostruzione il Senato bolognese consider\u00f2 l'opportunit\u00e0 di un pi\u00f9 rapido collegamento con Bologna che avrebbe permesso l'invio di rinforzi con maggiore celerit\u00e0; tra il 1245 e il 1250 fu tracciata la nuova strada che, congiungendo in linea retta Borgo Panigale con Persiceto e Crevalcore, prese il nome di Crevalcorese. Alla fine del XIII secolo si fecero ulteriori opere di fortificazione e venne rafforzata la guarnigione di stanza nel castello a causa delle lotte con gli Estensi, insediatisi a Modena nel 1289. Il XIV secolo fu particolarmente ricco di scontri, assalti, colpi di mano, sia nelle contingenze delle lotte tra Geremei e Lambertazzi sia a causa dell'occupazione viscontea.\nI Pepoli, cedendo il dominio di Bologna ai Visconti, si erano riservati i castelli di Persiceto e Crevalcore, ma Giovanni da Oleggio, che governava a nome dell'Arcivescovo Giovanni Visconti, imprigion\u00f2 Jacopo Pepoli e si fece consegnare i due castelli. Deciso a recuperare Bologna, di cui l'Oleggio si era proclamato signore nel 1359 dopo la morte dell'Arcivescovo, Bernab\u00f2 Visconti, giunto con un esercito, prese Crevalcore; Bologna era stata nel frattempo ceduta al Papa e il Legato pontificio, cardinale Egidio Albornoz, si era attestato a Persiceto. Per alcuni anni si ebbe una situazione di tensione con scaramucce e scontri finch\u00e9, avendo la meglio le truppe pontificie, il Visconti fu costretto a ritirarsi. A Crevalcore si svolsero nel 1364 le trattative di pace, concluse con la cessione del castello al Legato. \nLa minaccia viscontea si riaffacci\u00f2 con maggior vigore nel 1385, dopo l'ascesa al potere di Giangaleazzo: Crevalcore fu teatro di importanti fatti d'arme nel 1390, tra l'esercito del duca e Alberico da Barbiano, comandante delle truppe bolognesi. Nel 1389, in previsione di un attacco visconteo, essendo il pi\u00f9 esposto dei castelli bolognesi, era stato nuovamente fortificato, rinforzato il palancato di travi che lo cingeva e rinsaldato il terrapieno.\nFurono anni convulsi: nel 1403 si arriv\u00f2 alla pace seguita, a Crevalcore, da otto anni di dominio estense. Dopo la cacciata del legato pontificio (1411) si accesero estremamente aspre le lotte tra le fazioni dei Bentivoglio e dei Canetoli i quali, avendo a Crevalcore folte schiere di partigiani, usarono il castello come base operativa nel vano tentativo di impadronirsi del potere. \nSolo al consolidarsi definitivo della signoria bentivolesca ebbe inizio un lungo periodo di pace. Ci\u00f2 rese possibile una serie di risistemazioni idrauliche che sortirono l'effetto di ridurre l'estensione delle valli e acquistare alla coltura nuovi terreni. \nFra le opere idrauliche di maggior rilievo va annoverato lo scavo del Cavamento Foscaglia, gettantesi in Panaro all'altezza di Finale, per il quale si rese necessaria una trattativa con gli Estensi.\nL'organizzazione del territorio.\nTutto il territorio, nonostante fosse passato dal 1130 sotto il dominio di Bologna, era rimasto di propriet\u00e0 dell'Abbazia nonantolana che lo gestiva concedendolo in enfiteusi ai terrazzani.\nNel Trecento per\u00f2 l'Abbazia era in decadenza e la concessione in enfiteusi serviva ormai a mascherare vere e proprie alienazioni. Si trattava di terreni in larga parte incolti; nel 1312 gli abitanti di Crevalcore ottennero un'area a est del castello che diede origine a una partecipanza, di cui resta il ricordo nel toponimo Beni Comunali. \nAnche i Pepoli ottennero dalla Badia una concessione enfiteutica, punto di partenza per la formazione di un patrimonio terriero di entit\u00e0 notevolissima che comprendeva quasi per intero l'estensione delle valli.\nNel 1578 il conte Giovanni Pepoli, complice il Consiglio della Comunit\u00e0, usurp\u00f2 una quota dei beni della Partecipanza, che entr\u00f2 in crisi, come risulta da due volumi di cabrei conservati nell'Archivio comunale, nel XVII secolo. I Pepoli possedevano a Crevalcore oltre 3.000 ettari, per un totale di circa 150 poderi coltivati da altrettante famiglie mezzadrili. I poderi erano organizzati in cinque imprese facenti capo ad altrettante ville, attorno alle quali spesso si sviluppava un borgo con artigiani, botteghe, chiesa, ecc.\nLe pi\u00f9 antiche sono: Galeazza, il cui nucleo primitivo era costituito dalla poderosa torre trecentesca costruita da Galeazzo Pepoli, e Palata, dove fu costruito un palazzo-castello che suscit\u00f2, verso il 1540, l'entusiastica ammirazione di fra Leandro Alberti che disse: \u00abEt pi\u00f9 gi\u00f9 caminando, alla Palada, incontrasi nel principiato edificio del magnifico Conte Philippo de Pepoli, il qual finito traa li nobili e radi edifici della Italia computare si potr\u00e0\u00bb.\nPi\u00f9 modeste erano invece le ville della Filippina, Guisa, Ca' de Coppi. Ma anche altre nobili famiglie si insediarono nel Crevalcorese, grazie a concessioni enfiteutiche, nel XV secolo. Fra queste le pi\u00f9 importante erano i Bevilacqua, i Bolognini e i Caprara. Il territorio assunse in tal modo una fisionomia ben definita: a sud, nelle immediate vicinanze dei castello, entro le maglie ancora visibili della centuriazione romana, esisteva una zona di propriet\u00e0 frazionata e di poderi di piccole dimensioni; a nord, c'era una zona in cui prevaleva la grande propriet\u00e0 in mano a famiglie nobiliari bolognesi che investivano in beni immobili i patrimoni accumulati nel secolo precedente in attivit\u00e0 bancarie o mercantili.\nLa piccola propriet\u00e0 era tuttavia sottoposta, specialmente nel Cinquecento, a una progressiva erosione a vantaggio delle propriet\u00e0 nobiliari, conservatesi sostanzialmente intatte fino al secolo scorso (i Caprara vendettero le loro terre intorno al 1820; ai Pepoli subentrarono i Torlonia nel 1857.\nUn episodio bellico di rilievo accadde nel 1643 durante guerra per il Ducato di Castro: ne restano due incisioni che mostrano l'assalto dell'esercito della lega farnesiana e sono fra le immagini pi\u00f9 antiche dell'iconografia crevalcorese dopo il disegno del manoscritto Gozzadini. Il castello viene raffigurato con dovizia di particolari, suddivisi nei suoi 32 isolati, con quattro bastioni agli angoli, le porte, i ponti levatoi, il largo fossato colmo d'acqua del canal Torbido. \nFu probabilmente in questa circostanza che venne demolita la chiesa di S. Martino in Cozzano, citata gi\u00e0 nei documenti dell'XI secolo. \u00c8 forse l'ultima volta che la struttura difensiva castrense venne messa alla prova. Nel secolo seguente il fossato, senza pi\u00f9 manutenzione, si interr\u00f2 e divent\u00f2 luogo di scarico per i rifiuti, tanto che nel 1855 il medico Federico Rossi, attestandone l'insalubrit\u00e0, ne raccomand\u00f2 il riempimento.\nGli ultimi due secoli.\nSe nel Settecento la vita crevalcorese appare consumarsi nella tranquillit\u00e0 del quotidiano, scandita dal lento succedersi delle processioni religiose (tale almeno \u00e8 l'immagine consegnataci da una cronaca di Stefano Maria Setti) e non toccata che marginalmente da un episodio militare della guerra di successione austriaca (battaglia di Camposanto, 8 febbraio 1743), gli avvenimenti del 1796 le conferiranno un'impronta decisamente pi\u00f9 dinamica. \nCon la creazione della Repubblica Cispadana il paese fu incluso nel Dipartimento dell'Alta Padusa che ebbe per capoluogo Cento, ma i cambiamenti di maggior rilievo sotto il profilo economico furono dati dalla soppressione delle Compagnie religiose (dei Battuti, dei Poveri, del Rosario, del Sacramento, dell'Immacolata Concezione), quasi tutte titolari di un patrimonio immobiliare di una certa entit\u00e0.\nSi form\u00f2 un ceto di proprietari terrieri locali dai connotati decisamente borghesi e si instaur\u00f2 un clima nuovo che non verr\u00e0 meno neppure dopo la Restaurazione. La creazione di una scuola pubblica (1824) e l'erezione dell'Ospedale Barberini furono tra gli eventi pi\u00f9 importanti della prima met\u00e0 dell'Ottocento; fu tuttavia l'edilizia privata che ricevette particolare impulso in tale periodo con il rinnovo di molti palazzetti prospettanti sul corso principale. \nMeno sporadiche si fecero, intorno alla met\u00e0 del secolo, le notizie riguardanti professionisti particolarmente attenti ai problemi sociali o culturali; il citato Federico Rossi fu autore di un \"Abbozzo di Topografia medica del comune di Crevalcore\", mentre il centese Gaetano Atti fond\u00f2 una \"Scuola di Umanit\u00e0 e Rettorica\".\nQuesti gruppi emergenti, sospetti di liberalismo alla polizia papalina, offrirono il loro contributo alla causa dell'unit\u00e0 nazionale e dopo i plebisciti del '59 si affacciarono alla gestione della cosa pubblica con energie nuove. Il paese, che riprese a chiamarsi Crevalcore, dopo che un decreto papale del 1857 gli aveva inopinatamente imposto il nome di Buonocore, fu per un breve periodo (dicembre '59 - gennaio '61) aggregato alla provincia di Ferrara.\nMentre fu sindaco Antonio Michelini (1863-72) vennero costruiti il nuovo municipio e il cimitero, poco pi\u00f9 tardi il Teatro Comunale e l'asilo infantile (1881, con un lascito dell'ing. Camillo Stagni). Tra il 1870 e il 1874, sia per motivi igienici sia per ragioni di decoro ambientale, vennero riempite le antiche fosse e spianati i terrapieni difensivi. Ci\u00f2 permise di dar lavoro a un grande numero di braccianti allentando momentaneamente le tensioni sociali. \nScarsit\u00e0 di lavoro e aumento della popolazione provocarono nell'ultimo trentennio del secolo l'emigrazione di un buon numero di famiglie verso il continente americano, intanto nacquero forme di solidariet\u00e0 collettiva come la Societ\u00e0 Cooperativa di Consumo (1874) e la Societ\u00e0 di Mutuo Soccorso fra Artigiani ed Operai (1883). Il Partito Socialista Italiano ottenne subito una nutrita schiera di adesioni, tali da portarlo, nel 1906, alla conquista del Municipio. \nIl clima politico si surriscald\u00f2: nel 1909-10 una catena di scioperi decisi dalle organizzazioni socialiste, in accordo con la Lega dei Barrocciai, causati dal rifiuto della classe padronale di concedere aumenti salariali, port\u00f2 all'erezione di barricate nelle vie cittadine e all'intervento di una compagnia della Regia cavalleria, che per una settimana tenne Crevalcore in stato d'assedio. \nIl progetto di bonifica delle valli, elaborato nel 1911 con la creazione del Consorzio di Bonifica Cavamento Palata, avrebbe dovuto servire a creare nuove occasioni lavorative, ma non decoll\u00f2 che nel 1918, in una situazione ben presto resa esplosiva per gli scioperi e la reazione del padronato che aveva preso a finanziare le prime bande fasciste. \nL'amministrazione socialista era stata particolarmente attiva nel settore dei servizi: al 1912 risale l'impianto della prima cabina elettrica; al 1913-14 risale la costruzione dell'acquedotto; nel '15-'16 vennero edificate le scuole elementari, che servirono come ospedale militare dopo la ritirata di Caporetto.\nIl 28 aprile 1921 una banda di squadristi attacc\u00f2 il Municipio per intimidire l'amministrazione e nel maggio 1922 questa fu definitivamente costretta a dimettersi. Nello stesso periodo i fascisti occuparono la Casa del Popolo (costruita di fronte al Teatro Comunale nel 1908 mediante azioni acquistate dai soci) e la destinarono a sede del fascio. \nCon la liquidazione del movimento cooperativo fu completato lo smantellamento dei centri di aggregazione operaia e l'opposizione al regime soffocata. \nDurante il ventennio venne pressoch\u00e9 completata la bonifica delle valli e si intraprese qualche tentativo di edilizia popolare, ma complessivamente l'amministrazione podestarile non sembr\u00f2 andare oltre una gestione sostanzialmente conservativa.\nIl dopoguerra fu caratterizzato dal ritorno all'amministrazione di sinistra e dal riesplodere delle lotte bracciantili che, almeno per tutti gli anni cinquanta, segnarono il lento cammino di un'economia ancora sostanzialmente agricola verso forme di organizzazione produttiva pi\u00f9 moderne.\nL'incidente del 7 gennaio 2005.\nIl 7 gennaio 2005 il treno interregionale 2255 proveniente da Verona per Bologna, all'altezza della stazione Bolognina, si \u00e8 scontrato con un treno merci. Diciassette persone sono rimaste uccise e molte altre ferite nello scontro.\nIl terremoto del 2012.\nCrevalcore \u00e8 stato colpito dai terremoti che hanno devastato l'Emilia nel 2012, che hanno provocato crolli nel \"Castello dei Ronchi\" e in diversi edifici del centro storico, come il comune (poi trasferito nella vecchia biblioteca comunale) o il teatro (chiuso per pericolo di crollo dal mese di maggio del 2012). Essendo inagibile la chiesa parrocchiale, le comunioni e le cresime di quell'anno sono state celebrate in un tendone nel giardino dell'asilo Stagni. Nel 2013 \u00e8 stata costruita una nuova chiesa nel \"Piazzale Nord\" ossia un grande spazio cementato. La chiesa ha subito diverse critiche per il suo stile moderno con ampie finestre sul soffitto e pareti in legno.\nMonumenti e luoghi d'interesse.\nIl centro.\nCaratteristica di Crevalcore \u00e8 la struttura urbana a reticolo dovuta al piano urbanistico coerente degli agrimensori bolognesi del XIII secolo. L'assenza di preesistenze consent\u00ec una pianta quadrata senza irregolarit\u00e0, impostata su un decumano della centuriazione romana. Tale impianto si \u00e8 conservato essenzialmente intatto poich\u00e9 le espansioni (tutte novecentesche) si sono adeguate all'antico reticolo.\nCi\u00f2 \u00e8 accaduto anche per l'intervento edilizio di maggior rilievo compiuto all'inizio del Novecento nel centro storico: la ricostruzione della chiesa di S. Silvestro, il cui asse venne spostato di 90 gradi.\nLa vecchia chiesa silvestrina, risalente al XIV secolo, era orientata in direzione est-ovest, quindi parallela alla via principale, e non concedeva adeguato respiro alla grande mole del palazzo comunale. Non esisteva una vera e propria piazza e la funzione \"spaziosa\" era assolta unicamente dal corso principale. Una mancanza che si fece ancor pi\u00f9 sentire quando venne eretto il monumento a Marcello Malpighi (scultura in bronzo di Enrico Barberi, 1897) consigliando l'amministrazione dell'epoca di cogliere l'occasione della ricostruzione della chiesa per fornire allo spazio urbano una piazza di adeguata ampiezza e decoro. \nIl tempio di S. Silvestro venne edificato in forme neogotiche su progetto dell'Ing. Luigi Gulli con la facciata fronteggiante il palazzo comunale, ma in posizione pi\u00f9 arretrata. All'interno esso conserva in parte dipinti e arredi del precedente edificio di culto: un frammento di \"Incoronazione della Vergine\", affresco trecentesco trasportato su tela, attribuito a Simone dei Crocifissi, un \"Crocifisso\" ligneo del XV-XVI secolo e il \"San Silvestro\" di Giovanni Maria Viani, mentre il \"San Francesco stimmatizzato\" di Giacomo Cavedoni (1630-35) proviene dalla soppressa chiesa di S. Maria dei Poveri e l\"'Adorazione dei Magi\", splendida opera di Orazio Samacchini (1565 circa), dalla chiesa di S. Croce.\nDella vecchia parrocchiale resta il campanile di forme gotiche (recentemente restaurato), il quale ha sul fianco meridionale una lapide che reca la seguente iscrizione: \u00ab\"Campanile istud quod fabricari fecit Ugucio Ugonis de Zamcharis inceptum fuit per comune Crevalcorii anno Domini 1421 et finitum 1424\"\u00bb. Da una pergamena conservata presso la Biblioteca comunale sembra per\u00f2 che una torre campanaria esistesse gi\u00e0 nel 1386.\nDi fronte alla chiesa sorge il Palazzo comunale, costruito negli anni 1867-68 su progetto di Luigi Ceschi; alcuni ambienti furono decorati nel 1869 da Gaetano Lodi, ma oggi poche, e ritoccate in maniera approssimativa, sono le decorazioni superstiti. \nLa precedente \"Casa del comune\", assai antica e di pi\u00f9 modeste dimensioni, era affiancata dalla chiesa dei Battuti, soppressa in epoca napoleonica, nella quale era l\"'Adorazione dei Magi\" di Lodovico Carracci, ora conservata a Brera. \nIl corso (gi\u00e0 via Malpighi, ora via Matteotti) sul quale si affacciano palazzetti in massima parte settecenteschi, di linee semplici e tutti con portico, \u00e8 lungo 350\u00a0m e, chiuso alle due estremit\u00e0 dalle Porte, crea uno spazio di notevole effetto scenografico.\nPorta Bologna, ad est, \u00e8 ricavata nel corpo dell'Ospedale Barberini, costruito nel 1820-24 grazie a un lascito del capitano Antonio Barberini sull'area della soppressa chiesa di S. Maria dei Poveri, sede di una pi\u00f9 antica istituzione ospedaliera. Durante la costruzione dell'ospedale fu atterrata l'antica rocca che sorgeva sul lato settentrionale della porta; alcuni muri poderosi sono in parte visibili all'interno del fabbricato.\nPorta Modena, a occidente, \u00e8 sormontata da un campanile a vela. In gran parte frutto di rimaneggiamenti ottocenteschi, lascia trapelare, grazie a due archi gotici, un'origine tardo medievale.\nSotto il cassero della porta, a una parte del quale \u00e8 fissata una lapide terragna del 1392, si apre l'ingresso principale della Chiesa dell'Immacolata Concezione, chiamata anche \"cisa da s\u00ecra\". \nIniziata nel 1696, venne completata nel 1724-25. Sia la fastosa decorazione plastica dell'altar maggiore, con le statue di \"No\u00e8\" e \"Mos\u00e8\", sia quella pi\u00f9 semplice dei due altari laterali, \u00e8 opera dello scultore bolognese Giuseppe Maria Mazza e dell'ornatista Giuseppe Borelli. La pala dell'altare di destra, raffigurante \"Sant'Anna con le sante Lucia e Liberata\", \u00e8 opera di Giuseppe Marchesi, detto il Sansone (firmata e datata: 1736); quella dell'altare di sinistra, con il \"Martirio di S. Bartolomeo\", spetta ad Antonio Rossi. Ai quattro pilastri della volta vi sono quattro tele raffiguranti i \"Dottori della Chiesa\": S. Ambrogio di Ercole Graziani, S. Gregorio di Giuseppe Pedretti, S. Girolamo di Cristoforo Terzi, S. Agostino di Gio. Batt. Grati. \nDa un andito laterale si accede all'attiguo Oratorio della Piet\u00e0, che risale al XVI secolo e prende nome da una tela di scuola dossesca raffigurante la \"Piet\u00e0 con i Ss. Giovanni, Nicola e Silvestro\" (1530 circa). L'oratorio \u00e8 ornato da un fregio ad affresco del primo Seicento con \"Storie della Vergine\" e conserva l'originale coro ligneo di sobria fattura. Otto tele di anonimo secentesco con la \"Vita di S. Lorenzo\" e i \"Quattro evangelisti\" completano l'arredamento dell'ambiente creando il suggestivo effetto di un interno del XVII secolo perfettamente integro.\nLa casa adiacente l'oratorio fu abitata dai monaci benedettini di Nonantola; nel 1830 vi nacque Gaetano Lodi, ora \u00e8 sede del centro di accoglienza parrocchiale.\nIn via Roma si trova la chiesa del Crocifisso (o Santa Croce), costruita negli anni 1768-72. La decorazione plastica e di Filippo Scandellari; sull'altar maggiore si trova un \"Crocifisso\" in stucco opera di Sebastiano Sarti, mentre sull'altare di destra vi \u00e8 un\"'Addolorata\" di Giuseppe Varotti.\nA met\u00e0 strada tra Porta Bologna e la chiesa di San Silvestro, sorge il teatro comunale, edificato su progetto dell'ingegnere Antonio Giordani e inaugurato nel 1881. L'interno \u00e8 stato decorato dal pittore crevalcorese Gaetano Lodi (1830-1886), ornatista di corte dei Savoia, con motivi floreali; \u00e8 soprattutto notevole il plafond della sala. Nell'atrio sono visibili un busto del Lodi e gli stemmi di alcune antiche famiglie crevalcoresi. Il sipario \u00e8 opera del pittore e scenografo bolognese Raffaele Faccioli: rappresenta \"Marcello Malpighi alla corte del Granduca Leopoldo II di Toscana\"; intorno, i ritratti a medaglione monocromi di crevalcoresi illustri.\nI dintorni.\nNella campagna crevalcorese ci sono cinque antiche ville di rilevante interesse, bench\u00e9 scarsamente note. \nLa prima \u00e8 la villa Caprara in localit\u00e0 Ronchi, un complesso imponente acquisito di recente dal Comune di Crevalcore di cui fanno parte un palazzo padronale (XVI secolo.?) con ambienti affrescati, due massicci torrioni (XVIII secolo) e una elegante chiesa settecentesca a pianta ellittica. \nIn una parte del complesso (ora in via di restauro) ha sede una comunit\u00e0 terapeutica per la cura delle tossicodipendenze gestita dalla comunit\u00e0 \"Il Pettirosso\". \nIn asse prospettico con la villa e distante poco meno di 2\u00a0km da essa, c'\u00e8 l'oratorio privato, detto \"la Rotonda\" per la sua forma circolare, che fu voluto dalla contessa Maria Vittoria Caprara nel 1765 come ex voto per lo scampato annegamento del marito, il conte Francesco Montecuccoli; Interamente decorata all'interno in modo da simulare un parato di damasco a fiori, e l'espressione di un momento di delicato e instabile, ma prezioso equilibrio tra il Rococ\u00f2 e il Neoclassico. L'architetto fu Petronio Fancelli; le otto bellissime tele autografe di Nicola Bertuzzi (rappresentanti i momenti della vita della Vergine\u00a0\u2013 cui la Rotonda e dedicata\u00a0\u2013 e i santi Francesco, Martino, Luigi Gonzaga, Francesco di Paola) che ne costituiscono l'arredo pittorico sono conservate nella parrocchiale di S. Silvestro e vengono esposte nell'oratorio durante la festa della Nativit\u00e0 di Maria (8 settembre).\nAlla Rotonda si pu\u00f2 arrivare direttamente prendendo la via del Papa; prima di giungervi si incontreranno a mano destra, oltre il cimitero (arch. Luigi Ceschi e Giuseppe Ceri 1866; monumento sepolcrale a Gaetano Lodi), la casa dove visse nel quarto decennio del Seicento Marcello Malpighi e, poco oltre, la casa natale di Francesco Ippolito Albertini, allievo del Malpighi e pioniere nello studio dei disturbi cardiaci.\nArrivati a Caselle, prendendo a destra per via Provanone si incontra la Palazzina Pepoli, elegante costruzione del Seicento, immersa nel rigoglio verde di un boschetto, e pi\u00f9 avanti il castello di Palata. Costruito dal conte Filippo Pepoli intorno al 1540, segna un momento in cui l'architettura delle residenze nobiliari di campagna abbandona le forme del fortilizio per assumere quelle della villa: ne risulta un edificio dall'aspetto massiccio che all'interno, nel cortile porticato, presenta ritmi di severa eleganza che lo apparentano in maniera stretta ai contemporanei palazzi di citt\u00e0 bolognesi e ferraresi. \nI Pepoli possedevano nel crevalcorese vastissime estensioni di terra; tutte le loro propriet\u00e0, compreso il castello, vennero cedute ai principi Torlonia intorno alla met\u00e0 del secolo scorso. Smembratasi poi la propriet\u00e0 nell'ultimo dopoguerra, il castello perdette la ricchissima suppellettile, finita sul mercato antiquariale. \nAnche la chiesa parrocchiale di Palata, dedicata a S. Giovanni Battista, fu fondata nel Cinquecento dai Pepoli; il tempio fu tuttavia ricostruito nel 1883. Notevoli i dipinti: la Nascita di S. Giovanni Battista \u00e8 di Sebastiano Ricci (proveniente dall'Oratorio dei Fiorentini in Bologna), il S. Francesco d'Assisi, di Francesco Gessi, lo Sposalizio mistico di S. Caterina del Tiarini, il Crocifisso con la Madonna, S. Giovanni, la Maddalena e altri santi \u00e8 attribuito a Lorenzo Sabatini Vi sono inoltre un S. Antonio di Ercole Graziani, un Battesimo di Cristo di Bartolomeo Passerotti e un'Adorazione dei Magi del XVII secolo.\nIl feudo dei Pepoli comprendeva anche Galeazza, borgata che prende nome da una poderosa torre fatta costruire da Galeazzo Pepoli nella seconda met\u00e0 del XIV secolo. Attorno alla torre sorse nel Cinquecento una villa che verso il 1870 fu rimaneggiata, dai successivi proprietari, i Falzoni Gallerani, in stile neo-medievale con una scenografica facciata a coronamento merlato. \nProcedendo per via Riga si raggiunge infine Bevilacqua, dove si trova il palazzo con, agli angoli, due avancorpi a foggia di torre. Costruito dal conte Onofrio Bevilacqua nella seconda met\u00e0 del XVI secolo, il palazzo, a causa di una scriteriata ristrutturazione per nulla filologica, ha perduto qualsiasi traccia di stucchi e dipinti murari, sia interni che esterni. L'edificio, trattato come qualsiasi villetta a schiera, mostra oggi un'artefatta struttura falso-antica.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 15,3% della popolazione. Di seguito sono riportati i gruppi pi\u00f9 consistenti:\nSecondo l'Osservatorio delle Immigrazioni della Provincia di Bologna, nel marzo del 2012 Crevalcore, assieme a Vergato, possiede (in percentuale) il maggior numero di popolazione straniera residente della provincia di Bologna (15,3%). Sempre secondo lo stesso istituto di ricerca, nel marzo 2012 i minori stranieri rappresentavano il 30,1% di tutti i minori residenti nel territorio comunale, percentuale pi\u00f9 alta di tutti i comuni della Provincia.\nEconomia.\nCrevalcore ha un'economia in prevalenza legata all'agricoltura, ma sono presenti anche alcuni stabilimenti industriali nella zona \"Beni Comunali\". Famose a livello nazionale sono la patata di Bologna, prodotta anche nel comune, e le pere coltivate nelle campagne di Crevalcore.\nInfrastrutture e trasporti.\nStrade.\nIl comune \u00e8 interessato dalla strada provinciale 568 R (ex strada statale 568 di Crevalcore).\nFerrovie.\nCrevalcore \u00e8 servita da una stazione ferroviaria posta sulla linea Bologna\u2013Verona. Fino al 1956 la stazione era servita anche dalla linea locale Ferrara\u2013Modena, gestita dalla Societ\u00e0 Veneta. \nMobilit\u00e0 urbana.\nI trasporti interurbani di Crevalcore vengono svolti con autoservizi di linea gestiti da Tper.\nAmministrazione.\nSindaci precedenti.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune ha sede la societ\u00e0 di calcio Associazione Calcio Crevalcore, fondata nel 1952. Raggiunse la serie C1 nel 1994 e vi rest\u00f2 per una sola stagione. Disputa gli incontri allo stadio comunale Cesare Biavati. \nLa compagine di Calcio a 5 Equipo Futsal Crevalcore fondata nel 2013, milita in Serie C2 .\nA Crevalcore hanno inoltre sede la societ\u00e0 di pallacanestro Fortitudo Crevalcore e la societ\u00e0 di pallavolo Crevavolley.net, fondata nel 2013 parte attiva del Progetto Pallavolo Bologna - VolleyBol Serie B maschile, con il patrocinio del Comune di Bologna e dell'Universit\u00e0."}
{"id": "136631", "revid": "118203200", "url": "https://it.wikipedia.org/wiki?curid=136631", "title": "Formulario mathematico", "text": "Il Formulario Mathematico (in latino sine flexione: \"Formulario Matematico\") \u00e8 un libro scritto da Giuseppe Peano che esprime molti teoremi fondamentali della matematica utilizzando simboli logici sviluppati dallo stesso Peano. \u00c8 stato scritto in latino sine flexione, ed \u00e8 stato per la prima volta pubblicato nel 1895 e dopo varie revisioni l'ultima pubblicazione risale al 1908.\nIn questo lavoro Peano fu assistito da Giovanni Vailati, Mario Pieri, Alessandro Padoa, Giovanni Vacca, Vincenzo Vivanti, Gino Fano e Cesare Burali-Forti.\nMolti dei simboli e delle abbreviazioni introdotte nel libro sono entrati nell'uso comune dei matematici. Alcuni dei simboli pi\u00f9 noti sono \u2208, \u2282, \u2229, \u222a e \"A\"\u2212\"B\"."}
{"id": "136634", "revid": "287204", "url": "https://it.wikipedia.org/wiki?curid=136634", "title": "Peenemunde", "text": ""}
{"id": "136636", "revid": "19933", "url": "https://it.wikipedia.org/wiki?curid=136636", "title": "Kid\u014d Senshi Zeta Gundam", "text": ""}
{"id": "136637", "revid": "88740", "url": "https://it.wikipedia.org/wiki?curid=136637", "title": "Moville", "text": "Moville (in gaelico irlandese \"Bun an Phobail\" o \"Magh Bhile\") \u00e8 un centro costiero situato sulla parte orientale di Inishowen, penisola del Donegal, nella Repubblica d'Irlanda. Il centro si affaccia sul Lough Foyle, a poca distanza dalla citt\u00e0 nordirlandese di Derry e dal porto di Greencastle."}
{"id": "136638", "revid": "110157", "url": "https://it.wikipedia.org/wiki?curid=136638", "title": "Abtwil", "text": "Abtwil (toponimo tedesco) \u00e8 un comune svizzero di 973 abitanti del Canton Argovia, nel distretto di Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "136639", "revid": "827882", "url": "https://it.wikipedia.org/wiki?curid=136639", "title": "Muff", "text": "Muff (\"Magh\" in gaelico irlandese) \u00e8 un centro abitato irlandese situato nella parte meridionale di Inishowen, in Donegal, Repubblica d'Irlanda, a pochissima distanza dal confine con l'Irlanda del Nord e dalla citt\u00e0 di Derry. Nonostante le esigue dimensioni, Muff ha conosciuto un esponenziale incremento della popolazione negli ultimi anni a causa di una forte immigrazione di cittadini di Derry e zone vicine per il vantaggioso scambio con la sterlina britannica e la minor pressione fiscale della Repubblica rispetto all'Irlanda del Nord.\nIl villaggio \u00e8 poco fortunatamente conosciuto per l'ironica pronuncia del suo nome gaelico: la trasposizione di \"magh\" (\"maf\") corrisponde in inglese a \"muff\", che tuttavia significa in questa lingua, fra le varie cose, \"pelo pubico vaginale\" specialmente in slang americano. Non \u00e8 raro trovare all'ingresso dell'abitato persone divertite farsi immortalare sotto al cartello di benvenuto."}
{"id": "136642", "revid": "16784", "url": "https://it.wikipedia.org/wiki?curid=136642", "title": "Milford (Irlanda)", "text": "Milford (gaelico irlandese: \"Baile na nGalloglach\") \u00e8 un centro abitato del Donegal, nella Repubblica d'Irlanda. Situato a nord di Letterkenny, all'ingresso della penisola di Fanad in una delle regioni pi\u00f9 remote e sperdute di tutta la nazione, dispone tuttavia di un proprio ufficio postale, di una stazione della \"Garda\" (polizia irlandese), tre supermercati, vari pub, una scuola nazionale e due scuole di secondo livello.\nMilford, nonostante le sue modeste dimensioni e la sua posizione sperduta, \u00e8 conosciuta nella sua contea e, anche se meno, nella nazione per essere sede dell'unico giornale stampato in Donegal, il \"Tirconaill Tribune\"."}
{"id": "136644", "revid": "110157", "url": "https://it.wikipedia.org/wiki?curid=136644", "title": "Portsalon", "text": "Portsalon \u00e8 una localit\u00e0 nella penisola del Donegal occidentale. Dalla seconda met\u00e0 del XX secolo \u00e8 diventata una nota localit\u00e0 turistica per via della bellezza della costa. Il quotidiano britannico The Observer, ha rilevato come in tale luogo vi sia la seconda spiaggia pi\u00f9 bella al mondo."}
{"id": "136645", "revid": "287204", "url": "https://it.wikipedia.org/wiki?curid=136645", "title": "Rathmullan", "text": "Rathmullan \u00e8 un piccolo centro abitato situato in Donegal, nella Repubblica d'Irlanda, sulla costa occidentale del Lough Swilly, 10 km a nord di Ramelton e 10 ad est di Milford.\nRathmullan \u00e8 stato il luogo dov'\u00e8 avvenuta la Fuga dei Conti del 1607."}
{"id": "136646", "revid": "281779", "url": "https://it.wikipedia.org/wiki?curid=136646", "title": "Peenem\u00fcnde", "text": "Peenem\u00fcnde \u00e8 un comune tedesco situato nella parte nord-orientale dell'isola tedesca di Usedom, nel land del Meclemburgo-Pomerania Anteriore.\nGeografia fisica.\nSi trova alla foce del fiume Peene, nella parte pi\u00f9 orientale della costa tedesca sul Mar Baltico, ed appartiene al circondario rurale della Pomerania Anteriore Orientale.\nStoria.\nInstallazioni missilistiche.\nDurante la seconda guerra mondiale, Peenem\u00fcnde ospitava la Heeresversuchsanstalt, un grosso sito di sperimentazione e sviluppo missilistico, istituito nel 1937. Prima di tale data il gruppo guidato da Wernher von Braun e Walter Dornberger aveva operato a Kummersdorf, a sud di Berlino. Comunque, Kummersdorf si rivel\u00f2 troppo piccola per gli esperimenti. Peenem\u00fcnde, situata sulla costa, permetteva il lancio dei razzi e il successivo monitoraggio, attraverso oltre 300 chilometri di acque aperte.\nTra il 1937 e il 1945 i \"Peenem\u00fcnders\" svilupparono molte basi della tecnologia missilistica e due armi, la V1 e la V2. I lanci di prova del primo V-1 avvennero all'inizio del 1942 e il primo V-2 (allora chiamato A-4) fu lanciato per la prima volta il 3 ottobre 1942, dalla \"Pr\u00fcfstand VII\". La Luftwaffe (aviazione militare) condusse gli esperimenti del V1 a \"Peenem\u00fcnde-West\", mentre l'Heer (esercito) condusse lo sviluppo del missile balistico V2.\nIn loco operavano Reparti nebbiogeni inviati dalla Repubblica sociale italiana.\nTelevisione.\nLa base di Peenem\u00fcnde svilupp\u00f2 anche altre tecniche, come la prima televisione a circuito chiuso del mondo, installata alla rampa di lancio VII per seguire i lanci dei razzi.\nBombardamenti.\nNel corso della seconda guerra mondiale, il sito fu bersaglio di alcune pesanti incursioni aeree, tra cui un attacco da parte di quasi 500 bombardieri pesanti della RAF nella notte tra il 17 e il 18 agosto 1943 (\"Operazione Hydra\"). Questa incursione uccise all'incirca 700 persone, tra cui Walter Thiel, capo dello sviluppo dei motori. Questa incursione spinse a spostare la produzione dei razzi V sottoterra.\nNonostante le incursioni, molte installazioni di Peenem\u00fcnde rimasero intatte alla fine della II guerra mondiale, poich\u00e9 gran parte delle bombe furono sganciate nelle aree abitative e sui campi dei lavoratori stranieri.\nEsistono molte controversie su come gli Alleati scoprirono l'esistenza di Peenem\u00fcnde. La versione ufficiale britannica dichiara che tutte le informazioni vennero raccolte grazie alle ricognizioni aeree. Comunque, testimonianze e documenti sostengono che l'intelligence dell'esercito clandestino polacco (Armia Krajowa o AK) e le informazioni provenienti da altre fonti (tra cui un pilota danese che fotograf\u00f2 qualcosa che somigliava ad un razzo V) svelarono Peenem\u00fcnde. L'intelligence britannica neg\u00f2 per anni di aver ricevuto alcuna informazione su Peenem\u00fcnde dalla Polonia. Ad ogni modo copie dei rapporti emersero in Polonia dopo la guerra. R. V. Jones si contraddisse: prima neg\u00f2 il fatto, successivamente nel suo libro \"The Wizard War\" scrisse che molte bombe caddero sui campi dei lavoratori stranieri che davano informazioni agli alleati; non disse che questi lavoratori polacchi appartenevano all'AK. Negli ultimi anni i politici e gli storici polacchi hanno richiesto di accedere agli archivi britannici (poich\u00e9 il Regno Unito detiene molti, se non tutti, dei rapporti dell'AK). Attualmente le autorit\u00e0 britanniche hanno risposto che tutti i rapporti dell'AK sono stati distrutti.\nOltre Peenem\u00fcnde, altri siti in Germania hanno visto test missilistici degni di nota. Alcuni si svolsero tra il 1957 e il 1964 a Cuxhaven e tra il 1988 e il 1992 a Zingst.\nPeenem\u00fcnde dopo la seconda guerra mondiale.\nAlla fine della II guerra mondiale von Braun e gran parte degli scienziati scapparono ad ovest per assicurarsi di venire catturati dagli statunitensi. Sovietici e britannici catturarono il sito e gran parte dei suoi tecnici, che temevano il processo per crimini di guerra a causa degli attacchi dei V-2 su Londra.\nIn base ad un accordo, l'Armata Rossa distrusse il sito con degli esplosivi. Gran parte della distruzione delle installazioni di Peenem\u00fcnde si svolse tra il 1948 e il 1961. Solo la centrale elettrica, in quello che oggi \u00e8 diventato un museo, l'aeroporto e il collegamento ferroviario a Zinnowitz rimasero operativi. L'impianto per la produzione dell'ossigeno liquido giace in rovine all'ingresso di Peenem\u00fcnde. Molto poco rimane degli altri edifici."}
{"id": "136647", "revid": "104458", "url": "https://it.wikipedia.org/wiki?curid=136647", "title": "Auw (Svizzera)", "text": "Auw (toponimo tedesco) \u00e8 un comune svizzero di 2\u00a0111 abitanti del Canton Argovia, nel distretto di Muri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "136650", "revid": "404338", "url": "https://it.wikipedia.org/wiki?curid=136650", "title": "Portland (disambigua)", "text": ""}
{"id": "136655", "revid": "1910023", "url": "https://it.wikipedia.org/wiki?curid=136655", "title": "Mantellato", "text": "Mantellato \u00e8 un termine usato in araldica.\nSi ha quando dalla met\u00e0 del capo dello scudo dipartono due linee convesse o rette che scendono agli angoli della punta o alla met\u00e0 dei fianchi (mantellato rialzato) e disegnano un mantello.\nInnestato in punta si ha quando una forma analoga di mantello, per\u00f2 di piccole dimensioni, \u00e8 innestata in punta: per lo pi\u00f9, ma non solo, negli scudi partiti.\nNel caso in cui i tre campi sono di smalti diversi, si preferisce il termine \"interzato in mantello\".\nA partire dalla definizione dell'interzato, si pu\u00f2 concludere che con il termine \"mantello\" possiamo indicare la parte di scudo che circonda lo spazio triangolare, la cui base coincide con il lato inferiore dello scudo ed il cui vertice si trova nel centro del lato superiore dello scudo stesso. \u00c8 quindi distinto dalla parte di scudo che circonda lo spazio triangolare detto \"pila rovesciata\", caratterizzato dall'avere la base di dimensioni minori del lato inferiore dello scudo. Sulla base di questa convenzione chiameremo \"cappa\" la parte di scudo che \u00e8 esterna allo spazio delimitato da due linee che congiungono il centro del lato superiore dello scudo con il centro dei due lati verticali.\nSi deve notare che i due termini \"mantellato\" e \"cappato\" dell'araldica italiana risultano essere invertiti rispetto ai corrispondenti termini francesi che sono infatti \"chap\u00e9\" e \"mantel\u00e9\"."}
{"id": "136656", "revid": "599", "url": "https://it.wikipedia.org/wiki?curid=136656", "title": "Nilpotenza", "text": ""}
{"id": "136659", "revid": "22475", "url": "https://it.wikipedia.org/wiki?curid=136659", "title": "Super Mario Sunshine", "text": " \u00e8 un videogioco action-adventure platform del 2002, sviluppato da Nintendo EAD e pubblicato da Nintendo in esclusiva per GameCube. Si tratta del nono capitolo principale della saga di \"Mario\", il secondo in tre dimensioni.\nPrimo titolo in cui Mario ricopre il ruolo da protagonista dopo sei anni, rappresenta anche il ritorno di Yoshi come destriero dai tempi di \"Super Mario World\" (1990).\nCome in \"Super Mario 64\", la struttura di gioco permette di non dover affrontare tutti i livelli secondo un ordine prestabilito, ma di fatto lascia una certa libert\u00e0.\nPer il 35\u00ba anniversario della serie \u00e8 stato distribuito insieme a \"Super Mario 64\" e \"Super Mario Galaxy\" nella raccolta \"Super Mario 3D All-Stars\" per Nintendo Switch il 18 settembre 2020.\nTrama.\nA seguito degli eventi di Super Mario 64, Mario decide di prendersi una meritata vacanza all'Isola Delfinia insieme alla Principessa Peach, i Toad e Mastro Toad. Mentre volano sull'aereo i tre guardano un video sull'Isola Delfina.\nPeach nota con stupore che in alcune immagini c'\u00e8 un tizio simile a Mario con in mano un pennello, ma nessun altro se ne accorge. Durante l'atterraggio, l'aereo fa una brusca frenata per via di una gigantesca pozzanghera di melma che ha la forma della faccia di Mario. Mentre Mastro Toad e Mario discutono, Peach scorge per un attimo lo stesso figuro del video che \u00e8 proprio identico a Mario tranne per il suo colore blu. Mario decide di fare un giro in aeroporto per capire da dove viene la pozzanghera di melma. Dopo qualche metro trova un singolare oggetto, simile ad una pompa, che si presenta come Splac 3000, costruito dal Professor Strambic. La macchina offre a Mario il suo aiuto per ripulire la pozzanghera. Da essa esce una Pianta Piranha che Mario riesce a battere ottenendo per ricompensa un oggetto chiamato Sole Custode.\nMentre i Toad si congratulano con Mario per la sua \"impresa\" arrivano due poliziotti che lo portano nel tribunale di Delfinia, la capitale dell'isola. Mario viene arrestato e incolpato di aver sporcato l'isola con una sostanza simile a vernice e per questo di aver allontanato i Soli Custodi che illuminavano e proteggevano l'Isola. Mario, allora viene ingiustamente condannato a ripulire tutto partendo dalla citt\u00e0 di Delfinia. Grazie allo Splac 3000, che continua ad aiutarlo, Mario \u00e8 facilitato nel compito. Dopo aver ripulito una grossa pozzanghera di melma, compare una statua con sopra lo stesso brutto ceffo che aveva visto Peach, chiamato Mario Ombra. In realt\u00e0 \u00e8 Mario Ombra il colpevole del caos sull'Isola, ma Mario \u00e8 stato scambiato per lui per la sua somiglianza. Mario Ombra rapisce la Principessa, ma Mario riesce, grazie allo Splac 3000, a sconfiggerlo, liberando Peach. Mario Ombra scappa disegnando su un muro una M, il suo simbolo, e vi salta dentro. Mario lo insegue arrivando nei Colli Ariosi, un villaggio ma l\u00ec perde le sue tracce. Riesce a raccogliere per\u00f2 un Sole Custode. L'eroe, allora, decide di raccogliere tutti i Soli Custodi che un tempo c'erano sull'isola. Dopo aver visitato, oltre ai Colli Ariosi, anche Porto Giocondo e il Lido Raggiante, riappare Mario Ombra, che rapisce ancora Peach e la porta, con un sottomarino, fino ad un'isola, dove c'\u00e8 il parco giochi Girasolandia.\nDopo averlo inseguito, i due arrivano a una vasca e da essa Mario Ombra fa uscire un gigantesco robot con le sembianze di Bowser, il peggior nemico di Mario. Mario Ombra si mette allora ai comandi di Bowsermatic per eliminare Mario. Mario, allora, sale sulle montagne russe e utilizza dei razzetti per distruggere il robot. Una volta distrutto da esso esce Mario Ombra con Peach. L'ombroso figuro fa un grande salto e, togliendosi un bavaglino, rivela di essere Bowser Jr., il figlio di Bowser. Il giovane Koopa voleva mettere Mario in prigione facendo ricadere la colpa dei suoi danni col suo pennello magico su Mario, visto che si pu\u00f2 trasformare in una sua copia con il suo bavaglino magico. Tutto questo piano, concepito nientemeno che da Bowser in persona, serviva per allontanare l'eroe del Regno dei Funghi dalla sua amata Peach per permettere a Junior di rapirla. Bowser Junior dice che suo padre Bowser gli aveva detto che Mario era un cattivone, colpevole di aver rapito sua madre Peach. Il Koopa, allora, prende Peach con s\u00e9 e se la svigna fino al Vulcano Corona. Mario decide di aspettare il corso degli eventi continuando il suo compito.\nVisita anche le Sabbie Rosse, la Baia dei Noki abitanti, insieme ai Palmensi, dell'Isola, e il Villaggio delle Palme. Sconfigge anche diversi boss: Pipino Piranha, Calamarcio e Re Boo, tutti al soldo di Bowser. Incontra varie volte Mario Ombra ottenendo un uovo di Yoshi e diversi potenziamenti dello Splac 3000. In pi\u00f9 dovr\u00e0 vedersela diverse volte anche con Palmissimo, un basso uomo di colore travestito da Palmense Rosa, che svolge un ruolo simile a Koopa il Veloce da Super Mario 64. Palmassimo ha un carattere molto sicuro di s\u00e9 e odia perdere contro Mario. Esso sfida l'idraulico ad una gara di corsa; alla fine una fitta pioggia allaga il vulcano che strabocca allagando Delfinia, creando il caos. Mario allora insegue Bowser Junior fin dentro il Vulcano Corona. Dopo un lungo percorso, Mario arriva alla cima del vulcano, dove trova Bowser, Bowser Junior e Peach. Una volta visto Mario, Bowser, inferocito, tenta di eliminarlo con le sue fiamme e Bowser Jr. lo aiuta lanciando Pallottoli Bill a tutta forza. Mario, per\u00f2, riesce a distruggere la cappella, facendo precipitare tutti sull'isola. Mario e Peach si schiantano su un isolotto di Delfinia assieme allo Splac 3000 che, danneggiato, si spegne, e Mario \u00e8 molto triste per la perdita dell'amico. Poco dopo Mario e Peach vedono che i Soli Custodi sono tornati al loro posto mentre gli abitanti festeggiano. Bowser e Bowser Junior sopra la loro zattera, pensano per un breve tempo a Mario e a Peach. Bowser allora dice a Bowser Jr. che Peach non \u00e8 la sua vera madre, Bowser Jr. comunque giura vendetta contro Mario. Al tramonto Mario e Peach scoprono che lo Splac 3000 \u00e8 stato riparato dai Toad, che riattivandosi dice: \"La vacanza inizia adesso!\". Infatti durante i titoli di coda appaiono delle immagini dove Mario, Peach, i Toad, e Mastro Toad si godono finalmente la loro vacanza.\nModalit\u00e0 di gioco.\nL'obiettivo del gioco \u00e8 quello di recuperare i Soli Custodi portando a termine le missioni, quest'ultime si articolano in otto episodi (pi\u00f9 quelli sbloccabili o segreti) raggiungibili partendo da Delfinia. Una volta completato l'episodio 7 (sconfiggere Mario Ombra) in ognuno dei 7 livelli principali (Colli ariosi, Villaggio delle piante, Sabbie Rosse, Porto Giocondo, Baia Noki, Girasolandia e Lido Raggiante), Mario potr\u00e0 accedere al Vulcano Corona, dove si nasconde Bowser con la Principessa Peach. L'intera avventura si svolge sull'Isola Delfina. In pi\u00f9, a Delfinia sono nascosti Soli Custodi e livelli segreti nascosti.\nIn questo gioco Mario perde alcune delle sue mosse introdotte in \"Mario 64\", come i pugni, i calci e il salto in lungo, infatti per attaccare si servir\u00e0 esclusivamente dello Splac 3000 e del suo potente getto d'acqua. Alcuni nemici, compresi i boss, vanno sconfitti ricorrendo all'astuzia, cercando il loro punto debole con lo Splac 3000. Per esempio, Pipino Piranha va sconfitto facendogli ingoiare un sacco d'acqua per poi eseguire un rapido schianto a terra sulla sua pancia. Mario pu\u00f2 servirsi dell'acqua anche per bagnare il pavimento e scivolare pi\u00f9 velocemente, inoltre Mario pu\u00f2 scoprire diversi segreti in giro per l'isola spruzzando dell'acqua in punti particolari.\nUn'altra importante aggiunta \u00e8 Yoshi, che fa il suo ritorno come destriero dopo \"Super Mario World\", in questo gioco tuttavia Yoshi \u00e8 vulnerabile all'acqua e infatti scompare se cade nell'acqua profonda. Gli Yoshi sono inoltre ghiotti di frutta, ogni frutto ingoiato gli fa cambiare colore, dando propriet\u00e0 differenti al succo che sputano in base al colore. Se l'icona \"Succo\" dello Yoshi si svuota, egli sparir\u00e0, per ricaricarla \u00e8 sufficiente ingoiare della frutta."}
{"id": "136661", "revid": "1452769", "url": "https://it.wikipedia.org/wiki?curid=136661", "title": "Gerico", "text": "Gerico (: ; arabo \u0623\u0631\u064a\u062d\u0627; ebraico \u05d9\u05b0\u05e8\u05b4\u05d9\u05d7\u05d5\u05b9 \"Y\u0259ri\u1e25o\" o \"Y\u0259r\u00ee\u1e2b\u00f4\", \"Y\u0259r\u00ee\u1e25\u00f4\") \u00e8 una citt\u00e0 della Cisgiordania (governatorato omonimo), situata in prossimit\u00e0 del fiume Giordano, con una popolazione di circa 18\u00a0300 abitanti.\nSituata a circa -250\u00a0m s.l.m. nella depressione del Mar Morto, \u00e8 la citt\u00e0 posta a pi\u00f9 bassa altitudine del pianeta.\nAlmeno tre distinti insediamenti sono esistiti in prossimit\u00e0 della collocazione attuale per pi\u00f9 di 11.000 anni. Si tratta infatti di una posizione favorevole, sia per la disponibilit\u00e0 di acqua, sia per la sua collocazione sulla via est-ovest che passa a nord del Mar Morto. \u00c8 il pi\u00f9 basso sito permanentemente abitato della Terra e datazioni compiute dagli studiosi sulle rovine trovate fanno ipotizzare che Gerico sia, insieme a Damasco, la citt\u00e0 pi\u00f9 antica del mondo. Non \u00e8 chiaro quando sia sorta, ma alcune scoperte farebbero risalire la fondazione della citt\u00e0 ad 8000 anni prima della nascita di Cristo.\nEtimologia.\nIl nome di Gerico \u00e8 pronunciato \"Ariha\" dagli arabi. Il nome significa \"profumato\" e deriva dalla parola cananea \"Reah\". Gerico \u00e8 anche pronunciato Y\u0259ri\u1e25o, in ebraico. Un'altra teoria sostiene che il nome derivi dalla parola Yareah (luna): la teoria \u00e8 sostenuta dal fatto che in quella zona veniva celebrato un antico culto della luna.\nChiamata anche \"la citt\u00e0 delle palme\" (De 34:3; Giudici 1:16; 3:13; 2Cr 28:15.)\nStoria.\nPreistoria.\nDagli scavi sono emerse tracce importanti di insediamenti del periodo epipaleolitico (tra il 18.000 ed il 12.500 a.C.); sono stati trovati reperti appartenenti alla cultura natufiana (tra il 12.000 ed il 10.500 a.C.) e reperti del periodo neolitico preceramico (tra l'8000 a.C. ed il 7.200 a.C.)\nEt\u00e0 Antica.\nVerso la met\u00e0 dell'et\u00e0 del bronzo Gerico era gi\u00e0 un'importante citt\u00e0 della regione canaanea e raggiunse la sua maggiore estensione tra il 1700 ed il 1550 a.C. Ci\u00f2 pare si sia riflesso sull'elevata urbanizzazione della regione e legata al sorgere della classe Maryannu, una casta aristocratica che utilizzava i primi carri, collegata al sorgere del regno di Mitanni.\nVerso il 1250 a.C., secondo la narrazione biblica del Libro di Giosu\u00e8, la citt\u00e0 fu invasa e rasa al suolo dagli ebrei guidati dal condottiero Giosu\u00e8, successore di Mos\u00e8, anche se attualmente la maggioranza degli studiosi ritiene che \"l'ultima occupazione del luogo durante il Tardo Bronzo \u00e8 del XIV secolo e, da allora fino al secolo IX, non si verificarono ulteriori stanziamenti. Quindi, al tempo di Giosu\u00e8, nessuno viveva a Gerico\", come meglio precisato nella sottostante sezione Archeologia. \nIl sito dell'antica citt\u00e0 fu inglobato successivamente, verso il 1000 a.C., nel Regno di Giuda e Israele di Saul, Davide e Salomone. In seguito alla scissione della nazione giudaica, alla morte di Salomone, l'antica citt\u00e0, che secondo la Bibbia venne ricostruita dal re Acab, fece parte dello stato settentrionale del Regno di Israele.\nLa citt\u00e0 cadde sotto la dominazione assira, quando nel 722 a.C., il re assiro Salmanassar V distrusse la capitale Samaria. Nel 587 a.C. l'intera regione fu assoggettata dall'impero neo-babilonese, quando Nabucodonosor II conquist\u00f2 definitivamente il Regno di Giuda, unico stato ebraico rimasto nella regione.\nCon la caduta di Babilonia, nel 539 a.C. e il cambio di potere passato ai medi e ai persiani guidati da Ciro il Grande, l'intero Medio Oriente e la regione palestinese, entr\u00f2 a far parte dell'immenso Impero Persiano.\nCon la caduta dell'impero persiano, ad opera di Alessandro Magno, tutto l'oriente pass\u00f2 in mano ai macedoni e alla cultura greca. La regione fu contesa dai regni ellenistici tolemaico d'Egitto e seleucide di Siria per poi passare al dominio romano, divenendo parte della provincia romana della Giudea.\nDominazione araba.\nVerso il 661 Gerico si trov\u00f2 sotto il dominio degli omayyadi. Sotto il decimo califfo della dinastia, Hisham ibn 'Abd al-Malik (691\u00a0\u2013 743), fu iniziato il sontuoso Palazzo di Hisham, con due moschee, un sito termale, cortili con fontane. Poco dopo la fine della sua costruzione, nel 747, il palazzo fu parzialmente distrutto da un terremoto. Ora le rovine del Palazzo fanno parte del sito archeologico di Gerico.\nStoria recente.\nL'attuale citt\u00e0, abitata prevalentemente da arabi palestinesi, fu conquistata dallo Stato di Israele durante la Guerra dei Sei Giorni nel 1967. Nel 1994 fu la prima citt\u00e0 a passare sotto il controllo dell'Autorit\u00e0 Palestinese secondo gli accordi di Oslo. Dopo una nuova occupazione israeliana \u00e8 nuovamente tornata sotto il controllo palestinese nel marzo del 2005.\nNel 1998 vi fu aperto un grande hotel con un casin\u00f2, l'hotel Intercontinental, l'obiettivo era creare un polo per il turismo di giocatori, una sorta di Las Vegas nella zona.\nL'esperimento \u00e8 sostanzialmente fallito a causa dei conflitti tra palestinesi e israeliani : il casin\u00f2 \u00e8 stato chiuso, l'albergo comunque continua a funzionare generando buone opportunit\u00e0 lavorative ed economiche nella zona.\nAmministrazione.\nGemellaggi.\nLa citt\u00e0 di Gerico \u00e8 gemellata con:\nArcheologia.\nGerico \u00e8 sede di importanti siti archeologici. I primi scavi furono effettuati nel 1868 da Charles Warren. Tra il 1907 e il 1911 Ernst Sellin e Carl Watzinger effettuarono scavi a Tell es-Sultan ed a Tulul Abu el-'Alayiq e John Garstang vi condusse i suoi scavi fra il 1930 ed il 1936. Ricerche ampie con l'uso di tecniche moderne furono condotte da Kathleen Kenyon tra il 1952 e il 1958, mentre gli italiani Lorenzo Nigro e i palestinesi hanno condotto una nuova fondamentale stagione di scavi dal 1997. I risultati di questi importanti scavi condotti congiuntamente dall'Universit\u00e0 di Roma \"La Sapienza\" e dal Dipartimento delle Antichit\u00e0 della Palestina (Hamdan Taha) dal 1997 al 2000 e poi ripresi nel 2005 con campagne sistematiche nel 2009 e 2010 sono illustrati nel sito www.lasapienzatojericho.it. Tra le scoperte pi\u00f9 importanti, l'identificazione del nome antico cananaico di Gerico (\"RUHA\") scritto su uno scarabeo in geroglifici egizi (Nigro 2009).\nAttualmente, la maggioranza degli archeologi e degli studiosi, ritiene - concordemente alla visione storica odierna secondo la quale l'occupazione di Canaan avvenne come graduale e pacifico inserimento, amalgamandosi con le popolazioni locali, mentre alcune citt\u00e0 conquistate, come Gerico, Ai e Gabaon, erano gi\u00e0 abbandonate da secoli - che \"l'archeologia non offre alcun indizio di una distruzione di Gerico verso la fine del XIII sec. a.C.\".Anche gli studiosi curatori del cattolico \"Nuovo Grande Commentario Biblico\" - concordemente a quelli della Bibbia di Gerusalemme - precisano, in merito alla conquista di Gerico da parte di Giosu\u00e8, che \"tutto questo \u00e8 racconto, non storia, conclusione questa che trova un sostegno anche nei risultati degli scavi di Gerico (Tell es-Sult\u00e0n, a circa 16 km dalla confluenza del Giordano e del Mar Morto). L'ultima occupazione del luogo durante il Tardo Bronzo \u00e8 del XIV secolo e, da allora fino al secolo IX, non si verificarono ulteriori stanziamenti\". La Bibbia Edizioni Paoline riporta come \"grande imbarazzo crea il fatto che secondo gli scavi archeologici Gerico non esisteva come citt\u00e0 nel XIII secolo\", mentre l'interconfessionale Bibbia TOB conclude come \"nel caso di Gerico, i risultati archeologici si sono rivelati molto deludenti per questo periodo e il racconto si presenta piuttosto come una liturgia di guerra e non tanto come un rapporto circostanziato sulla presa della citt\u00e0. Bisogna pur ammettere che non sempre il testo biblico fornisce una risposta alle domande che gli poniamo\"."}
{"id": "136664", "revid": "116605742", "url": "https://it.wikipedia.org/wiki?curid=136664", "title": "Movimento centrale", "text": "Il movimento centrale della bicicletta consiste in quell'insieme di parti atte alla rotazione del perno centrale collegato ai pedali e di conseguenza alla guarnitura (corone anteriori).\nDescrizione.\nIl movimento \"classico\" \u00e8 sempre costituito da:\nTipologia.\nI movimenti centrali da a questa parte, hanno subito, se non radicali, robusti cambiamenti.\nInfatti si pu\u00f2 avere:\nPerno.\nSi sono inoltre introdotti vari tipi di profilo per il perno, che si deve accoppiare perfettamente con la guarnitura e che pu\u00f2 essere:\nSedi cuscinetto.\nUltima novit\u00e0 in fatto di movimenti centrali riguarda la sede dei cuscinetti, che pu\u00f2 essere:\nFilettature.\nEsistono vari tipi di filettature (\"passi\") per le calotte da avvitare al telaio, i pi\u00f9 diffusi sono inglese (BSA) ed italiano, mentre gli obsoleti svizzero e francese sono ormai abbandonati."}
{"id": "136668", "revid": "289247", "url": "https://it.wikipedia.org/wiki?curid=136668", "title": "United Kingdom", "text": ""}
{"id": "136671", "revid": "86599", "url": "https://it.wikipedia.org/wiki?curid=136671", "title": "59 Elpis", "text": "59 Elpis \u00e8 un asteroide della fascia principale del diametro di circa 165 km. Scoperto nel 1860, presenta un'orbita caratterizzata da un semiasse maggiore pari a e da un'eccentricit\u00e0 di 0,1176722, inclinata di 8,64830\u00b0 rispetto all'eclittica.\n\u00c8 un asteroide di tipo C, possiede quindi una superficie molto scura e una composizione carboniosa.\nL'asteroide \u00e8 dedicato a Elpis, la personificazione della speranza nella mitologia greca.\nLa denominazione di questo asteroide fu oggetto di una situazione insolita: l'allora direttore dell'osservatorio di Parigi, Urbain Le Verrier, viet\u00f2 allo scopritore di assegnare un nome all'aoggetto nell'intento di forzare l'adozione di una nuova convenzione basata sulla giustapposizione del sequenziale e del nome dello scopritore. Molti astronomi dell'epoca, tra cui George Airy, Friedrich Argelander, Hermann Goldschmidt, John Herschel, John Russell Hind e Karl Luther,si opposero a questo tentativo: di conseguenza Edmund Weiss, direttore dell'osservatorio di Vienna che aveva significativamente contribuito a determinare l'orbita dell'oggetto, incaric\u00f2 Karl Ludwig von Littrow di assegnare un nome all'asteroide. Von Littrow scelse quello ancora oggi in uso. A gennaio del 1862, Le Verrier rimosse il suo divieto e concesse a Chacornac di indicare un nome: questi si rivolse a Hind che opt\u00f2 per \"Olympia\". Questo nome rimase in uso parallelamente a \"Elpis\" per qualche anno e poi cadde in disuso. Il nome \"Olympia\" fu poi utilizzato per (582) 1906 SO."}
{"id": "136675", "revid": "110157", "url": "https://it.wikipedia.org/wiki?curid=136675", "title": "Ballwil", "text": "Ballwil (toponimo tedesco) \u00e8 un comune svizzero di 2\u00a0748 abitanti del Canton Lucerna, nel distretto di Hochdorf."}
{"id": "136676", "revid": "78273", "url": "https://it.wikipedia.org/wiki?curid=136676", "title": "Codice macchina", "text": ""}
{"id": "136681", "revid": "80598", "url": "https://it.wikipedia.org/wiki?curid=136681", "title": "Ingresso libero", "text": "Ingresso libero \u00e8 il primo album in studio del cantante italiano Rino Gaetano, pubblicato nel 1974.\nDescrizione.\nL'album segu\u00ec di alcuni mesi la pubblicazione del primo singolo del cantautore, \"I love you Marianna\", inciso con lo pseudonimo di Kammamuri's. \u00c8 perci\u00f2 il primo lavoro firmato col suo vero nome. \u00c8 anche l'unico dei suoi album a non prendere il titolo dalla traccia d'apertura, n\u00e9 da altre.\nLa copertina originale del disco era apribile e riportava un breve racconto scritto dall'autore, i testi delle canzoni ma non la lista dei musicisti.\nTracce.\nTesti e musiche di Rino Gaetano."}
{"id": "136682", "revid": "125999726", "url": "https://it.wikipedia.org/wiki?curid=136682", "title": "Roberto Carlos da Silva", "text": "Ha raggiunto i maggiori successi negli anni in cui milit\u00f2 nel Real Madrid (1996-2007), vincendo, tra il resto, quattro volte la Liga spagnola, tre volte la Champions League e due volte la Coppa Intercontinentale.\nA lungo titolare della nazionale brasiliana, con la \"Sele\u00e7\u00e3o\" ha vinto la Copa Am\u00e9rica e la Confederations Cup nel 1997, un'altra Copa Am\u00e9rica nel 1999 e soprattutto il campionato del mondo 2002, avendo gi\u00e0 ottenuto un secondo posto nel 1998.\nAnnoverato tra i migliori terzini di ogni epoca, nel marzo 2004 \u00e8 stato inserito da Pel\u00e9 nella FIFA 100, lista dei 125 migliori calciatori viventi. Rientra inoltre nella ristretta cerchia dei calciatori con almeno 1000 presenze in carriera. Dal 2005 \u00e8 anche cittadino spagnolo. Nel 2020 \u00e8 risultato tra i candidati al Dream Team del Pallone d'Oro, una selezione degli undici migliori calciatori che hanno giocato dagli anni '50 in avanti.\nCaratteristiche tecniche.\nRitenuto uno dei pi\u00f9 forti terzini del calcio moderno, era dotato di elevata velocit\u00e0, corsa e di una buona visione offensiva. Per questo, Roberto Carlos si comportava come un esterno aggiunto sulla fascia sinistra, facendo salire velocemente la propria squadra al momento del disimpegno o tornando velocemente per tornare a coprire la posizione. Aveva un buon lancio lungo ed era inoltre abile nel dribbling in corsa e nel fornire cross e assist per i compagni. Sotto la gestione dell'allenatore Roy Hodgson ai tempi dell'Inter, \u00e8 stato spesso impiegato fuori ruolo, come tornante di centrocampo o esterno offensivo, posizioni poco adatte alle sue caratteristiche, che hanno condizionato negativamente il suo rendimento. Verso la fine della sua carriera, durante la sua parentesi all'An\u017ei, ha invece giocato a centrocampo, come mediano davanti alla difesa.\nSpecialista nei calci piazzati, riusciva a trovare spesso la via del gol, eseguendo tiri estremamente potenti (oltre 100\u00a0km/h) e precisi, a cui era in grado di imprimere un notevole effetto. Degno di nota, in tal senso, \u00e8 il celebre gol realizzato contro la nel Torneo di Francia del 1997, con un calcio di punizione a circa 35 metri dalla porta: dopo aver preso una lunga rincorsa, Roberto Carlos scagli\u00f2 un violento tiro verso il portiere Fabien Barthez, che non si prepar\u00f2 per parare in quanto il pallone (che viaggiava a ) sembrava destinato a uscire di diversi metri; invece la sfera cambi\u00f2 direzione, disegn\u00f2 una traiettoria a rientrare e si infil\u00f2 nell'angolo in basso alla sinistra del portiere.\nGrazie a queste sue caratteristiche, Roberto Carlos \u00e8 stato uno dei difensori pi\u00f9 prolifici della storia del calcio, con oltre 100 marcature in carriera.\nCarriera.\nClub.\nUni\u00e3o S\u00e3o Jo\u00e3o.\nRoberto Carlos ha iniziato la propria carriera nelle giovanili dell'Uni\u00e3o S\u00e3o Jo\u00e3o. Nel 1991 \u00e8 passato nella prima squadra, con cui ha disputato in totale tra gare ufficiali e amichevoli 68 partite segnando 5 gol.\nNell'agosto 1992 \u00e8 stato aggregato all'Atl\u00e9tico Mineiro per tre amichevoli in Spagna, ma non \u00e8 stato successivamente tesserato dal club di Belo Horizonte.\nPalmeiras.\nNel 1993 \u00e8 stato acquistato dal Palmeiras per 500 000 dollari. Con il club di San Paolo ha vinto il Torneo Rio-San Paolo nel 1993 e due edizioni consecutive del Campionato Paulista e della Seri\u00e9 A. A livello personale, invece, ha ricevuto per due volte la Bola de Prata. In totale (amichevoli comprese) con il Palmeiras ha giocato 185 partite nelle quali ha segnato 17 gol.\nInter.\nNell'estate del 1995 \u00e8 passato all'Inter in cambio di 7 milioni di dollari, equivalenti a 10 miliardi di lire. Nella sua prima stagione in una squadra europea, caratterizzata da un doppio cambio di allenatore, Roberto Carlos ha totalizzato 34 presenze (30 in campionato, 2 in Coppa Italia e 2 in Coppa UEFA) con 7 reti all'attivo (5 in Serie A e una sia in Coppa Italia sia in Coppa UEFA), la prima delle quali su calcio di punizione nella partita di esordio contro il il 27 agosto 1995.\nA fine stagione il tecnico Roy Hodgson, ritenendolo \"indisciplinato tatticamente\", gli ha preferito Alessandro Pistone, favorendo in tal modo la cessione del brasiliano al Real Madrid per circa 600 milioni di pesetas (poco pi\u00f9 di 7 miliardi di lire dell'epoca).\nReal Madrid.\nChiesta la cessione al club milanese, Roberto Carlos \u00e8 approdato al Real Madrid su precisa richiesta del nuovo allenatore dei madrileni Fabio Capello, che, venuto a sapere della sua messa sul mercato, ha immediatamente informato Lorenzo Sanz e ha fatto chiudere la trattativa nel giro di poche ore.\nRoberto Carlos ha giocato nel Real Madrid per 11 stagioni, disputando in totale 527 partite nelle quali ha segnato 69 reti. Con le \"merengues\" si \u00e8 dimostrato uno dei migliori interpreti del proprio ruolo, tanto da essere considerato, insieme a Paolo Maldini, il migliore terzino sinistro al mondo. Con il club madrileno ha vinto quattro titoli spagnoli, tre Supercoppe di Spagna, tre Champions League, una Supercoppa UEFA e due Coppe Intercontinentali.\nNella vittoriosa finale di Champions League 2001-2002 contro il Bayer Leverkusen \u00e8 stato autore dell'assist per il gol del definitivo 2-1 di Zidane, con un cross dopo una discesa sulla fascia sinistra. Anche il gol del vantaggio di Ra\u00fal era nato da una lunghissima rimessa laterale del brasiliano, di fatto un assist per la punta spagnola. Le sue buone prestazioni in Champions League gli hanno consentito di essere inserito nella Squadra dell'anno UEFA nel 2002 e nel 2003. Alla fine del 2002, dopo il vittorioso campionato del mondo nippo-coreano giocato da protagonista, viene scavalcato dal solo Ronaldo (suo nuovo compagno di squadra e capocannoniere della Coppa del mondo 2002) nella classifica del Pallone d'oro.\nIl 6 dicembre 2003 ha aperto le marcature nel \"classico\" contro il , in occasione della prima vittoria dei madrileni al Camp Nou in campionato dopo vent'anni.\nNel gennaio 2006 Roberto Carlos ha disputato la gara numero 330 con il Real Madrid e ha cos\u00ec stabilito il record di presenze con la maglia dei \"blancos\" per un calciatore non nato in Spagna, superando Alfredo Di St\u00e9fano, fermo a 329 presenze. Il 9 marzo 2007, dopo l'eliminazione in Champions League contro il Bayern Monaco, ha dichiarato di voler lasciare il Real Madrid alla fine della stagione, complici anche le numerose critiche ricevute per l'errore commesso proprio contro i bavaresi, che ha favorito il gol di Makaay dopo pochi secondi di gioco. L'ultima partita del brasiliano con il Real Madrid risale al 17 giugno 2007, quando i madrileni, battendo per 3-1 il al Bernab\u00e9u, all'ultima giornata del campionato 2006-2007, vinsero il titolo.\nFenerbah\u00e7e.\nIl 19 giugno 2007 ha lasciato il Real Madrid per trasferirsi al Fenerbah\u00e7e, squadra campione di Turchia, con cui ha firmato un contratto biennale poi esteso di un ulteriore anno.\nIl suo esordio con la squadra di Istanbul \u00e8 coinciso con la vittoria della Supercoppa di Turchia contro il Be\u015fikta\u015f. Il 25 agosto 2007 ha poi segnato il primo gol con la maglia Fenerbah\u00e7e contro il Sivasspor con un colpo di testa in tuffo.\nNell'ottobre 2009 ha annunciato di voler lasciare il Fenerbah\u00e7e nel dicembre seguente, volendo ritornare in Brasile oppure, anche gratuitamente per 6 mesi al Real Madrid. Ha disputato l'ultima partita con il Fenerbah\u00e7e il 17 dicembre 2009 in UEFA Europa League contro lo Sheriff Tiraspol, entrando in campo nei minuti finali, ed \u00e8 poi stato festeggiato da compagni e tifosi.\nIn Turchia ha giocato due stagioni e mezza per un totale di 104 partite nelle quali ha segnato 10 gol. Ha inoltre vinto per due volte la Supercoppa di Turchia.\nCorinthians.\nIl 16 dicembre 2009 ha rescisso il contratto che lo legava al Fenerbah\u00e7e e ha firmato per il Corinthians.\nHa esordito con il Corinthians il 20 gennaio 2010 contro il Bragantino nella seconda giornata del Campionato Paulista 2010 e ha segnato il primo gol il 14 marzo 2010 contro il Santo Andr\u00e9. In totale nella prima stagione con la maglia del \"Tim\u00e3o\" ha disputato 57 partite e segnato 3 gol (2 nel Campionato Paulista e uno in S\u00e9rie A).\nHa iniziato la stagione 2011 segnando la rete del definitivo 2-0 nella prima giornata del Campionato Paulista contro la Portuguesa con un tiro a effetto \"a rientrare\" direttamente da calcio d'angolo.\nIl 12 febbraio 2011 ha rescisso il contratto che lo legava al \"Tim\u00e3o\" a causa delle ripetute minacce dei tifosi, indispettiti per le sue prestazioni.\nAn\u017ei.\nIl 16 febbraio 2011 Roberto Carlos ha accettato l'offerta dell'An\u017ei, squadra della Prem'er-Liga, con cui ha firmato un contratto di due anni e mezzo a 9 milioni di euro.\nHa esordito da titolare, per tutti e 90 i minuti, nella gara di ritorno degli ottavi di finale di Coppa di Russia persa per 3-2 contro lo Zenit San Pietroburgo. Il 25 aprile 2011 ha segnato la prima rete con la maglia della squadra russa contro la Dinamo Mosca (2-2), realizzando il primo gol della gara su calcio di rigore.\nIl 29 settembre 2011 il tecnico del club russo Gad\u017ei Gad\u017eiev \u00e8 stato sollevato dall'incarico e la panchina \u00e8 stata assegnata temporaneamente al tandem formato da Andrej Gordeev e Roberto Carlos, con quest'ultimo che ha cos\u00ec ricoperto il doppio ruolo di giocatore e assistente allenatore. Dopo tale data Roberto Carlos non ha pi\u00f9 disputato alcuna partita con la compagine russa e nel dicembre del 2011 ha firmato un contratto quinquennale come membro dello staff tecnico della squadra del Daghestan. Il 9 marzo 2012 non \u00e8 stato inserito dal nuovo allenatore del club Guus Hiddink nell'elenco dei giocatori per la seconda parte del campionato ma lo stesso Roberto Carlos ha dichiarato di non volersi ancora ritirare non escludendo la possibilit\u00e0 di tornare a giocare durante la stagione successiva. Tuttavia il 1\u00ba agosto 2012, a 39 anni, ha annunciato ufficialmente il suo ritiro dal calcio giocato continuando a far parte dello staff tecnico della societ\u00e0 come \"Team's director\".\nDelhi Dynamos.\nIl 9 luglio 2015, quattro giorni dopo aver firmato il contratto come allenatore dei Delhi Dynamos, annuncia che scender\u00e0 anche in campo come calciatore.\nNazionale.\nNel 1991 ha partecipato con la nazionale brasiliana Under-20 al campionato del mondo di categoria, dove il Brasile \u00e8 stato battuto in finale dal Portogallo.\nCon la nazionale maggiore brasiliana, di cui \u00e8 stato titolare dal 1995 al 2006, Roberto Carlos ha giocato 125 partite (di cui 5 come capitano) e segnato 10 reti. Ha esordito in nazionale il 26 febbraio 1992 in amichevole a Fortaleza contro gli Stati Uniti e ha segnato la prima rete il 9 giugno 1992 contro il Giappone.\nCon la \"Sele\u00e7\u00e3o\" ha vinto il campionato del mondo nel 2002, la Coppa America nel 1997 e nel 1999 e la Confederations Cup nel 1997. \u00c8 inoltre arrivato in finale nel campionato del mondo 1998 e della Coppa America 1995 e nel 1996, con le selezione olimpica, ha preso parte alle Olimpiadi 1996 di Atlanta, vincendo la medaglia di bronzo.\nRoberto Carlos ha deciso di lasciare la nazionale nel luglio 2006, dopo l'eliminazione del Brasile dal mondiale di Germania a seguito della sconfitta con la ai quarti di finale.\nAllenatore.\nIl 3 giugno 2013 \u00e8 diventato l'allenatore del Sivasspor, con cui ha firmato un contratto biennale. Il primo anno turco chiude con un 5\u00ba posto in campionato e con l'eliminazione nei gironi nella Coppa di Turchia. Il 21 dicembre 2014 si dimette e due giorni dopo viene risolto il contratto dalla squadra turca.\nIl 2 gennaio 2015 diventa allenatore della squadra turca dell'Akhisar Belediyespor. portandolo al 12\u00ba posto e lasciandolo a fine stagione.\nIl 1\u00ba giugno viene nominato tecnico del Al-Arabi squadra nella massima serie qatariota.\nIl 5 luglio firma un contratto da allenatore del Delhi Dynamos, club della massima divisione indiana. Arriva quarto in campionato con accesso ai play-off, perde la semifinale per il titolo contro la squadra di Zico. Il 20 dicembre termina la sua esperienza indiana.\nDal gennaio 2016 collabora con la \"cantera\" del ed \u00e8 ambasciatore del club in Asia.\nNel maggio del 2017 diventa consulente del .\nStatistiche.\nPresenze e reti nei club.\n\"Statistiche aggiornate al termine della carriera da calciatore\"."}
{"id": "136685", "revid": "599013", "url": "https://it.wikipedia.org/wiki?curid=136685", "title": "Mio fratello \u00e8 figlio unico", "text": ""}
{"id": "136687", "revid": "767487", "url": "https://it.wikipedia.org/wiki?curid=136687", "title": "Aida (album Rino Gaetano)", "text": "Aida \u00e8 il terzo album del cantautore italiano Rino Gaetano, pubblicato nel 1977.\nDescrizione.\nIl brano che d\u00e0 il titolo al disco fu pubblicato come 45 giri in due diverse edizioni con due lati B diversi, \"Escluso il cane\" e \"Spendi spandi effendi\", anch'essi inclusi in quest'album.\nIl brano \"Standard\" consiste in un breve frammento blues rock sul quale il cantautore dapprima canta un elenco di noti personaggi politici democristiani dell'epoca (Giovanni Leone, Giulio Andreotti, Aldo Moro, Emilio Colombo, Mariano Rumor, Carlo Donat-Cattin, Amintore Fanfani) seguiti dal papa Paolo VI, storpiandoli come se fossero nomi francesi (\u00abJuan Lyon\u00bb, \u00abJulie Andreottin\u00bb, \u00abPapamontin\u00bb, ecc.), quindi chiude con due strofe scritte nel suo tipico stile \"nonsense\": \u00abL'ultima alienazione di una storia vissuta pu\u00f2 offrire interessanti prospettive e portare ad equilibrate e non traumatiche decisioni\u00bb e \u00abNondimeno fece l'antico porporato in groppa alla giraffa volante in un amore perduto durante uno \"changer les dames\"\u00bb, il tutto mentre il coro delle Baba Yaga ripete: \u00abStandard\u00bb.\nTracce.\nTesti e musiche di Rino Gaetano."}
{"id": "136688", "revid": "122162802", "url": "https://it.wikipedia.org/wiki?curid=136688", "title": "Carlos Alberto Torres", "text": "Anche conosciuto come il \"Capo del Tri\", \u00e8 stato inserito dall'ex compagno di squadra Pel\u00e9 nel FIFA 100, nel marzo del 2004, la speciale classifica dei cento pi\u00f9 grandi calciatori viventi.\nHa ricoperto il ruolo di ambasciatore per i New York Cosmos di Pel\u00e9 ed \u00c9ric Cantona.\nAnche suo figlio Alexandre Torres \u00e8 stato un calciatore.\nCarriera.\nGiocatore.\nClub.\nDifensore di fascia dotato di un tiro potente e preciso, debutt\u00f2 nel calcio professionistico nei primi anni sessanta con la maglia del . La sua carriera si \u00e8 successivamente svolta nel , nel e nel prima di seguire il suo compagno di squadra Pel\u00e9 in America nei \nNazionale.\nCon la Nazionale olimpica vince la medaglia d'oro ai IV Giochi panamericani tenutisi a San Paolo nel 1963.\nCapitano della Nazionale durante i mondiali del 1970 in Messico, Carlos Alberto fu, tra l'altro, su assist di Pel\u00e9, il marcatore del quarto goal brasiliano con il quale i sudamericani batterono l' in finale (4-1), concludendo un'azione corale; tale rete \u00e8 considerata tra le pi\u00f9 belle mai realizzate, inserita all'ottavo posto nella classifica del \"Pi\u00f9 grande gol nella storia della Coppa del Mondo FIFA\" indetta dalla FIFA nel 2002.\nAllenatore.\nDal 17 aprile 1983 al 14 agosto 1983 allena il Flamengo. Come allenatore ha tra l'altro guidato la Nazionale dell' fino al 9 giugno del 2005, giorno del suo esonero."}
{"id": "136690", "revid": "212348", "url": "https://it.wikipedia.org/wiki?curid=136690", "title": "Gulasch", "text": "Gulasch \u00e8 un adattamento tedesco dell'ungherese \"guly\u00e1s\", aggettivo derivato da \"gulya\" \"mandria di bovini\", che nella gastronomia ungherese indica una preparazione utilizzata soprattutto per la carne bovina, ma adattabile anche per carne di pollo, carne ovina e perfino pesce, che si \u00e8 poi diffusa in tutta l'Europa centro-orientale e centrale (da cui la grafia \"gulasch\" usata nei paesi di lingua tedesca; serbocroato e sloveno \"gula\u0161\"; romeno \"gula\u015f\"; polacco \"gulasz\"; ceco e slovacco \"gul\u00e1\u0161\")).\nDescrizione.\nNonostante all'infuori dell'Ungheria si usi definire \"gulasch\" la preparazione compiuta, \"guly\u00e1s\" in ungherese \u00e8 un aggettivo, che potrebbe tradursi con \"alla bovara\", e non si utilizza se non unito a un sostantivo: per esempio \"guly\u00e1s-leves\" (zuppa alla bovara) o \"guly\u00e1s-hus\" (carne alla bovara).\nSi tratta di una preparazione per lo pi\u00f9 semiliquida (zuppa), che i mandriani cucinavano dentro un grande paiolo messo sopra un fuoco alimentato dalla legna all'aperto quando, ad esempio, trasportavano i pregiati bovini grigi di razza podolica (razza bovina dalle lunghe corna) dalla pianura della pusta ai mercati di Moravia, Vienna e Norimberga.\nQuesto piatto sostanzioso a base di carne, lardo, soffritto di cipolle e carote, patate e paprica era l'ideale per sostenere il duro lavoro di quei bovari discendenti di un popolo di cavalieri che era sceso in Europa verso la fine del secolo IX dalla steppa del Caucaso.\nMa fu solamente verso la fine del XVIII secolo che il \"gulasch\" dalla prateria arriv\u00f2 ad essere conosciuto dalle famiglie borghesi, per poi apparire sulla tavola del popolo insieme ad altri stufati di carne, come i \"paprik\u00e1s\" aggiustati con la farina, la paprica e la \"tejf\u00f6l\" (la panna acida), o il \"p\u00f6rk\u00f6lt\", chiamata anche la \"rosolata della pusta\". A varcare per\u00f2 i confini nazionali per entrare nei menu di tante nazioni fu solamente il \"gulasch\".\nMentre nella sua forma originale \u00e8 essenzialmente una zuppa a base di carne, in diverse varianti; altrove, soprattutto fuori dall'Ungheria e dalla Slovacchia, viene cotto tanto finch\u00e9, asciugandosi, diviene una specie di spezzatino. Il colore rosso \u00e8 dato dalla paprica immessa in abbondanza, che, contrariamente a quanto si possa credere fuori dall'Ungheria, non \u00e8 molto piccante (infatti la parola \"paprika\" in ungherese significa peperone).\n\u00c8 quindi corretto affermare che in realt\u00e0, nella variante pi\u00f9 conosciuta, soprattutto in Italia, il \"gulasch\" si avvicini decisamente di pi\u00f9 al \"p\u00f6rk\u00f6lt\" che ad un \"guly\u00e1s-leves.\""}
{"id": "136694", "revid": "80598", "url": "https://it.wikipedia.org/wiki?curid=136694", "title": "Nuntereggae pi\u00f9", "text": "Nuntereggae pi\u00f9 \u00e8 il quarto album del cantautore italiano Rino Gaetano, pubblicato dalla It nel 1978.\nDescrizione.\nIl disco contiene uno fra i maggiori successi del cantautore: il brano \"Gianna\" che, classificatosi al terzo posto al Festival di Sanremo 1978 e pubblicato come 45 giri prima dell'uscita dell'album, giunse al primo posto in classifica l'11 marzo 1978 e al tredicesimo fra i singoli pi\u00f9 venduti in assoluto di quell'anno. Il brano \"Fabbricando case\" vede Francesco De Gregori ospite fra i cori. Il testo di \"Dans le ch\u00e2teau\" \u00e8 interamente in francese.\nIl brano \"Nuntereggae collection\" che chiude il disco \u00e8 una sorta di \"medley\" di altre canzoni di Gaetano, incluse nell'album stesso (\"Nuntereggae pi\u00f9,\" \"Fabbricando case\", \"Stoccolma, Gianna,\" \"E cantava le canzoni\") oppure pubblicate in precedenza, come \"Ma il cielo \u00e8 sempre pi\u00f9 blu\", \"Berta filava,\" \"Aida\" e \"Visto che mi vuoi lasciare\"; un \"refrain\" originale, cantato dal coro delle Baba Yaga sul giro armonico di \"Gianna\", fa da filo conduttore ai vari frammenti.\nTracce.\nTesti e musiche di Rino Gaetano."}
{"id": "136695", "revid": "767487", "url": "https://it.wikipedia.org/wiki?curid=136695", "title": "Resta vile maschio, dove vai?", "text": "Resta vile maschio, dove vai? \u00e8 il quinto album del cantautore italiano Rino Gaetano, uscito nel 1979.\nTracce.\nTesti e musiche di Rino Gaetano, eccetto dove indicato."}
{"id": "136696", "revid": "767487", "url": "https://it.wikipedia.org/wiki?curid=136696", "title": "E io ci sto (album)", "text": "E io ci sto, pubblicato dalla RCA Italiana nel 1980, \u00e8 il sesto e ultimo album in studio del cantautore italiano Rino Gaetano.\nTracce.\nTesti e musiche di Rino Gaetano."}
{"id": "136697", "revid": "104458", "url": "https://it.wikipedia.org/wiki?curid=136697", "title": "Hohenrain", "text": "Hohenrain (toponimo tedesco) \u00e8 un comune svizzero di 2\u00a0539 abitanti del Canton Lucerna, nel distretto di Hochdorf; comprende una parte del lago di Baldegg. Il 1\u00ba gennaio 2007 ha inglobato il comune soppresso di Lieli."}
{"id": "136698", "revid": "287204", "url": "https://it.wikipedia.org/wiki?curid=136698", "title": "Annibale Monomaco", "text": "Biografia.\nEra amico di Annibale Barca e soprattutto del di lui fratello minore Magone, si trovava in Spagna con i Barcidi e faceva parte del consiglio di guerra. \u00c8 citato da Polibio per aver espresso un parere decisamente terribile.\nAnnibale, ancora in Spagna, progettava di attaccare Roma iniziando con l'invasione dell'Italia. Si studiavano le difficolt\u00e0 connesse ad una marcia attraverso la parte della Spagna controllata dai romani e all'attuale Provenza oltre che l'ingresso nei territori della Pianura padana. Si prospettavano possibili soluzioni ai prevedibili problemi derivanti dal numero di agguerrite popolazioni galliche che avrebbero difeso il loro territorio e da quelli relativi al mantenimento e ai rifornimenti dell'esercito punico.\nNel corso del consiglio Annibale Monomaco:\nPolibio continua asserendo che:\nSempre Polibio ci informa che:\nPer risultare credibile, data l'enormit\u00e0 della proposta, Polibio ci informa che aveva\ne riferisce che dell'avidit\u00e0 di Annibale Monomaco e Magone aveva saputo direttamente da Massinissa, allora principe dei Numidi Massili e compagno di battaglie in Spagna, il quale precisava come Annibale Monomaco e Magone\nFonte e sua identificazione.\nPolibio \u00e8 la sola fonte storica riguardo Annibale Monomaco; lo storico Giovanni Brizzi nel 2011 ha avanzato una nuova interpretazione su questo personaggio misterioso e crudele; egli \u00e8 giunto alla conclusione che Annibale Monomaco non sia un personaggio reale ma una specie di \"alter ego\" fittizio di Annibale creato dalla fantasia dello storico spartano Sosilo che accompagn\u00f2 il condottiero durante la sua spedizione in Italia, per rappresentare letterariamente il \"lato oscuro\" della personalit\u00e0 del cartaginese."}
{"id": "136700", "revid": "729019", "url": "https://it.wikipedia.org/wiki?curid=136700", "title": "Sacca di Demjansk", "text": "Con il termine sacca di Demjansk (tedesco: \"Kesselschlacht von Demjansk\" o \"Festung Demjansk\", russo: \"\u0414\u0435\u043c\u044f\u043d\u0441\u043a\u0438\u0439 \u043a\u043e\u0442\u0451\u043b\") si identifica nella storiografia della Seconda guerra mondiale la lunga battaglia sul Fronte orientale, combattuta dal 7 gennaio fino al 20 maggio 1942 nell'area intorno alla citt\u00e0 di Demjansk, in cui erano state accerchiati in una sacca dalle forze dell'Armata Rossa quasi 100.000 soldati tedeschi della Wehrmacht.\nIl comando tedesco riusc\u00ec a mantenere le posizioni intorno a Demjansk, a rifornire per oltre due mesi le truppe accerchiate con un efficace \"ponte aereo\" e a sbloccare la sacca in primavera con un attacco che permise di riaprire i collegamenti con le forze isolate. I sovietici, impegnati nella loro offensiva generale invernale, successiva al fallimento dell'operazione Barbarossa, persero l'occasione di distruggere le notevoli forze nemiche accerchiate e furono costretti a lasciare sul posto grandi forze per bloccare la sacca, indebolendo la loro spinta offensiva.\nI combattimenti nell'area di Demjansk peraltro continuarono anche dopo lo sblocco e terminarono solo nel marzo 1943 con l'evacuazione della sacca da parte tedesca dopo il peggioramento generale della situazione della Wehrmacht all'est a seguito della sconfitta a Stalingrado.\nLa battaglia della sacca di Demjansk fu uno dei pi\u00f9 violenti e aspri scontri combattuti sul fronte orientale e in assoluto la pi\u00f9 lunga battaglia di accerchiamento della seconda guerra mondiale.\nOffensiva generale sovietica invernale.\nDecisioni e preparativi sovietici.\nNel corso della riunione a Mosca della sera del 5 gennaio 1942 Stalin e lo Stavka presero la fondamentale decisione di trasformare la riuscita controffensiva di Mosca in un grande attacco generale lungo tutto il fronte orientale con l'ambizioso scopo di distruggere i principali raggruppamenti nemici e ottenere una vittoria decisiva entro la fine dell'inverno. La riunione, a cui parteciparono anche il maresciallo Boris \u0160apo\u0161nikov, e i generali Aleksandr Vasilevskij e Georgij \u017dukov, fu caratterizzata dall'ostinata volont\u00e0 di Stalin di non dare tregua ai tedeschi e di estendere l'offensiva in tutti i settori pi\u00f9 importanti nonostante le carenze dell'Armata Rossa dopo le pesanti perdite dell'operazione Barbarossa e le difficolt\u00e0 di organizzare grandi operazioni strategiche in pieno inverno.\nIl progetto complessivo di Stalin prevedeva la distruzione contemporanea dei tre gruppi d'armate tedeschi schierati sul fronte orientale: il Gruppo d'armate Nord sarebbe stato attaccato dal Fronte di Leningrado, dal Fronte del Volchov e da parte del Fronte Nord-Occidentale che avrebbero dovuto sbloccare Leningrado; il Gruppo d'armate Centro sarebbe stato accerchiato dagli attacchi a tenaglia del Fronte di Kalinin e del Fronte Occidentale, rafforzati sui fianchi da parte del Fronte Nord-Occidentale e del Fronte di Brjansk. Infine il Gruppo d'armate Sud sarebbe stato attaccato dal Fronte Meridionale e dal Fronte Sud-Occidentale, mentre il Fronte di Crimea avrebbe riconquistato la penisola sul Mar Nero.\nIl generale Pavel Kuro\u010dkin, comandante del Fronte Nord-Occidentale, aveva ricevuto le prime direttive dello Stavka fin dal 17 dicembre 1941; esse prevedevano una ambiziosa doppia offensiva in direzioni divergenti da parte delle sue forze. Le sue armate del fianco sinistro avrebbero dovuto avanzare in profondit\u00e0 verso sud-ovest per centinaia di chilometri fino alla regione a ovest di Smolensk dove, in cooperazione con le truppe del Fronte di Kalinin del generale Ivan Konev, si sarebbero congiunte, alle spalle del Gruppo d'armate Centro tedesco, con le armate del Fronte Occidentale del generale Georgij \u017dukov. Contemporaneamente un secondo attacco sarebbe stato sferrato sul fianco destro del Fronte Nord-Occidentale per conquistare Staraja Russa ed avanzare in direzione nord-ovest sul fianco del Gruppo d'armate Nord; il centro delle forze del generale Kuro\u010dkin avrebbe dovuto invece agganciare frontalmente il raggruppamento tedesco concentrato nella regione di Demjansk, sulle alture strategiche del Valdaj.\nLa missione affidata dal generale Kuro\u010dkin era molto difficile e quasi ineseguibile per le forze del Fronte Nord-Occidentale a causa soprattutto delle gravi carenze organizzative; nonostante lo stretto controllo di Stalin e del maresciallo \u0160apo\u0161nikov la struttura logistica del fronte era totalmente inadeguata per consentire il controllo di due offensive invernali in direzioni divergenti. Il terreno di battaglia era paludoso e boscoso ed intersecato da numerosi corsi d'acqua, ghiacciati ma di grave intralcio per una rapida avanzata. Le linee di comunicazioni erano in stato deplorevole: la principale linea ferroviaria disponibile (Mosca-Kalinin-Bolodorog) e la sola strada da Jaroslavl'-Rybinsk erano danneggiate e bombardate dalla Luftwaffe; la loro capacit\u00e0 di trasporto era insufficiente ed in parte doveva anche provvedere alle necessit\u00e0 del Fronte di Kalinin. La grave carenza di autocarri e di carburante rendeva difficile il trasporto dei materiali dai terminali ferroviari alle truppe in prima linea; le riserve di cibo, carburante e munizioni erano molto limitate.\nLe forze assegnate al generale Kuro\u010dkin erano incomplete e ancora in corso di organizzazione: la 11\u00aa Armata del generale Vasilij Morozov che doveva attaccare Staraja Russa, non disponeva di riserve; la 34\u00aa Armata del generale Nikolaj Berzarin doveva contenere il forte raggruppamento tedesco di Demjansk con sole cinque divisioni ed un reggimento anticarro; il generale Kuro\u010dkin evidenzi\u00f2 l'importanza strategica dell'altopiano e della citt\u00e0 di Demjansk e le sue preoccupazione per il settore sarebbero state confermate dall'andamento delle operazioni. Le due armate pi\u00f9 forti assegnate al Fronte Nord-Occidentale erano la 3\u00aa Armata d'assalto del generale Maxim Purkayev e la 4\u00aa Armata d'assalto del generale Andrej Er\u00ebmenko che avrebbero dovuto sferrare l'attacco principale sul fianco sinistro e le spalle del Gruppo d'armate Centro. Affidata all'esperto generale Er\u00ebmenko, che era stato in precedenza durante la battaglia di Smolensk superiore di Kuro\u010dkin, la 4\u00aa Armata d'assalto avrebbe dovuto essere costituita da otto divisioni e tre brigate di fucilieri, quattro reggimenti d'artiglieria, tre battaglioni di carri e dieci battaglioni di sciatori ma era ancora in fase di raggruppamento e gravemente carente di mezzi. Al momento era pronta solo la 249\u00aa Divisione fucilieri del colonnello Tarasov costituita con reparti delle guardie di frontiera.\nNella seconda met\u00e0 di dicembre il generale Kuro\u010dkin fu impegnato a rafforzare il suo schieramento ed a migliorare l'organizzazione delle sue truppe, ma il comandante rimaneva dubbioso sulla fattibilit\u00e0 dei piani dello Stavka; allo stesso tempo, il generale Er\u00ebmenko (che, avendo un accesso diretto a Stalin, sostenne con quest\u2019ultimo un colloquio personale a Mosca) aveva scarsa fiducia nelle capacit\u00e0 strategiche del suo superiore; permaneva inoltre una grave carenza di vettovagliamento e le truppe erano quasi senza viveri. Nonostante le grandi difficolt\u00e0 logistiche e le gravi carenze di viveri e di equipaggiamenti, i piani offensivi sovietici continuarono e il 2 gennaio 1942 il generale Kuro\u010dkin diram\u00f2 le sue direttive definitive: l'attacco principale sarebbe stato sferrato sulla sinistra con la 3\u00aa e la 4\u00aa Armata d'assalto prima in direzione di Ostakov e Toropets, sede di grandi depositi di viveri tedeschi, e quindi verso un punto ad ottanta chilometri a ovest di Vjazma dove le operazioni del Fronte Nord-Occidentale si sarebbero connesse con quelle del Fronte di Kalinin del generale Konev e con quelle del Fronte Occidentale del generale \u017dukov che avrebbero dovuto distruggere il forte raggruppamento nemico di Vjazma. L'offensiva sovietica avrebbe avuto inizio il 7 gennaio sul fronte del generale Konev; il 10 gennaio avrebbero attaccato le armate di destra del generale \u017dukov, mentre il generale Kuro\u010dkin avrebbe attaccato il 9 gennaio.\nLa Wehrmacht in difesa.\nIl 28 dicembre 1941 Adolf Hitler, dopo aver assunto anche il comando supremo dell'esercito al posto del destituito feldmaresciallo Walther von Brauchitsch, diram\u00f2 una direttiva fondamentale in cui delineava e descriveva nel dettaglio la strategia e la tattica prescritta tassativamente alla esauste forze tedesche impegnate sul fronte orientale. Dopo i disastri iniziali seguiti alla controffensiva sovietica di fronte a Mosca a partire dal 5 dicembre, il F\u00fchrer riteneva pericoloso e potenzialmente catastrofico continuare a ripiegare allo scoperto nel pieno dell'inverno senza mezzi adeguati e sotto la crescente pressione nemica. Quindi Hitler richiedeva che le truppe arrestassero la ritirata e organizzassero posizioni da difendere ad oltranza costringendo i sovietici a costosi attacchi frontali.\nNel settore settentrionale del fronte orientale, il feldmaresciallo Wilhelm von Leeb, comandante in capo del Gruppo d'armate Nord, non condivideva questi disposizioni operative e, di fronte agli attacchi sovietici per cercare di sbloccare Leningrado e alle difficolt\u00e0 del rigido clima invernale, avrebbe preferito far ripiegare le forze della 16\u00aa Armata del generale Ernst Busch dalle loro posizioni esposte a sud-est del Lago Ilmen, fino a posizioni pi\u00f9 arretrate dietro il fiume Lovat. Il generale Busch concordava con queste prudenti valutazioni che peraltro furono tassativamente respinte da Hitler che proib\u00ec ogni ritirata. Di conseguenza il generale Busch, costretto a mantenere le sue posizioni, organizz\u00f2 una serie di capisaldi fortificati (\"St\u00fctzpunkt\") soprattutto nel settore centrale del fronte, in particolare intorno a Demjansk e ai nodi di comunicazione di Toropec e Staraja Russa; egli riteneva invece meno pericolosi i settori laterali delle linee caratterizzati da zone paludose e fittamente boscose apparentemente quasi impraticabili. Il feldmaresciallo von Leeb cerc\u00f2 di rafforzare lo schieramento della 16\u00aa Armata inviando la 18\u00aa Divisione motorizzata a Staraja Russa e richiedendo due divisioni di rinforzo all'alto comando.\nIl generale Busch difendeva il settore compreso tra il Lago Ilmen e il Lago Seliger con due corpi d'armata; le forze tedesche erano esperte e disciplinate ma erano indebolite e avevano gi\u00e0 subito oltre 42.000 perdite durante l'operazione Barbarossa; i reparti difendevano ampi settori del fronte con il sistema dei capisaldi lasciando larghe zone coperte solo da pattuglie di ricognizione. L'armata disponeva di modeste riserve di mezzi corazzati ma era ben fornita di artiglieria: i due corpi d'armata avevano 320 cannoni campali anche se la disponibilit\u00e0 di munizioni era insufficiente; l'artiglieria anticarro invece era debole e equipaggiata in gran parte ancora con i vecchi cannoni da 37\u00a0mm; solo tre o quattro cannoni da 50\u00a0mm erano disponibili per ogni divisione.\nIl settore tra il Lago Ilmen e Demjansk era sbarrato dal 30\u00ba corpo d'armata del generale Christian Hansen che schierava la 290\u00aa Divisione fanteria a nord, distesa su oltre 45 chilometri di fronte, e la 30\u00aa Divisione fanteria e il grosso della Divisione motorizzata SS \"Totenkopf\" al centro e a sud; in riserva il generale Hansen manteneva un reggimento di fanteria, mentre la 18\u00aa Divisione motorizzata era appena arrivata a Staraja Russa. Il settore compreso tra Demjansk e il Lago Seliger era invece presidiato dal 2\u00ba Corpo d'armata del generale Walter von Brockdorff-Ahlefeldt che era in migliori condizioni e aveva subito perdite minori; a nord erano schierate la 12\u00aa Divisione fanteria e la 32\u00aa Divisione fanteria, mentre il settore meridionale lacustre ampio oltre 70 chilometri era difeso dalla pi\u00f9 debole 123\u00aa Divisione fanteria; il 5 gennaio 1942 erano arrivati a Toropec due reggimenti di fanteria di rinforzo provenienti dalla Francia.\nLa battaglia.\nAttacchi verso Staraja Russa.\nL'offensiva invernale del Fronte Nord-occidentale del generale Kuro\u010dkin ebbe inizio nel settore della 11\u00aa Armata del generale Morozov la sera del 7 gennaio 1942 nell'impervio territorio paludoso e boscoso a sud del Lago Ilmen. Il generale Hansen, comandante del 30\u00ba Corpo d'armata riteneva che a causa delle caratteristiche del terreno e della mancanza di vie di comunicazioni, fosse impossibile per il nemico sferrare grandi attacchi; egli quindi aveva organizzato capisaldi difensivi nei villaggi di Vzvad e Tulitovo mentre all'aperto agivano solo piccole pattuglie della 290\u00aa Divisione di fanteria.\nIn realt\u00e0 invece il generale Kuro\u010dkin, nonostante le difficolt\u00e0 del territorio, diede ordine al generale Morozov di attaccare con due divisioni fucilieri rinforzate con gruppi di sciatori e truppe d'assalto attraverso i fiumi Vergot e Lovat; i sovietici riuscirono ad aprire, sfruttando anche il ghiaccio sul Lago Ilmen, uno stretto corridoio attraverso il quale si infiltrarono di sorpresa i reparti di testa che superarono i due corsi d'acqua e avanzarono nella notte a sud-ovest lungo la valle del fiume Red'ja, un affluente del Lovat. Le unit\u00e0 dell'Armata Rossa proseguirono in direzione di Staraja Russa ed entro le ore 10.00 dell'8 gennaio accerchiarono la cittadina di Vzvad dove la guarnigione tedesca, guidata dal capitano G\u00fcnther Pr\u00fchl, respinse i primi attacchi e, secondo gli ordini ricevuti dal generale Hansen, organizz\u00f2 la difesa della posizione.\nIl comandante del 30\u00ba Corpo d'armata tedesco, generale Hansen, cerc\u00f2 durante la notte dell'8 gennaio di rafforzare le linee ed impedire un crollo del fianco sinistro della sua formazione; la 18\u00aa Divisione motorizzata del colonnello Werner von Erdmannsdorff doveva sbarrare l'accesso a Staraja Russa con il rinforzo di battaglione da ricognizione di Waffen-SS della Divisione \"Totenkopf\"; due battaglioni furono portati avanti per rinforzare alcuni capisaldi mentre furono organizzati in fretta campi minati a protezione dei villaggi pi\u00f9 minacciati.\nAccerchiamento del 2\u00ba Corpo d'armata tedesco.\nL'8 febbraio 1942 le truppe sovietiche circondarono il II Corpo d'armata tedesco (che comprendeva la 12\u00aa, 30\u00aa, 32\u00aa, 123\u00aa e 290\u00aa divisione di fanteria, la divisione delle Waffen-SS \"Totenkopf\"; oltre a vari elementi del RAD, della Polizia, dell'Organizzazione Todt e altre unit\u00e0 ausiliarie russe), agli ordini del \"General der Infanterie\" Walter Graf von Brockdorff-Ahlefeldt. A queste forze si contrapponevano 18 divisioni di fanteria sovietiche.\nI tedeschi, rispettando l'ordine di Hitler di non arrendersi, rimasero circondati per 14 settimane, venendo riforniti di cibo e munizioni con un ponte aereo della Luftwaffe: alla fine delle ostilit\u00e0, il 21 aprile, i tedeschi avevano avuto 3.335 caduti e pi\u00f9 di 10.000 feriti (in gran parte congelati) su 100.000 uomini; tuttavia la resistenza ad oltranza aveva permesso all'Oberkommando der Wehrmacht (OKW) di tenere impegnato un gran numero di forze russe che altrimenti avrebbero potuto essere impegnate in altre zone del fronte.\nI combattimenti nell'area durarono fino all'ottobre del 1942; per il suo eccellente comando ed il particolare spirito combattivo dimostrato dalla sua divisione, Theodor Eicke divenne l'88\u00b0 soldato tedesco a essere decorato con le Fronde di Quercia della Croce di Cavaliere, il 20 maggio 1942."}
{"id": "136701", "revid": "123210747", "url": "https://it.wikipedia.org/wiki?curid=136701", "title": "Massimo Bulbi", "text": "Biografia.\nDal 1983 \u00e8 funzionario della Confartigianato di Cesena e Circondario con diverse responsabilit\u00e0. Consigliere d'amministrazione della Banca di Credito Cooperativo Romagna Est. Nel 2003/2004 \u00e8 membro del comitato locale di Ravenna, Rimini e Forl\u00ec di Unicredito Italiano Amministratore delegato di Confeurum.\nNel 1996 \u00e8 assessore alla Cultura, Formazione e Protezione Civile della Comunit\u00e0 Montana dell'Appennino Cesenate.\nDal 1999 al 2004 \u00e8 stato collaboratore della Segreteria Tecnica del Ministro alle Attivit\u00e0 Produttive\nConsigliere Provinciale nel periodo 1999/2004 e Presidente della II Commissione Attivit\u00e0 Produttive (1999/2001), fino alla sua elezione a Presidente della provincia di Forl\u00ec-Cesena \u00e8 stato Segretario Generale della Confartigianato della regione Campania.\nHa militato nella Democrazia Cristiana e quindi nel Partito Popolare e La Margherita.\nHa contribuito alla nascita del Partito Democratico impegnandosi attivamente nelle Primarie del 14 ottobre 2007.\n\u00c8 stato eletto Presidente della Provincia nel turno elettorale del 2004 (elezioni del 12 e 13 giugno), raccogliendo il 64,1% dei voti in rappresentanza di una coalizione di Centrosinistra.\nNel 2009 si ricandida alla guida della Provincia di Forl\u00ec-Cesena e viene rieletto. Carica che manterr\u00e0 fino alla scadenza naturale del mandato nel 2014.\nDal 26 maggio 2014 fino al 25 maggio 2019 \u00e8 stato anche Sindaco del Comune di Roncofreddo.\nIn occasione delle elezioni regionali in Emilia-Romagna del 2020 viene eletto consigliere regionale nella circoscrizione di Forl\u00ec-Cesena con circa 3.800 voti."}
{"id": "136703", "revid": "124592437", "url": "https://it.wikipedia.org/wiki?curid=136703", "title": "Palmiro Ucchielli", "text": "Biografia.\nEsponente del Partito Comunista Italiano, di cui \u00e8 stato sindaco di Colbordolo (1977), consigliere e assessore provinciale (1985-1991), segretario provinciale del PCI e del PDS, eletto deputato nel 1994, senatore nel 1996, presidente della provincia nel 1999, poi riconfermato.\nNel 1991 aderisce alla svolta della Bolognina del Partito Democratico della Sinistra, per poi confluire nel 1998 nei Democratici di Sinistra alla svolta di Massimo D'Alema.\n\u00c8 stato il presidente della provincia di Pesaro e Urbino dal 1999 al 2009.\n\u00c8 stato eletto presidente della provincia nel turno elettorale del 2004 (elezioni del 12 e 13 giugno), raccogliendo il 59,2% dei voti in rappresentanza di una coalizione di centrosinistra.\nSi \u00e8 candidato al parlamento europeo per il Partito Democratico nella circoscrizione Italia Centrale alle elezioni del 7 giugno 2009, risultando il secondo dei non eletti con oltre 59.000 voti.\nDopo le primarie del Partito Democratico, per l'elezione del segretario e dell'assemblea nazionale e regionale, del 25 ottobre 2009, \u00e8 risultato eletto segretario regionale del partito."}
{"id": "136704", "revid": "228587", "url": "https://it.wikipedia.org/wiki?curid=136704", "title": "Racemo", "text": ""}
{"id": "136705", "revid": "729019", "url": "https://it.wikipedia.org/wiki?curid=136705", "title": "Inis M\u00f3r", "text": "Inis M\u00f3r o \u00c1rainn o ancora \u00c1rainn Mh\u00f3r (in inglese \"Inishmore\", \"Aran\" o \"Aranmore\") \u00e8 la pi\u00f9 grande e popolata delle tre isole Aran, nella Baia di Galway, Irlanda, oltre che la pi\u00f9 occidentale e famosa.\nToponomastica.\nIl nome pi\u00f9 diffuso nel mondo dell'isola, Inishmore, fu creato dal governo britannico nel XIX secolo ed ha oggi raggiunto il completo riconoscimento da parte di tutti, anche del successivo governo irlandese indipendente che ha coniato anche la versione gaelica \"Inis M\u00f3r\". In precedenza, infatti, il nome dell'isola era semplicemente \"Aran\" come quello dell'arcipelago di cui fa parte: il nome completo era \"Aranmore\", dal gaelico \"\u00c1rainn Mh\u00f3r\") e tutt'oggi viene talvolta usata questa variante al posto di quella ormai pi\u00f9 diffusa.\nL'isola non va confusa con un'altra \u00c1rainn Mh\u00f3r, tradotta per non creare equivoci in inglese Arranmore, al largo delle coste del Donegal, anch'essa tra l'altro chiamata spesso Aran.\nIn irlandese \"Inis M\u00f3r\" significa \"isola grande\".\nGeografia e geologia.\nInis M\u00f3r \u00e8 l'isola pi\u00f9 grande e popolata (831 abitanti) dell'arcipelago: si caratterizza dalle altre due, grosso modo circolari, per essere invece di forma allungata e quasi parallela alla costa settentrionale della baia di cui fa parte.\nFormata quasi essenzialmente di materiale calcareo, come le altre due isole Aran e come il Burren sull'isola d'Irlanda, presenta due grosse spiagge nella parte orientale e una lunga zona costiera di particolarissime scogliere nella parte sud-occidentale dov'\u00e8 situato anche il forte di D\u00fan Aengus. Come nel Burren, la particolare formazione calcarea che caratterizza l'isola presenta una variegata e particolarissima flora, arricchita oltretutto dalla presenza vicina del mare che crea suggestive formazioni di alghe e piante a seconda della marea.\nIl villaggio principale e porto dell'isola \u00e8 Cill R\u00f3n\u00e1in, con 270 abitanti.\nMonumenti e luoghi d'interesse.\nIl principale luogo di interesse su Inis M\u00f3r \u00e8 senz'altro il forte in pietra di D\u00fan Aonghasa (D\u00fan Aengus): costruito sulla parte pi\u00f9 alta e suggestiva della scogliera a picco della costa sud-occidentale dell'isola, \u00e8 il forte in pietra pi\u00f9 grande e meglio conservato delle tre isole, formato da tre muri circolari e da grossi pilastri difensivi di pietra calcarea.\nAltri forti ben preservati ed interessanti sono Clan Umoir e il Black fort.\nPoco sotto D\u00fan Aengus c'\u00e8 un tratto di scogliera molto particolare, chiamato Wormhole (\"buco del verme\") formato da ampie grotte scavate dall'incessante forza dell'oceano Atlantico.\nTurismo e trasporti.\nInis M\u00f3r \u00e8 raggiunta quotidianamente da vari traghetti che partono da Ros a' Mh\u00edl, nel Connemara, ma anche da piccoli aerei da Inverin, poco distante da Rossaveal, essendoci un piccolo aeroporto nella parte orientale dell'isola.\nL'isola pu\u00f2 essere girata in bicicletta, in calesse o in piccoli bus predisposti per i visitatori che fanno il giro delle principali localit\u00e0 dell'isola.\nNella cultura popolare.\nDall'isola prende il nome una traccia dell'album \"Novecento\" della Casa del vento, una canzone di tipo melodico nello stile della ballata."}
{"id": "136706", "revid": "729019", "url": "https://it.wikipedia.org/wiki?curid=136706", "title": "Inis Me\u00e1in", "text": "Inis Me\u00e1in (in gaelico irlandese anche \"Inis Meadh\u00f3in\", in inglese \"Inishmaan\" ) \u00e8 l'isola centrale delle isole Aran, noto arcipelago al largo delle coste occidentali irlandesi: nonostante sia la seconda per grandezza, \u00e8 la meno popolata delle tre (183 abitanti nel 2016).\nGeologicamente uguale alle isole vicine, \u00e8 formata da un territorio calcareo simile a quello del Burren, nel Clare, dal quale le isole distano assai poco.\nLa sua posizione centrale e la sua poca densit\u00e0 di popolazione, la rendono molto meno turistica di Inis M\u00f3r e Inis O\u00edrr, ma allo stesso tempo pi\u00f9 tranquilla e incontaminata, preservando in qualche modo in maniera migliore l'uso corrente della lingua gaelica, linguaggio corrente come nelle altre due isole. Proprio per l'uso corrente dell'antica lingua gaelica, l'isola \u00e8, come le altre compagne, una \"gaeltacht\".\nDemografia.\nLa tabella che segue riporta dati sulla popolazione dell'isola tratti dal libro \"Discover the Islands of Ireland\" (Alex Ritsema, Collins Press, 1999) e dai censimenti irlandesi. I dati censuari in Irlanda prima del 1841 non sono considerati completi e/o sufficientemente affidabili.\nLuoghi da visitare.\nD\u00fan Conchuir.\nUn antico forte ovale in pietra, rinomato per dare suggestivi panorami sull'isola e sugli altri siti archeologici.\nD\u00fan Fearbha\u00ed.\nAltro forte in pietra, datato del IV secolo d.C. dalla forma inusuale, essendo quasi quadrato e non circolare come tutti gli altri forti dell'isola e gran parte dei forti in pietra di tutta l'isola d'Irlanda.\nTeach Synge (Synge's Cottage).\nLa casa dove John Millington Synge soggiorn\u00f2 ogni estate sull'isola da 1898 al 1902. Qui ebbe l'ispirazione creativa per le sue opere 'The Playboy of The Western World', 'Riders to the Sea' e molti altri lavori scaturiti da storie e leggende ascoltate su Inishmann. La casa dove stette, T\u00ed Synge, \u00e8 stata accuratamente restaurata e riportata alla sua condizione originale.\nCathaoir Synge (Synge's Chair).\nIl posto preferito dello scrittore Synge, un punto dell'isola particolare dove si pu\u00f2 ammirare un panorama suggestivo di Inishmore e del resto dell'Atlantico."}
{"id": "136707", "revid": "1543377", "url": "https://it.wikipedia.org/wiki?curid=136707", "title": "Axe historique", "text": "L'Axe historique (Asse storico) \u00e8 una linea di monumenti, edifici e strade che corrono dal centro di Parigi verso l'esterno, in direzione ovest. L'asse storico \u00e8 noto anche come \"Voie Triomphale\" (Via trionfale).\nL'asse storico inizi\u00f2 con la creazione degli Champs-\u00c9lys\u00e9es, progettati nel XVII secolo per creare una vista verso ovest, estendendo l'asse centrale dei giardini del Palazzo delle Tuileries. Oggi rimagono i Giardini delle Tuileries (\"Jardins des Tuileries\"), che conservano il loro ampio viale centrale, anche se il palazzo venne dato alle fiamme durante la Comune di Parigi (1871) e distrutto qualche anno dopo (1880).\nTra i Giardini delle Tuileries e gli Champs \u00c9lys\u00e9es, un ammasso di edifici, sul sito dove si trova Place de la Concorde, rimase fino all'inizio del regno di Luigi XV, al quale venne inizialmente dedicata la piazza. Dopo la costruzione della piazza l'asse dei giardini poteva aprirsi attraverso un grandioso passaggio nella nuova piazza reale.\nAd est, il Palazzo delle Tuileries fronteggiava una piazza aperta, la \"Place du Carrousel\". Qui, su ordine di Napoleone Bonaparte, l'Arc de Triomphe du Carrousel venne centrato sul palazzo (e quindi sullo stesso asse che si stava sviluppando dietro di esso). I progetti a lungo cullati di collegare il cortile d'ingresso del \"Vecchio Louvre\" (cos\u00ec veniva chiamato il palazzo in disuso) con il cortile delle Tuileries, spazzando via gli edifici che si frapponevano, venne finalmente in essere all'inizio del XIX secolo. Di conseguenza il vecchio asse che si estende dal cortile del Louvre \u00e8 leggermente inclinato rispetto al resto di quello che sarebbe diventato l\"'Axe historique,\" ma l'Arc du Carrousel, che si trova al fulcro tra i due, serve a mascherare la congiunzione.\nAd ovest, l'Arc de Triomphe sulla Place de l'\u00c9toile, venne completato nel 1836. Posto all'estremit\u00e0 occidentale degli Champs \u00c9lys\u00e9es formava il punto pi\u00f9 distante di questa linea di prospettiva, che oggi inizia davanti al blocco centrale del Museo del Louvre, passando attraverso la contemporanea Piramide del Louvre di I. M. Pei.\nQuesto asse venne esteso ulteriormente verso ovest lungo l\"'Avenue de la Grande Arm\u00e9e\", oltre i confini cittadini di Parigi e fino a La D\u00e9fense. Questa era in origine un grande svincolo, che prendeva il nome da una statua che commemorava la difesa di Parigi durante la Guerra Franco-Prussiana.\nNegli anni cinquanta, l'area attorno a La D\u00e9fense venne scelta per diventare un nuovo centro direzionale, e alti edifici vennero costruiti lungo il viale. L'asse si trov\u00f2 nuovamente esteso, con progetti ambiziosi per l'estremit\u00e0 occidentale della moderna piazza.\nNon fu fino agli anni ottanta, con il presidente Fran\u00e7ois Mitterrand, che un progetto venne avviato, con una moderna versione del XX secolo dell'Arco di Trionfo. Questo \u00e8 opera dell'architetto danese Johann Otto von Spreckelsen, \"La Grande Arche de la Fraternit\u00e9\" (noto semplicemente come \"La Grande Arche\" o \"L'Arche de la D\u00e9fense\"), \u00e8 un monumento all'umanit\u00e0 e agli ideali umanitari, piuttosto che alle vittorie militari. Venne inaugurato nel 1989.\nQuest'ultimo causa una deviazione all'asse:"}
{"id": "136708", "revid": "729019", "url": "https://it.wikipedia.org/wiki?curid=136708", "title": "Inis O\u00edrr", "text": "Inis O\u00edrr (in gaelico irlandese: \"Inis Thiar\" o \"Inis Oirthir\" , \"Inisheer\" in inglese) \u00e8 la pi\u00f9 piccola per dimensione delle tre isole Aran, nella Baia di Galway, Irlanda.\n\u00c8 la seconda per abitanti e quella pi\u00f9 orientale del noto arcipelago, oltre che la pi\u00f9 vicina alla terraferma irlandese (precisamente al Clare).\nInis O\u00edrr, fra i tipici paesaggi di tavolati calcarei costellati da prati verdi contrassegnati da muretti in pietra, presenta sul suo suolo alcuni reperti medievali notevoli, come il castello O'Brien (\"Caislean U\u00ed Bhriain\") in cima alla parte pi\u00f9 alta dell'isola, con una torre del XV secolo e un forte circolare limitrofo ancor pi\u00f9 antico; o alcuni ruderi di chiese, tra le quali spicca per curiosit\u00e0 senz'altro quella costruita sulla spiaggia, dissotterrata ogni anno dagli abitanti per l'isola in quanto il pavimento \u00e8 ben sotto il livello del mare.\nIl centro principale \u00e8 \"Fromna Village\", caratteristico villaggio composto quasi esclusivamente di tradizionali cottage col tetto di paglia.\nL'isola \u00e8 raggiunta quotidianamente da vari traghetti dalle altre isole dell'arcipelago e dal porto di Doolin, oltre che da quello di Ros a' Mh\u00edl.\nLa popolazione (262 persone) parla la lingua irlandese come linguaggio corrente, pertanto l'isola, come le altre due compagne, \u00e8 una \"gaeltacht\"."}
{"id": "136709", "revid": "1658", "url": "https://it.wikipedia.org/wiki?curid=136709", "title": "Johann Gottlieb Theophilus Goldberg", "text": ""}
{"id": "136710", "revid": "729019", "url": "https://it.wikipedia.org/wiki?curid=136710", "title": "Tathiana Garbin", "text": "Carriera.\nAtleta molto competitiva nella categoria juniores, fu campionessa italiana under-16 nel 1993. Due anni dopo raggiunse la semifinale al torneo ITF di Orbetello mentre nel 1996 trionf\u00f2 a Catania sia in doppio che in singolare, diventando professionista il 4 ottobre dello stesso anno. L'anno seguente ai XIII Giochi del Mediterraneo ottenne la medaglia d'oro nel singolare e la medaglia d'argento nel doppio in coppia con Maria Paola Zavagli, e inoltre vinse in scioltezza il torneo di Novi Sad. Nel 1998 ottenne poi il primo posto al torneo di Nuova Delhi.\nL'anno successivo agli Australian Open di Melbourne gioc\u00f2 per la prima volta nel tabellone principale di una prova del Grande Slam, dove fu sconfitta al 1\u00ba turno da Rita Grande. Sempre nel 1999 conquist\u00f2 due tornei: Manila e Civitanova. Nel 2000 entr\u00f2 per la prima volta nella top-100 e conquist\u00f2 il suo unico titolo WTA, precisamente a Budapest dove sconfisse in finale Kristie Boogert 6-2 7-6. Dal 2000 si occupa in maniera proficua anche del doppio, specialit\u00e0 in cui ha ottenuto la vittoria di 10 tornei del circuito WTA.\nIl suo miglior risultato in una prova del Grande Slam \u00e8 il 4\u00ba turno al Roland Garros nel 2007 (sconfitta da Nicole Vaidi\u0161ov\u00e1), oltre al 3\u00ba turno, raggiunto in 5 occasioni (Australian Open 2007, Roland Garros 2000-2004-2006, US Open 2000). In due occasioni \u00e8 stata capace di vincere contro una giocatrice nelle top-10. Nel torneo di Indian Wells del 2001 elimin\u00f2 al secondo turno Monica Seles (n\u00ba 4 del mondo in quel momento). Al Roland Garros del 2004 sconfisse clamorosamente al 2\u00ba turno l'allora n\u00ba1 del mondo Justine Henin per 7-5 6-4.\nLa migliore posizione ottenuta in classifica \u00e8 il n\u00ba22, raggiunta per la prima volta il 21 maggio 2007. Tathiana Garbin ha fatto parte della Fed Cup (l'equivalente femminile della Coppa Davis) italiana nel 1999-2000 e dal 2003 fino ad oggi. Ha inoltre partecipato alle Olimpiadi del 2000 e del 2004.\nIl 17 gennaio 2011 perde al primo turno degli Australian Open contro la francese Marion Bartoli per 6-0 6-0. Questo incontro \u00e8 stato l'ultimo della carriera della veneta, almeno in singolare, dato che alcuni mesi prima aveva annunciato il suo ritiro dalle competizioni al termine del torneo australiano. Ha continuato la sua carriera come allenatrice della svizzera, prima italiana, Romina Oprandi.\ninizia una collaborazione con la Federazione Italiana Tennis nel giugno 2011.\nNell'ottobre del 2016 viene annunciata la sua nomina a capitano della squadra azzurra di Fed Cup in luogo di Corrado Barazzutti."}
{"id": "136711", "revid": "9", "url": "https://it.wikipedia.org/wiki?curid=136711", "title": "Guerra Franco-Prussiana", "text": ""}
{"id": "136712", "revid": "729019", "url": "https://it.wikipedia.org/wiki?curid=136712", "title": "Battaglia di Rostov (1941)", "text": "La battaglia di Rostov venne combattuta tra il 17 e il 30 novembre 1941 nella regione di Rostov sul Don, durante i pi\u00f9 vasti eventi dell'operazione Barbarossa della seconda guerra mondiale, tra le forze tedesche del Gruppo d'armate Sud, comandate dal feldmaresciallo Gerd von Rundstedt, e le forze sovietiche del Fronte Meridionale comandate dal generale Jakov Timofeevi\u010d \u010cerevi\u010denko.\nLa 1\u00aa Armata Panzer del generale Paul Ludwig Ewald von Kleist, punta di lancia del Gruppo d'armate Sud, sfond\u00f2 lo schieramento sovietico nella Russia meridionale e si spinse fino a occupare la citt\u00e0 di Rostov, porta di accesso alle regioni del Caucaso ricche di materie prime strategiche; le forze di von Kleist si ritrovarono tuttavia esposte all'interno di un vulnerabile saliente, esposte ai contrattacchi dei sovietici e alle prese con una disastrosa situazione logistica. Nonostante gli ordini contrari di Adolf Hitler, von Rundstedt e von Kleist dovettero infine ordinare una ritirata generale delle forze tedesche, sgombrando Rostov e riattestandosi sulle posizioni di partenza.\nAntefatti.\nI grandi accerchiamenti realizzati dalle forze tedesche nel corso della battaglia di Kiev (25 agosto - 26 settembre 1941) e della battaglia del Mar d'Azov (26 settembre - 7 ottobre 1941) avevano semidistrutto i fronti dell'Armata Rossa che difendevano le regioni meridionali dell'Unione Sovietica, consentendo al Gruppo d'armate Sud di von Rundstedt di prolungare la sua offensiva oltre la linea del fiume Dniepr nelle regioni orientali dell'Ucraina: lasciata l'11\u00aa Armata del generale Erich von Manstein e le forze romene aggregate a occuparsi della penisola di Crimea a sud, la 6\u00aa Armata del generale Walter von Reichenau si spinse a est ed entr\u00f2 a Char'kov mentre la 17\u00aa Armata del generale Carl-Heinrich von St\u00fclpnagel puntava sulle zone industriali di Stalino e Izjum; la 1\u00aa Armata Panzer del generale Paul Ludwig Ewald von Kleist, ora attestata a Mariupol' lungo le rive del Mar d'Azov, ricevette invece come obiettivo la citt\u00e0 di Rostov sul Don.\nLa conquista di Rostov rappresentava un importante obiettivo nei piani tedeschi: la citt\u00e0 costituiva la porta d'accesso verso la regione del Caucaso e i suoi ricchi giacimenti petroliferi di Groznyj, Majkop e Baku, gli obiettivi finali assegnati al Gruppo d'armate Sud nello schema generale dell'operazione Barbarossa; i pozzi di petrolio del Caucaso erano ritenuti di fondamentale importanza per alimentare la macchina bellica tedesca, che stava accusando sempre di pi\u00f9 il ritmo delle operazioni sull'esteso fronte orientale. Dopo mesi di duri scontri in Ucraina, tuttavia, la 1\u00aa Armata Panzer di von Kleist era in condizioni limite, con pesanti perdite in uomini e mezzi e rifornimenti sempre pi\u00f9 scarsi a causa della lunghissima catena logistica che la alimentava; von Rundstedt aveva proposto di sospendere ulteriori operazioni e di attestare le unit\u00e0 di Kleist su posizioni difensive, anche in vista dell'inverno imminente, ma il comando tedesco impose perentoriamente di proseguire l'offensiva.\nDopo aver ceduto il XLVIII Corpo d'armata alla 2\u00aa Armata Panzer (impegnata sul fronte di Mosca) e aver ricevuto in rinforzo il XLIX Corpo da montagna e la 1. SS-Panzer-Division \"Leibstandarte SS Adolf Hitler\" (LSSAH), Kleist radun\u00f2 tutto il carburante disponibile e si spinse a met\u00e0 ottobre lungo la costa del Mar d'Azov fino alle rive del fiume Mius; il III Corpo Panzer del generale Eberhard von Mackensen attravers\u00f2 la foce del Mius e prese Taganrog il 17 ottobre, mentre pi\u00f9 a nord il XIV Corpo Panzer del generale Gustav Anton von Wietersheim stabiliva una testa di ponte sulla riva orientale a Golodayevka ai primi di novembre. Il netto peggioramento delle condizioni meteo, con le strade trasformate in pantani di fango, bloccarono per diversi giorni ulteriori progressioni dei reparti tedeschi, permettendo all'Armata Rossa di rompere il contatto e raggrupparsi su nuove posizioni difensive.\nLa posizione esposta delle teste di ponte tedesche sul Mius spinse il maresciallo Sem\u00ebn Konstantinovi\u010d Timo\u0161enko, posto dallo Stavka alla direzione delle operazioni sovietiche in Ucraina, a elaborare il progetto di una controffensiva contro il fianco vulnerabile delle unit\u00e0 di von Kleist, anche se le forze a sua disposizione erano ridotte: le armate del Fronte Meridionale del generale Jakov \u010cerevi\u010denko, la 9\u00aa del generale F\u00ebdor Charitonov e la 18\u00aa del generale Vladimir Kolpak\u010di, decimate dopo le pesanti perdite patite nella battaglia del Mar d'Azov, stabilirono una precaria linea difensiva lungo il corso del fiume Tuslov mentre nella zona di Krasnodon andava radunandosi la 37\u00aa Armata del generale Anton Lopatin, in fase di ricostruzione dopo essere stata annientata nella sacca di Kiev; dal Caucaso stava intanto sopraggiungendo la 56\u00aa Armata del generale F. M. Remezov, destinata a rinforzare le difese della stessa Rostov.\nLa battaglia.\nL'avanzata tedesca.\nDopo che il primo gelo invernale ebbe indurito a sufficienza il terreno, il 17 novembre le forze di von Kleist ripresero la loro offensiva: i carri armati di von Mackensen si ammassarono a nord insieme a quelli di von Wietersheim e sfondarono rapidamente le difese della 56\u00aa Armata a sud del Tuslov, iniziando una marcia in senso orario alla volta di Rostov; la Luftwaffe appoggi\u00f2 l'azione dalle basi appena approntate nei dintorni di Taganrog, anche se il tempo inclemente e la scarsit\u00e0 di carburante riducevano sempre di pi\u00f9 l'operativit\u00e0 degli apparecchi.\nIl fianco meridionale della 1\u00aa Armata Panzer di von Kleist era saldamente ancorato al golfo di Taganrog, mentre quello settentrionale doveva essere protetto dal Corpo di spedizione italiano in Russia: quest'ultimo era tuttavia rimasto bloccato dai pesanti combattimenti nel bacino del fiume Donec oltre che dai collegamenti logistici sempre pi\u00f9 difficili, e di conseguenza le punte avanzate di von Kleist scavarono nel fronte sovietico un profondo saliente con un fianco esposto lungo 240 chilometri. Questa situazione si dimostrava ottimale per l'offensiva progettata da Timo\u0161enko, e il 18 novembre il contrattacco sovietico part\u00ec: la 37\u00aa Armata di Lopatin fece da asse dell'avanzata, muovendo da nord a sud affiancata dalla 18\u00aa Armata a ovest e dalla 9\u00aa Armata a est e impegnando frontalmente il XLIX Corpo da montagna e il XIV Corpo Panzer tedeschi; bench\u00e9 l'attacco fosse stato previsto dai tedeschi, pi\u00f9 di cento carri armati sovietici T-34 appoggiati da lanciarazzi Katju\u0161a aprirono un varco nel fronte della 1. Gebirgs-Division e della 5. SS-Panzer-Division \"Wiking\" obbligando von Kleist a impiegare in battaglia la sua ultima riserva, la divisione motorizzata slovacca, per tamponare la falla.\nIl III Corpo Panzer di von Mackensen continu\u00f2 la marcia su Rostov con la 13. e la 14. Panzer-Division, la 60. Infanterie-Division (mot) e la divisione LSSAH, pressando il fronte della 56\u00aa Armata sovietica e respingendo un suo contrattacco tentato il 18 novembre: il 19 novembre i tedeschi raggiunsero Naxi\u010devan'-na-Don a nord-est di Rostov e il giorno seguente i primi panzer fecero il loro ingresso nella citt\u00e0, dove combattimenti casa per casa continuarono fino al 22 novembre; la LSSAH riusc\u00ec ad aprirsi combattendo una via d'accesso al fiume Don, stabilendo una piccola testa di ponte sulla riva meridionale dove poi si attest\u00f2. La conquista di Rostov, il punto pi\u00f9 a oriente mai raggiunto dai tedeschi durante l'operazione Barbarossa, fu considerato un successo inutile da von Kleist: indebolita da cinque giorni di campagna e con una situazione logistica disastrosa, la sua 1\u00aa Armata Panzer non era in grado di sostenere ulteriori operazioni, men che mai ora che era piazzata in cima a un saliente molto esposto pressato dalle forze sovietiche. Von Kleist chiese il permesso di abbandonare Rostov per attestarsi su una linea meglio difendibile, ma von Rundstedt dovette negargli l'autorizzazione: a 1.500 chilometri di distanza, l'Oberkommando des Heeres e lo stesso Adolf Hitler continuavano a emanare direttive che imponevano di proseguire l'offensiva alla volta di Stalingrado e Majkop.\nLa pressione della controffensiva della 37\u00aa Armata di Lopatin obblig\u00f2 von Kleist a richiamare da Rostov la 13. e la 14. Panzer Division per costituire una riserva mobile con cui tamponare ulteriori sfondamenti, mentre la promessa personale di Hitler di assicurare i mezzi necessari per proseguire l'avanzata si concretizz\u00f2 unicamente nell'arrivo di un paio di dozzine di velivoli da trasporto Junkers Ju 52; nelle prime ore del 25 novembre tuttavia la 56\u00aa Armata lanci\u00f2 una grande offensiva contro la stessa Rostov, ora tenuta dalla LSSAH. Le tattiche dell'Armata Rossa non erano migliorate dai primi disastrosi giorni dell'operazione Barbarossa: appoggiata da pochi carri armati che facevano fuoco dalla sponda meridionale del Don, la fanteria sovietica caric\u00f2 frontalmente le trincee tedesche attraverso la superficie gelata del fiume largo un chilometro e mezzo, muovendo in file serrate di fucilieri con la baionetta inastata che cadevano uno dopo l'altro sotto il fuoco delle mitragliatrici; alla fine del primo giorno la LSSAH aveva respinto quattro assalti sovietici, infliggendo al nemico circa 300 morti e 400 prigionieri in maggioranza feriti e subendo di converso appena due morti e sette feriti.\nLa ritirata.\nGli attacchi della 56\u00aa Armata davanti Rostov proseguirono incessanti nei giorni seguenti, mentre il 27 novembre la 37\u00aa Armata rinnov\u00f2 i suoi assalti al fianco scoperto della 1\u00aa Armata Panzer; con le sue divisioni corazzate ridotte mediamente a un totale di carri operativi tra dodici e ventiquattro e le compagnie di fanteria con solo una cinquantina di effettivi in organico, nella notte tra il 28 e il 29 novembre von Kleist prese di sua spontanea volont\u00e0 la decisione di evacuare il III Corpo Panzer da Rostov e di accorciare la linea difensiva tedesca ritirandosi verso ovest. Von Rundstedt conferm\u00f2 questa disposizione, e il 30 novembre diede istruzione di evacuare l'intero saliente e di ripiegare sulle posizioni di partenza lungo il fiume Mius: la ritirata si svolse veloce quanto l'avanzata, a un ritmo anche di 40 chilometri al giorno. Assentatosi per svolgere alcune incombenze politiche in Germania, Hitler rientr\u00f2 precipitosamente al comando di Rastenburg e ordin\u00f2 di interrompere immediatamente il ripiegamento della 1\u00aa Armata Panzer, di lanciare subito dei contrattacchi e di difendere Rostov fino all'ultimo uomo; von Rundstedt rifiut\u00f2 di eseguire queste disposizioni e rassegn\u00f2 le dimissioni, prontamente accettate dal \"F\u00fchrer\".\nNelle prime ore del 1\u00ba dicembre il comandante della 6\u00aa Armata generale von Reichenau fu nominato nuovo comandante del Gruppo d'armate Sud con un messaggio diretto per telescrivente dello stesso Hitler; a Reichenau fu ordinato di bloccare immediatamente la ritirata della 1\u00aa Armata Panzer e di attestare le truppe tedesche su una linea difensiva a est del Mius. Il nuovo comandante ritrasmise subito l'ordine al quartier generale della 1\u00aa Armata Panzer, ma von Kleist rifiut\u00f2 di darvi seguito; dopo lunghe discussioni con il suo subordinato, von Reichenau alla fine conferm\u00f2 l'ordine di ritirata: la 1\u00aa Armata Panzer si attest\u00f2 sulla riva occidentale del Mius, mantenendo sulla riva orientale solo una testa di ponte a protezione di Taganrog e delle sue basi aeree. Il 2 dicembre Hitler in persona si rec\u00f2 in visita alle retrovie del Gruppo d'armate Sud e, accompagnato da von Reichenau, raggiunse il quartier generale della 1\u00aa Armata Panzer a Mariupol' per conferire con von Kleist: l'unanimit\u00e0 di pareri favorevoli alla ritirata tra i subordinati del generale, e in particolare la testimonianza del comandante della LSSAH generale Josef Dietrich circa l'impossibilit\u00e0 di mantenere il controllo di Rostov, convinsero infine il \"F\u00fchrer\" ad accettare il nuovo stato di cose. Rientrando il giorno successivo al quartier generale del Gruppo d'armate Sud di Poltava, Hitler si incontr\u00f2 con von Rundstedt e ne riconobbe i meriti di servizio, promettendogli un prossimo alto incarico di comando dopo un periodo di riposo.\nNonostante la pressione sovietica, le forze tedesche mantennero il controllo delle loro posizioni sul Mius; Rostov, la prima grande citt\u00e0 dell'Unione Sovietica a essere liberata dall'Armata Rossa, cadde nuovamente in mani tedesche il 23 luglio 1942 durante gli eventi dell'operazione Blu."}
{"id": "136715", "revid": "123440773", "url": "https://it.wikipedia.org/wiki?curid=136715", "title": "Raffaella Reggi", "text": "Divenne nota al popolo italiano grazie alla medaglia di bronzo conquistata alle Olimpiadi di Los Angeles nel 1984, quando per\u00f2 il tennis non era incluso nei giochi olimpici ma figurava solo come torneo di esibizione.\nNel 1986 si aggiudic\u00f2 gli US Open in doppio misto con Sergio Casal, diventando la prima tennista donna italiana ad aggiudicarsi un torneo del Grande Slam.\nCarriera.\nDivenne professionista nel 1981, poco dopo aver vinto il torneo juniores Orange Bowl. Dall'anno successivo in poi fece parte della Fed Cup (l'equivalente femminile della Coppa Davis) italiana, mettendosi in mostra come la tennista azzurra pi\u00f9 promettente. Tuttavia fatic\u00f2 a farsi strada nei tornei ufficiali e fino al 1984 la sua bacheca poteva dirsi praticamente vuota.\nLe cose iniziarono a cambiare nel 1985, anno in cui vinse gli Internazionali d'Italia, disputati a Taranto (si aggiudic\u00f2 sia il singolare che il doppio) divenendo la seconda italiana a vincere questo torneo ed arriv\u00f2 in finale al torneo di Barcellona. L'anno seguente vinse gli US Open nella categoria doppio misto, con lo spagnolo Sergio Casal, diventando in tal modo la prima italiana a riuscire a conquistare un torneo del Grande Slam, e tuttora l'unico rappresentante italiano ad aver vinto un torneo del Grande Slam in questa categoria, in era open.\nNella sua carriera successiva, che sembrava poter decollare da quel momento in poi, non ripet\u00e9 pi\u00f9 questo exploit e dovette accontentarsi del primo posto in pochi altri tornei. Nel 1984, a Los Angeles, vinse la medaglia di bronzo alle Olimpiadi (sconfitta in semifinale da Steffi Graf) ed il 25 aprile del 1988 arriv\u00f2 al 13\u00ba posto del ranking WTA (suo record personale). Il suo ultimo acuto fu la vittoria in doppio a Linz nel 1991.\nFu membro della nazionale femminile di Fed Cup dal 1982 al 1991 facendo parte della spedizione italiana olimpica in ben tre edizioni (1984, 1988, 1992).\nSi ritir\u00f2 definitivamente nel 1992 avendo vinto 5 tornei di singolare e quattro titoli in doppio.\nRimase ancora per qualche tempo nel mondo del tennis diventando capitana non giocatrice della nazionale femminile e vincendo con questa rappresentativa l'europeo del 2000. La sua attivit\u00e0 attuale \u00e8 di commentatrice dei tornei tennistici per conto dell'emittente satellitare Sky Sport. Dal 2018 \u00e8 tornata al Club Atletico Faenza Tennis, dove aveva mosso i primi passi della sua carriera, con il ruolo di responsabile del settore femminile.\nVita privata.\nHa una figlia, Giulia, nata dal suo matrimonio con il collega Maurizio Concato."}
{"id": "136718", "revid": "1472776", "url": "https://it.wikipedia.org/wiki?curid=136718", "title": "B.C. (fumetto)", "text": "B.C. \u00e8 una serie di strisce a fumetti umoristiche creata dal disegnatore statunitense Johnny Hart nel 1958. Il titolo, nonch\u00e9 nome del protagonista, \u00e8 la sigla di \"before Christ\", avanti Cristo in inglese. \nIl fumetto si basa sulla vita di cavernicoli alle prese con problemi giornalieri ed esistenziali di ogni genere.\nStoria editoriale.\nVenne pubblicata a partire dal 17 febbraio 1958 e realizzata nel formato a strisce. La serie ha rinnovato i canoni dei fumetti a strisce umoristici, tanto che inizialmente venne rifiutata dalle principali agenzie di distribuzione, ed \u00e8 considerata uno dei classici dei fumetti. Dopo l'esordio sul \"New York Herald Tribune\" il 17 febbraio 1958, arriv\u00f2 a essere pubblicata su oltre 1300 testate, raggiungendo un pubblico stimato di oltre 100 milioni di persone. La popolarit\u00e0 della serie \u00e8 tale che gli \u00e8 anche stato dedicato un torneo di golf. In Italia la serie \u00e8 stata introdotta dalla rivista \"Urania\" e da Linus; le prime raccolte sono state curate da Fruttero &amp; Lucentini. Dopo la morte di Hart la serie venne proseguita dai Mick e Mason Mastroianni, nipoti dell'autore.\nEdizione italiana.\nIn Italia la serie esord\u00ec in appendice alla rivista settimanale di fantascienza Urania e fece scalpore l'inserimento nel 1965 del volume \"L'antichissimo mondo di B.C.\" nella collana letteraria \"Nuovi scrittori stranieri\" della Mondadori, che riport\u00f2 in una nota editoriale che \u00abun narratore che usa le strisce invece dei paragrafi, che disegna i suoi personaggi invece di descriverli, non pu\u00f2 essere ignorato per un puntiglio meramente formale\u00bb. In Italia il personaggio apparve anche sulle riviste Linus e Il mago.\nTrama e ambientazione.\nAmbientata in un periodo preistorico desolato, presenta sfondi essenziali fatti di qualche dolmen, un paio di rocce e qualche caverna con scarsa vegetazione, dove gli unici elementi di rottura della linea d'orizzonte sono pietre, caverne e saltuariamente vulcani o corsi d'acqua. Qui una comunit\u00e0 di cavernicoli, tra i quali B.C. \u00e8 il protagonista, manifesta le medesime frustrazioni e incomprensioni degli uomini del ventesimo secolo. I personaggi sono uomini primitivi ma gi\u00e0 abbastanza evoluti, per niente pelosi, che vivono in caverne dotate di qualche comodit\u00e0, utilizzano come moneta corrente delle conchiglie, conoscono il fuoco e la ruota che usano come mezzo di locomozione; inoltre conoscono la scrittura e comunicano con altri sconosciuti uomini al di l\u00e0 dell'oceano per mezzo di messaggi scritti su pesanti lastre di pietra lanciate in mare come dentro una bottiglia.\nOltre al protagonista compaiono una serie di riusciti comprimari come l\u2019inventore Thor, Peter, Wiley e Grog. I personaggi della serie affrontano quotidianamente problemi simili a quelli che affliggono anche l'uomo moderno, ma, a differenza dei Flintstones, non si tratta di una trasposizione del mondo moderno in un passato preistorico ma di alcuni particolari, mentalit\u00e0, usi e costumi, abitudini e comportamenti della modernit\u00e0 che vengono inseriti in un contesto preistorico dove non mancano cartelli stradali, ufficio meteorologico o il divano dello psicanalista, ovviamente in pietra. Il loro progresso si \u00e8 fermato sostanzialmente all'invenzione della ruota e a quella del denaro in forma di conchiglie. Il misterioso futuro li angoscia, prevedono e temono un'evoluzione sociale che mander\u00e0 il mondo a rotoli e tutto in \"poche\" centinaia di migliaia di anni.\nAltri media.\nAnimazione.\nDalla striscia vennero tratti due cortometraggi televisivi:\nVideogiochi.\nNel 1983 venne pubblicato anche un videogioco per diversi sistemi dell'epoca che ha per protagonista Thor, \"B.C.'s Quest for Tires\", che ebbe poi un seguito, \"\".\nAltro.\nUn torneo di golf, cominciato nel 1971 come Broome County Open, divenne B.C. Open l'anno successivo, in onore di Johnny Hart che era nato a Endicott, dove si svolgeva il torneo."}
{"id": "136721", "revid": "228587", "url": "https://it.wikipedia.org/wiki?curid=136721", "title": "Goldberg", "text": ""}
{"id": "136722", "revid": "1543377", "url": "https://it.wikipedia.org/wiki?curid=136722", "title": "Francesco Giangrandi", "text": "\u00c8 stato consigliere comunale di Cotignola (dal 1975 al 1983), membro della Giunta della Camera di Commercio (dal 1983 al 1987), consigliere provinciale (dal 1983 al 1993), socio fondatore della societ\u00e0 d'area dei Comuni della Collina Faentina, del Centro Intermodale di Lugo e di Ravenna Capitale.\nPresidente della Provincia di Ravenna.\n\u00c8 stato eletto Presidente della Provincia nel turno elettorale del 2001 (elezioni del 13 maggio), raccogliendo il 65,2% dei voti in rappresentanza di una coalizione di centrosinistra.\nFu sostenuto, in Consiglio provinciale, da una maggioranza costituita da:\nIl suo primo mandato amministrativo scadde nel 2006, ma al termine delle elezioni provinciali dello stesso anno venne confermato nel suo incarico con il 70,2% dei consensi.\nNella sua seconda esperienza alla guida del Consiglio provinciale \u00e8 sostenuto da una maggioranza costituita da:\nIl nuovo mandato amministrativo \u00e8 scaduto nel 2011.\nCollegamenti esterni.\nSito ufficiale della Provincia di Ravenna "}
{"id": "136723", "revid": "2039709", "url": "https://it.wikipedia.org/wiki?curid=136723", "title": "Apparato endocrino", "text": "L'apparato endocrino, nell'anatomia umana, \u00e8 un sistema corporeo che comprende l'insieme di ghiandole endocrine che hanno la funzione di produrre e immettere nell'organismo sostanze particolari dette ormoni. Il sistema endocrino gestisce il funzionamento dell'organismo umano o animale in collaborazione con il sistema nervoso.\nDescrizione.\nGli ormoni vengono emessi dal citoplasma delle cellule, dove sono contenuti in granuli o vescicole, e riversati direttamente nel tessuto circostante e/o nel torrente circolatorio, da dove raggiungono successivamente gli organi bersaglio dove esplicano la loro specifica azione. Ogni ormone raggiunge attraverso il sangue tutti i punti dell'organismo, ma ha poi azione solo sulle cellule dotate di opportuni recettori. Ad esempio l'ormone insulina rilasciato dalle ghiandole endocrine del pancreas agisce su recettori cellulari che determinano l'apertura di canali appositi per l'assorbimento del glucosio, fondamentale nutriente da cui le cellule ricavano energia, determinando un abbassamento della glicemia. Un singolo ormone pu\u00f2 espletare il suo compito in pi\u00f9 sedi e compiti diversi in sedi differenti, persino compiti opposti come \u00e8 il caso, ad esempio, dell'adrenalina, che mentre aumenta il flusso sanguigno ai muscoli scheletrici lo riduce in corrispondenza del tratto gastrointestinale.\nPer il sistema endocrino non si pu\u00f2 parlare di continuit\u00e0 anatomica, ma di continuit\u00e0 funzionale: se ad esempio il sistema nervoso si dirama in ogni punto dell'organismo, ma funziona solo fintanto che le informazioni possono essere condotte di neurone in neurone al sistema nervoso centrale, gli organi endocrini sono invece localizzati in sedi distanti dal punto in cui servono gli ormoni prodotti. Il funzionamento del sistema endocrino \u00e8 caratterizzato da una complessa regolazione volta a rispondere perfettamente alle esigenze dell'organismo.\nLa produzione e liberazione di ogni ormone dipende da fattori stimolanti o inibenti, in alcuni casi rappresentati dalla stessa azione che si vuole produrre: tornando all'esempio dell'insulina, questa viene prodotta e secreta nel sangue in quantit\u00e0 proporzionale al valore della glicemia, realizzando la sua funzione ipoglicemizzante con un meccanismo, molto utilizzato nell'organismo, che prende il nome di feedback; in altri casi vi \u00e8 un controllo attraverso il sistema nervoso periferico come avviene per la liberazione di adrenalina da parte delle ghiandole surrenali che \u00e8 stimolata da un impulso nervoso di tipo simpatico; in altri casi sono gli ormoni stessi a fungere da fattori di stimolo o di inibizione, come \u00e8 il caso di molti ormoni ipofisari che hanno come organo bersaglio altre ghiandole o cellule endocrine.\nL'attivit\u00e0 degli ormoni pu\u00f2 essere:\nSpesso si ha una situazione di azione ormonale mista (ad esempio autocrina + paracrina).\nL'assenza di ormoni determina importanti patologie:\nCos\u00ec come anche l'eccesso:\nIl trattamento delle patologie ormonali \u00e8 a carico dell'endocrinologo ma non solo, anche altre figure mediche possono esserne interessate, come il gastroenterologo e l'oncologo (in caso di tumori endocrini).\nFanno parte del sistema endocrino l'ipofisi, la tiroide, le paratiroidi, le ghiandole surrenali, il pancreas, l'epifisi. Hanno inoltre funzione endocrina anche altri organi: le ovaie e i testicoli, il miocardio, il rene, il timo, la placenta, il fegato, la pelle. Un esempio di cellule endocrine non appartenenti a un sistema ghiandolare \u00e8 il sistema APUD, costituito da innumerevoli cellule localizzate in tutto il sistema digerente (\u00e8 stato calcolato che se fossero localizzate in un organo esso avrebbe all'incirca le dimensioni di un'arancia) i cui ormoni mediano funzioni quali l'acidit\u00e0 gastrica, la motilit\u00e0, lo svuotamento della colecisti. Altre cellule endocrine si trovano nei polmoni dove regolano le secrezioni; se ne trovano anche nella prostata e in altri organi che non sono endocrini.\nRecentemente si \u00e8 cominciato a parlare di sistema neuroendocrino, intendendo la stretta relazione tra ormoni e cellule nervose, le quali infatti grazie alle terminazioni nervose sono in grado di determinare la liberazione di ormoni, come accade ad esempio nella zona midollare del surrene con la liberazione di adrenalina e noradrenalina.\nIl sistema nervoso e quello endocrino regolano anche la funzione sessuale.\nIl nostro organismo \u00e8 programmato per rispondere ad ogni tipologia di stimolo, in modo tale da saper affrontare ogni genere di situazione. Rispetto al sistema nervoso, il sistema endocrino, esercita reazioni pi\u00f9 lente e durature; questo sistema \u00e8 in grado di compiere il proprio dovere grazie agli ormoni, questi sono molecole (generalmente proteine), che vengono rilasciati nel sangue che attraverso il sistema circolatorio giungono all'organo bersaglio, l'organo con cui gli ormoni devono unirsi in modo da rallentare o stimolare un'attivit\u00e0. Il sistema endocrino \u00e8 composto da delle ghiandole endocrine sparse in tutto il corpo e ricoperte da tessuto epiteliale. \nTra tutte la pi\u00f9 importante \u00e8 l'ipofisi (situata alla base del cervello) meno importanti sono l'epifisi, la tiroide, il pancreas, la paratiroide, il timo, le ghiandole surrenali e le gonadi (ovaie per le femmine e testicoli per i maschi). Perch\u00e9 il nostro metabolismo (cio\u00e8 il funzionamento di base del corpo) funzioni a dovere la quantit\u00e0 di ormoni nel sangue dev'essere regolare, altrimenti si rischierebbe lo squilibrio ormonale, il quale pu\u00f2 portare a malattie pericolose ed a tumori (es. diabete insipido); proprio per questo esistono gli ormoni antagonisti, cio\u00e8 due tipi di ormoni che hanno il compito opposto ad un altro: come ad esempio l'insulina e il glucagone che regolano la quantit\u00e0 di glucosio nel sangue (l'insulina fa diminuire il glucosio e il glucagone lo fa aumentare); oppure come la calcitonina e il paratormone, i quali regolano la quantit\u00e0 di calcio nelle ossa (la caltcitonina fa diminuire il paratormone fa aumentare)."}
{"id": "136728", "revid": "1821847", "url": "https://it.wikipedia.org/wiki?curid=136728", "title": "Julien Green", "text": "Fu uno dei pochi autori ad essere stato pubblicato nella collezione Pl\u00e9iade mentre era in vita.\nBiografia.\nJulien Green nacque a Parigi, da genitori americani. La madre era figlia del senatore e rappresentante democratico della Georgia al congresso americano \"Julian Hartridge\" (1829-1879), dal quale ebbe il nome (Green \u00e8 stato battezzato \"Julian\"; l'ortografia venne cambiata in \"Julien\" dal suo editore francese negli anni '20).\nEntr\u00f2 nel Lyc\u00e9e Janson-de-Sailly dove comp\u00ec tutti i suoi studi. Aveva quattordici anni quando mor\u00ec sua madre, di religione protestante. Dopo la morte della madre, la famiglia si trasfer\u00ec in Rue Contambert, al n. 16.\nDopo la morte della madre, si convert\u00ec dal Protestantesimo al Cattolicesimo, al pari del padre e di molte delle sorelle. La cerimonia del Battesimo ebbe luogo il 29 aprile 1916 e il giorno dopo il ragazzo ricevette la Prima Comunione\nNel 1917, Julien Green si arruol\u00f2 nel Servizio delle ambulanze americane; successivamente, nel 1918, fu distaccato nell'artiglieria francese. Congedato nel marzo 1919, si rec\u00f2 per la prima volta negli Stati Uniti nel mese di settembre e port\u00f2 a termine tre anni di studio all'Universit\u00e0 della Virginia, dove visse un primo amore casto e segreto per un compagno di studi, e dove scrisse il suo primo libro in inglese.\nA Parigi, avvi\u00f2 una relazione con Robert de Saint Jean e tent\u00f2 la carriera di pittore (conobbe Christian B\u00e9rard), ma il riconoscimento ottenuto negli anni Venti, dalle sue prime pubblicazioni, lo indirizz\u00f2 definitivamente verso quella di scrittore, uno tra i maggiori scrittori di letteratura francese del XX secolo. Fu in quel periodo che inizi\u00f2 a confrontarsi con l'ambiente letterario di Parigi, in particolare con Jacques Maritain e sua moglie Ra\u00efssa Ouman\u00e7off, Fran\u00e7ois Mauriac, Andr\u00e9 Gide e Jean Cocteau.\nNel luglio 1940, dopo la disfatta della Francia, torn\u00f2 in America. Nel 1942 fu mobilitato e mandato a New York per prestare servizio presso l\"'American Bureau of War Information\". Da l\u00ec, cinque volte alla settimana, parlava alla Francia al programma radiofonico \"Voice of America\", collaborando tra gli altri con Andr\u00e9 Breton. Insegn\u00f2 letteratura in una facolt\u00e0 di giovani americane. Fece ritorno in Francia subito dopo la seconda guerra mondiale e ritrov\u00f2 la fede della sua giovinezza.\nFu eletto all'Accademia di Francia il 3 giugno 1971, al seggio 22, succedendo a Fran\u00e7ois Mauriac, e fu il primo straniero ad accedere a questo onore. Il Presidente della Repubblica Georges Pompidou gli propose nel 1972 la nazionalit\u00e0 francese, ma l'accademico declin\u00f2 il favore. L'insediamento ufficiale ebbe luogo il 16 novembre 1972. Dall'Accademia francese si dimise nel 1996, senza mai essere sostituito sino alla morte.\nJulien Green \u00e8 il padre adottivo dello scrittore \u00c9ric Jourdan che gli rimarr\u00e0 vicino fino alla sua scomparsa. Nel 1994, secondo \u00c9ric Jourdan, Green decise di vivere a Forl\u00ec, in Italia, ma la fragilit\u00e0 della sua salute non gli consent\u00ec di realizzare il progetto. Si spense a Parigi il 13 agosto 1998.\n\u00c8 stato sepolto il 21 agosto 1998 a Klagenfurt (Austria) nella Chiesa di Sant'Egidio. Assai colpito da un'antica statua della Vergine Maria in occasione di una visita del 1990, lo scrittore aveva infatti espresso il desiderio di essere sepolto in una delle cappelle della chiesa. Dal 19 febbraio 2015, riposa accanto a lui anche il figlio adottivo, lo scrittore \u00c9ric Jourdan, scomparso pochi giorni prima a Parigi.\nAnalisi dell'opera.\nTutta l'opera di Green, profondamente segnata sia dalla sua omosessualit\u00e0\n che dalla sua fede cattolica, \u00e8 dominata dalla questione della sessualit\u00e0 e da quella del Bene e del Male.\nLa maggior parte dei libri di questo cattolico praticante verte su problemi di fede e religione e sull'ipocrisia di cui esse sono intrise. Molti suoi libri hanno trattato degli Stati Uniti del Sud, l'autore \u00e8 stato definito nei suoi scritti come un Sudista. Eredit\u00f2 tale patriottismo dalla madre, che proveniva da una famiglia distinta del Sud.\nIn Francia, durante la sua vita e ancora oggi, la fama di Julien Green si basa non solo sui suoi romanzi, ma anche sul suo diario, pubblicato in diciannove volumi che coprono il periodo dal 1919 al 1998. Questo \"Journal\" offre una cronaca della sua vita letteraria e religiosa, e soprattutto un panorama della scena artistica e letteraria a Parigi per quasi 80 anni. Lo stile di Green, austero e risolutamente attaccato all'uso del\"passato semplice\" \u2013che pochi autori del suo secolo ancora praticavano \u2013 trov\u00f2 il favore dell'Accademia di Francia, di cui divenne il primo membro di nazionalit\u00e0 straniera.\nSebbene Green abbia scritto principalmente in francese, ha pubblicato alcuni libri in inglese perch\u00e9 era bilingue. Ha anche tradotto alcune sue opere in inglese. Alcune di queste traduzioni sono pubblicate in \"Le langage et son double\", con il testo inglese in fronte al testo francese.\nOnorificenze.\n * Commendatore della Legion d'Onore.\nFilmografia.\nDalle opere di Julien Green sono stati prodotti i film per il cinema e la TV:"}
{"id": "136733", "revid": "1711941", "url": "https://it.wikipedia.org/wiki?curid=136733", "title": "Massinissa", "text": "Biografia.\nOrigini famigliari e giovinezza.\nIl nome di Massinissa \u00e8 tramandato, oltre che dagli storici romani, anche da testi in lingua autoctona. In particolare, la bilingue numidico-punica incisa sul mausoleo a lui dedicato di Dougga contiene una menzione del suo nome sia in alfabeto numidico sia in alfabeto fenicio. Entrambe le trascrizioni possono essere rese, in caratteri alfabetici, con MSNSN (per esempio \u2d4e\u2d35\u2d4f\u2d35\u2d4f in numidico). Il nome fa parte di una serie di antroponimi numidi terminanti in -SN, come quelli dei suoi figli Micipsa (MKWSN) e Gulussa (GLSN).\nLa Numidia del III secolo a.C., corrispondente all'incirca all'attuale Algeria, anche se presentava qua e l\u00e0 qualche insediamento urbano, era un paese eminentemente agricolo e pastorale e diviso in due principali federazioni di trib\u00f9: all'ovest i Masesili e a est, ai confini dei territori di Cartagine, i Massili. Massinissa trascorse la sua giovinezza e venne educato a Cartagine; un modo elegante per dire che, dato il suo alto lignaggio, era un ostaggio utile ai cartaginesi per tenere sotto controllo il padre e con lui la confinante Numidia.\nNel 213 a.C., i due Scipioni, Publio e Gneo, ora che la situazione volgeva a loro favore in Spagna, dopo che erano stati recuperati molti tra vecchi e nuovi alleati, estesero le loro speranze anche all'Africa. Il re di Numidia, Siface, da amico si era trasformato in nemico dei Cartaginesi. Gli Scipioni inviarono a lui tre centurioni come ambasciatori con l'incarico di stringere con lui un'alleanza, invitandolo a continuare la sua guerra contro Cartagine e promettendogli importanti compensi, a partire dall'ampliamento del suo regno a svantaggio dei vicini Massili. Le proposte romane furono accolte con benevolenza dal re e accortosi di quanto egli fosse ignorante nella disciplina militare, chiese ad uno dei tre centurioni, Quinto Statorio, di rimanere come istruttore per le sue truppe, come buono e fedele alleato. Egli sosteneva che i Numidi fossero abili come cavalieri ma scarsi come fanteria.\nCome segno poi di amicizia verso i Romani, invi\u00f2 loro alcuni suoi ambasciatori, insieme ai due centurioni, per siglare un patto di alleanza con i due Scipioni. Spinse quindi alla defezione quei Numidi che, come ausiliari, erano di servizio in alcune guarnigioni cartaginesi. Contemporaneamente Statorio, inizi\u00f2 l'arruolamento di molti giovani come soldati di fanteria e, dopo averli organizzati in modo analogo ai Romani, li sottopose a manovre ed istruzioni militari come quella di seguire le insegne. In breve tempo il re si trov\u00f2 a poter fare affidamento sulla nuova fanteria tanto quanto sulla sua cavalleria, sentendosi pronto ad affrontare i Cartaginesi in una battaglia campale. L'arrivo degli ambasciatori numidi in Spagna fece s\u00ec che si moltiplicassero le defezioni. Quando i Cartaginesi vennero a sapere dell'alleanza tra Siface e i Romani, inviarono subito a Gala, che regnava sull'altra parte della Numidia tra i Massili, dei loro ambasciatori per stabilirvi una nuova alleanza. Gala aveva un figlio di diciassette anni, Massinissa, che Tito Livio descrive\nAscesa militare.\nGli ambasciatori cartaginesi informarono Gala del fatto che, i Romani e Siface avrebbero potuto, ora che erano alleati, combattere insieme sia in Spagna, sia in Africa, con grave danno per tutte le altre genti africane. Era necessario, pertanto, contrastare questa crescente potenza su entrambi i fronti. Fu facile persuadere Gala a inviare un esercito, poich\u00e9 il figlio Massinissa, allora diciassettenne, insisteva a chiedere quella guerra. Poco dopo, infatti, Siface fu sconfitto in una grande battaglia in Africa, dai Cartaginesi e dalle truppe guidate dal giovane Massinissa. Siface allora con pochi cavalieri si rifugi\u00f2 presso i Numidi Maurusi, che abitano le estreme regioni dell'Africa, vicino alle spiagge dell'oceano, di fronte a \"Gades\". Qui egli riusc\u00ec a radunare nuovamente un grosso esercito e pass\u00f2 con essi in Spagna. Contemporaneamente Massinissa, giunse anch'egli nella penisola iberica, pronto a contrastare Siface senza l'aiuto dei Cartaginesi, sconfiggendolo una seconda volta.\nIl 212 a.C., era l'anno in cui Cartagine vinceva su tutti i fronti, bellici e diplomatici: Annibale aveva conquistato quasi tutto il meridione italiano tranne Reggio e il porto di Taranto, gli unici porti adatti a ricevere rinforzi consistenti. Cartagine era intervenuta direttamente in Sicilia contro Siracusa. Asdrubale era tornato in Iberia con rinforzi. Cartagine aveva addirittura concesso la pace allo sconfitto Siface. Filippo V di Macedonia, che tre anni prima aveva sottoscritto un trattato con Annibale, aveva attaccato, via terra, alcune citt\u00e0 sul lato orientale della costa adriatica. In questo contesto Massinissa venne inviato dal padre in Iberia assieme alle truppe cartaginesi dei Barcidi al seguito di Amilcare.\nIn Spagna Massinissa port\u00f2 avanti la sua preparazione bellica di principe numida. L'anno successivo, alla guida della sua cavalleria prese parte alle battaglie condotte contro le legioni di Gneo e Publio Cornelio Scipione, rispettivamente zio e padre dell'Africano. Nella battaglia di Castulo e nella battaglia di Ilorci morirono rispettivamente Publio e Gneo. Per Cartagine sono gli ultimi sprazzi di grandezza.\nNella tarda estate del 210 a.C., il \"praefectus classis\", Valerio Messalla fece un'inchiesta fra i prigionieri di ritorno da una spedizione in Africa, venendo a conoscere tutta una serie di dati che si premur\u00f2 di comunicare per iscritto al console Marco Valerio Levino, affinch\u00e9 fosse informato sulla reale situazione in Africa. Prima di tutto a Cartagine si trovavano 5.000 Numidi con Massinissa, che Livio definisce fierissimo giovane. Vi erano poi altri soldati mercenari arruolati in tutta l'Africa per essere condotti in Spagna agli ordini di Asdrubale, il quale avrebbe dovuto congiungersi col fratello Annibale in Italia, insieme ad un esercito imponente. A Cartagine riponevano in questo piano ogni speranza di vittoria. E sempre nel 210 a.C. Annibale aveva ottenuto nuovi successi, seppure di non fondamentale importanza, come a Herdonia e a Numistro, continuando a rimanere \"impantanato\" nelle regioni meridionali d'Italia, senza riuscire a colpire Roma in modo decisivo.\nPer contro, nel 209 a.C. Scipione conquistava \"Carthago Nova\", mentre Quinto Fabio Massimo Verrucoso Taranto; l'anno successivo (208 a.C.), in Spagna, Scipione batteva Asdrubale Barca nella battaglia di Baecula, poco prima che quest'ultimo partisse in soccorso del fratello per l'Italia.\nNel 207 a.C. nella battaglia di Ilipa Publio Scipione attacca vittoriosamente le truppe Cartaginesi e le confina vicino a Gibilterra. Nei prodromi di questa battaglia Massinissa non fa una bella figura. Polibio, lo storico greco, racconta in breve:\nSempre nel 207 a.C. Asdrubale entra in Italia ma viene sconfitto e ucciso nella battaglia del Metauro dalle legioni consolari associate di Livio e Nerone e infine Scipione sconfigge l'ultimo esercito di Cartagine in Iberia. L'avventura in Spagna dei cartaginesi \u00e8 quasi terminata. Pochi mesi dopo, nel 206 a.C., Magone, il fratello minore di Annibale, ordina l'evacuazione delle restanti truppe cartaginesi dalla Spagna, e fa rotta verso le Isole Baleari. Publio Cornelio Scipione ritorna a Roma, mentre le sue truppe fondano in Spagna la citt\u00e0 di Italica.\nNon stupisce che il principe numida cominci a pensare che Cartagine non sia quella potenza che ancora il Mediterraneo credeva fosse e che non disdegni di valutare le prime grandi offerte di Publio Cornelio Scipione. Per di pi\u00f9 proprio nel 206 a.C. muore il padre Gala.\nAlleanze variabili.\nAlla morte di Gala, 206 a.C. sul trono dei massili avrebbe dovuto salire il fratello di Gala, Esalce, che era il pi\u00f9 anziano all'interno della famiglia reale. Per\u00f2 anche Esalce mor\u00ec e il trono doveva passare a Capussa, figlio di Esalce e pi\u00f9 anziano di Massinissa. A questo punto le cose si complicarono. Anche Capussa mor\u00ec in un duello con un avversario politico, Mazetullo. Costui divenne (o si autonomin\u00f2) tutore del fratello minore di Capussa che si chiamava Lacumace.\nCon l'aiuto di Mazetullo, Lacumace si dichiar\u00f2 re dei massili. Massinissa che era pi\u00f9 anziano di Lacumace, pose la sua pretesa per il trono del padre, aiutato da veterani del padre e mercenari mauretani. Mazetullo e Lacumace, anche se aiutati da Siface, re dei masesili, furono sconfitti e Massinissa pot\u00e9 sedere sul trono dei numidi massili.\nSiface era intervenuto, abbastanza naturalmente, approfittando della crisi politica interna dei massili, per allargare verso est le terre delle sue trib\u00f9. Allo scopo di stringere Massinissa in una morsa territoriale non esit\u00f2 a cambiare alleanze abbandonando Roma e a schierandosi dalla parte dei cartaginesi, in questo aiutato anche da Asdrubale che gli diede in moglie la figlia Sofonisba.\nSiface non smise di combattere Massinissa che ben presto dovette prendere la fuga inseguito dal re rivale e vivere da esule, costantemente in movimento nelle terre del Nordafrica. In ogni modo, con raro intuito politico e approfittando della defezione di Siface, Massinissa accett\u00f2 le proposte diplomatiche che nel frattempo gli erano state offerte da Publio Cornelio Scipione invertendo, a sua volta, la sua alleanza da Cartagine a Roma.\nAlleato di Roma.\nLa cavalleria numidica era sempre stata uno dei fattori, se non il fattore principale, delle vittorie cartaginesi. Con lo spostamento di quest'arma dal campo cartaginese al campo romano, Massinissa forn\u00ec un indubbio vantaggio bellico alle non imponenti forze, raccolte senza l'aiuto del Senato da Scipione nella sua avventura africana e si rivel\u00f2 decisivo nella battaglia dei Campi Magni e successivamente nella battaglia di Zama.\nMassinissa, affianc\u00f2 Lelio in tutte le operazioni che Scipione assegn\u00f2 al suo generale: mentre Scipione si concentrava su Asdrubale, Massinissa e Lelio attuarono il massacro delle truppe di Siface che riposavano nel loro disordinato accampamento. Siface venne catturato. Mentre Lelio avanzava verso la Numidia con la fanteria romana, Massinissa con la sua cavalleria galopp\u00f2 fino a Cirta la capitale di Siface, avendo come pretesto la possibilit\u00e0 che Vermina, figlio di Siface, fosse in grado raccogliere altre forze da scagliare contro Roma.\nMolto pi\u00f9 probabilmente Massinissa voleva essere solo ad entrare in Cirta alla testa di truppe vittoriose. Il prestigio che gliene sarebbe derivato doveva essere ben maggiore. E, senza la presenza di scomodi testimoni romani, avrebbe potuto cogliere tutte le vendette utili o necessarie per tornare saldamente sul trono. Come conseguenza Massinissa trov\u00f2 Sofonisba, figlia di Asdrubale e moglie di Siface che tanto aveva fatto per mantenere il marito a fianco della patria cartaginese in difficolt\u00e0.\nMassinissa si innamor\u00f2 di Sofonisba. Non solo non la consegn\u00f2 ai romani, la spos\u00f2. Lelio non accett\u00f2 serenamente il fatto compiuto; cerc\u00f2, anche brutalmente, di far cambiare idea all'alleato. La soluzione fu demandata a Scipione ma Massinissa, rendendosi conto di essere in una posizione politicamente indifendibile, piuttosto che consegnare la moglie a Scipione, che l'avrebbe voluta davanti al suo carro trionfale, prefer\u00ec farle giungere del veleno.\nSiface aveva nel frattempo attribuito alla moglie la responsabilit\u00e0 delle sue disastrose scelte politiche. Sofonisba si suicid\u00f2, passando cos\u00ec dalla storia alla leggenda di donna data sposa a un vecchio per esigenze politiche e che si sacrifica per il bene della propria patria. Nonostante questo sconcertante episodio Massinissa si mantenne fedele all'alleanza con Roma. Pochi giorni prima della battaglia di Zama si un\u00ec a Scipione con ben seimila fanti e quattromila cavalieri e la sua cavalleria, nella famosa battaglia, divenne decisiva.\nDopo aver disperso gli elefanti e parte della cavalleria cartaginese, i suoi squadroni assieme a quelli di Lelio ritornarono alle spalle dell'esercito di Annibale proprio nel momento in cui le forze di fanteria di Scipione, esauste e senza rincalzi, stavano forse per cedere. L'arrivo della cavalleria di Massinissa che aveva inseguito la cavalleria cartaginese, gi\u00e0 in fuga dall'inizio della battaglia, ne cambi\u00f2 le sorti e Publio Cornelio Scipione divenne \"Scipione Africano\".\nLa figura di Massinissa come alleato fedele di Roma e re anziano ma saggio e stimabile trova la sua pi\u00f9 grande espressione nel \"Somnium Scipionis\" di Cicerone, dove il regnante numida dialoga con Scipione l'Emiliano riguardo agli avvenimenti della vita di Scipione L'Africano, la guerra contro Cartagine, la situazione politica del proprio regno e della repubblica romana.\nEspansionismo.\nAl termine della seconda guerra punica, ripresosi il proprio regno, Massinissa si dedic\u00f2 allo sviluppo dei suoi territori. Per prima cosa inglob\u00f2 alcuni regni minori, in modo pi\u00f9 o meno pacifico, fino a portare la Numidia a svilupparsi su quasi tutta la costa dalla Tunisia all'Atlantico. Con una serie di riforme sociali ed economiche inizi\u00f2 la trasformazione del regno da pastorale ad agricolo. Fond\u00f2 alcune citt\u00e0, ne ingrand\u00ec altre e in genere mostr\u00f2 la sua aspirazione a fondare un grande stato moderno.\nPer raggiungere un reale sviluppo territoriale, umano e tecnico, per fornire ai suoi pastori e neo-agricoltori una base culturale, economica e persino finanziaria doveva per\u00f2 incorporare anche Cartagine con le sue conoscenze agricole, le capacit\u00e0 navali, le reti commerciali, le risorse di capitali.\nNel 193 a.C. Massinissa occup\u00f2 Emporia nella Syrtis Minor, tanto ricca da rendere a Cartagine un talento al giorno. Alle lamentele di Cartagine, il re numida ribatt\u00e9 che i punici erano stranieri i quali, avuto il permesso di possedere tanta terra quanta ne comprendeva una pelle di bue, si erano impadroniti di molta parte dell'Africa. Ad ogni buon conto il Senato invi\u00f2 a Cartagine una delegazione comprendente Publio Cornelio Scipione Africano che per\u00f2 non decise alcuna mossa contro la Numidia.\nIncoraggiato, nel 174 a.C. Massinissa occup\u00f2 Tisca e il territorio circostante. Per salvare le apparenze, Roma invi\u00f2 in Africa Catone il Censore alla guida di un'altra commissione. Tornato in Italia con ancora pi\u00f9 radicata la convinzione che Cartagine stesse risorgendo economicamente e anche riarmandosi, Catone intensific\u00f2 la sua martellante campagna per la distruzione della citt\u00e0.\nUn altro tassello fu portato dagli stessi cartaginesi, una fazione favorevole a Roma e addirittura a Massinissa perse il potere e 40 membri furono esiliati. Rifugiatisi in Numidia, senza grande fatica spinsero il re, ormai ultraottantenne, a inviare a Cartagine i suoi figli per chiedere il rientro degli esuli. Cartagine rifiut\u00f2 e Massinissa occup\u00f2 la citt\u00e0 di Oroscopa.\nSapendo ormai di non poter ottenere giustizia da Roma, nel 150 a.C. l'esasperata Cartagine, rompendo i patti, decise il riarmo e apprest\u00f2 un esercito di 50.000 uomini (come sempre in massima parte mercenari) e cerc\u00f2 di riconquistare Oroscopa. Per\u00f2 il re Numida, che aveva inviato il figlio Gulussa con forze militari di maggiore professionalit\u00e0, riusc\u00ec vincitore. Era quello che Catone e la sua fazione al Senato aspettavano. Roma ebbe la possibilit\u00e0 denunciare la rottura degli accordi di pace, di scatenare la terza guerra punica ed eliminare definitivamente Cartagine dal novero delle potenze del Mar Mediterraneo.\nDopo la caduta di Cartagine.\nAl termine della terza guerra punica, Cartagine era distrutta, la popolazione deportata e venduta schiava. Del ricco impero commerciale non restava quasi nulla ma restavano gli insediamenti agricoli, le terre cos\u00ec ben gestite da far gola a molti, avventurieri o senatori romani, ben disposti ad accaparrarsele.\nPoliticamente ora si affacciava per Roma il rischio che l'intraprendente re dei massili, per quanto fedele alleato e estremamente anziano (mor\u00ec a circa 90 anni), cercasse di allargare il suo regno incamerando terre indifese. C'era la possibilit\u00e0 concreta, che per successive acquisizioni, al posto di Cartagine si formasse uno stato moderno sulla falsariga dello stato romano.\nIl territorio avrebbe potuto spaziare dall'Oceano Atlantico fino ai confini dell'Egitto, avrebbe avuto notevoli masse umane da impiegare nelle inevitabili guerre, e masse ormai sulla via della modernizzazione organizzativa; l'esercito sarebbe stato composto da fanterie libiche e dalla cavalleria numida e la fanteria della Numidia aveva cominciato ad essere addestrata da Roma stessa. Il tutto sostenuto da una potenza economica elevata derivante dalle capacit\u00e0 agricole e commerciali e finanziarie create dai cartaginesi.\nRoma non perse tempo a troncare ogni velleit\u00e0 (anche eventuale) di Massinissa e dei suoi successori. Cre\u00f2 la provincia di Africa, delimitando con un immane fossato (poi Fossa Regia) il confine fra la Numidia e gli ex possedimenti di Cartagine. In ogni caso, il peso del protettorato di Roma sulla Numidia si fece sentire quasi subito. Pochi anni dopo (148 a.C.) Massinissa mor\u00ec e i romani, che temevano una troppo elevata concentrazione di potere e di potenza a poche miglia dai loro appena conquistati possedimenti africani, divisero l'amministrazione del regno fra i tre figli Micipsa, Mastanabale e Gulussa. Il vecchio e collaudato metodo del \"divide et impera\" che tanto era stato utile a Roma continuava ad essere usato. E continuava a funzionare. Qualche anno dopo, infatti, apparve Giugurta.\nMassinissa nella cultura attuale.\nA partire dagli anni Sessanta, i Berberi hanno cominciato a riscoprire e rivalutare la propria storia anteriore all'avvento dell'Islam in Nordafrica, ed uno dei riflessi di questo processo \u00e8 l'uso crescente di dare ai figli nomi che riprendono quelli dei Berberi famosi dell'antichit\u00e0. \"Massinissa\" \u00e8 uno dei pi\u00f9 diffusi tra questi nuovi nomi. Per esempio, Massinissa Guermah era il nome del giovane studente la cui uccisione diede il via alla Primavera nera del 2001 in Cabilia."}
{"id": "136738", "revid": "599013", "url": "https://it.wikipedia.org/wiki?curid=136738", "title": "Alesa Arconidea", "text": "Alesa Arconidea (\u1f09\u03bb\u03b1\u03af\u03c3\u03b1 in greco antico) \u00e8 un'antica citt\u00e0 siculo-greca situata nel territorio di Tusa, comune italiano della citt\u00e0 metropolitana di Messina, sulla costa settentrionale della Sicilia.\nStoria.\nSecondo Diodoro Siculo la citt\u00e0 di \"Alaisa\" fu fondata nel 403 a.C., su una collina distante otto stadi dal mare, nella costa settentrionale della Sicilia, oggi Santa Maria delle Palate, nel territorio del comune di Tusa.\nIl nome della citt\u00e0, e del fiume che vi scorre nei pressi (oggi torrente Tusa), deriva dal termine greco \"al\u00e8\" (incerto vagare), dal verbo \"alaomai\" e sembra riferirsi alle popolazioni sicule cacciate dalla propria citt\u00e0 conquistate.\nIl periodo greco-siculo.\nDopo la pace con la potente Siracusa del tiranno Dionigi, Arconide di Herbita concesse parte del territorio pi\u00f9 settentrionale della citt\u00e0 ai Siculi che l'avevano aiutato durante la guerra e la nuova citt\u00e0 ebbe in suo onore il nome di \"Halaesa Arconidea\". Il territorio si trovava al confine tra il territorio sotto l'influenza cartaginese, che arrivava fino al fiume Monalo, oggi Pollina. Nei pressi era gi\u00e0 sorto un insediamento di mercenari campani stabilito qui dai Cartaginesi dopo la pace con Siracusa nel 405 a.C.: il nuovo insediamento greco-siculo ha anche il compito di fronteggiare un'eventuale espansione cartaginese nella zona. Le monete coniate ad Alasa hanno come emblema della citt\u00e0 una colonna sormontata da un cane, simboleggiando la sua funzione di controllo del territorio: il simbolo \u00e8 tuttora presente nello stemma comunale di Tusa.\nLa presenza di un tempio del dio Adrano ('\u0391\u03b4\u03c1\u03b1\u03bd\u03b9\u03b5\u03af\u03bf\u03bd), il cui culto era diffuso nella zona dell'Etna, potrebbe indicare una provenienza dei nuovi cittadini da questa zona.\nAlesa Arconidea ader\u00ec all'alleanza siculo-greca del 339 a.C., condotta da Timoleonte, a capo di una spedizione da Corinto contro il tiranno Trasibulo di Siracusa, con lo scopo di instaurare nella citt\u00e0 ordinamenti democratici e di proteggere le citt\u00e0 alleate dai governi aristocratici e tirannici e dai Cartaginesi. L'alleanza (\"symmachia\") coni\u00f2 una moneta comune. Alesa acquist\u00f2 rapidamente una posizione di preminenza tra le citt\u00e0 sicule dell'alleanza\nLe fonti indicano inoltre la partecipazione di Alesa al gruppo di sedici citt\u00e0 incaricate di fornire a turno la guarnigione per la protezione del santuario dei Venere Ericina di Erice: tutte le citt\u00e0 del gruppo vantavano origini troiane. Un sacello con una statuetta di marmo frammentaria di una figura femminile colta nell'atto di ravviarsi i capelli, \u00e8 stato interpretato come un luogo di culto dedicato alla dea nella citt\u00e0.\nLa conquista romana.\nQuando i Romani sbarcarono in Sicilia nel 263 a.C. la citt\u00e0 si alle\u00f2 con gli invasori insieme a molte altre citt\u00e0 sicule. Quando fu costituita la provincia romana di Sicilia nel 241 a.C. la citt\u00e0 ottenne lo status di \"civitas libera ac immunis\", ossia pot\u00e9 conservare la propria autonomia e fu esente da tributi. Questa condizione privilegiata ne favor\u00ec lo sviluppo economico e demografico. Per un certo periodo la citt\u00e0 mantenne una monetazione autonoma, anche di monete d'argento.\nNel 96 a.C. il pretore Gaio Claudio Pulcro intervenne per regolare le condizioni di partecipazione al senato cittadino, stabilendo le condizioni minime di et\u00e0 e di censo per farne parte. In questa occasione si consult\u00f2 con i membri della famiglia patrizia dei Marcelli che vi risiedevano. In ringraziamento per questo intervento gli venne dedicata una statua in marmo, che fu rinvenuta nel XVIII secolo e si trova attualmente nella sala consiliare del comune di Tusa.\nCicerone d\u00e0 notizia del fatto che la citt\u00e0 contribuiva con navi e relativo equipaggio alla flotta siciliana: un'iscrizione ricorda una battaglia navale vinta dalle navi di Alesa e di altre citt\u00e0, comandate da un certo Caninio Nigro.\nIn epoca augustea la citt\u00e0 divenne municipio e acquista la cittadinanza romana.\nLa tarda antichit\u00e0 e la conquista araba.\nLa citt\u00e0 esisteva ancora alla fine del IV secolo e compare nella \"Tabula Peutingeriana\". Alla met\u00e0 del V secolo doveva essere sede vescovile (come sembra testimoniato dalla menzione di un vescovo di nome Tobia in un'iscrizione greca riportata in un manoscritto conservato a Madrid.\nIn un documento del 522 il patrizio romano Tertullo dona terreni del suo territorio all'abbazia di Montecassino e alla fine del secolo un convento ad Alesa fu forse istituito nell'ambito delle fondazioni siciliane di san Gregorio Magno. Nel VII secolo viene citata tra le quattordici citt\u00e0 importanti della Sicilia da Gregorio di Cipro e nel 649 il vescovo di Alesa \"Calunnioso\" partecipa al Concilio Lateranense a Roma.\nNell'VIII secolo, in seguito alla dominazione bizantina i vescovi siciliani sono sottoposti al patriarcato di Costantinopoli: un Antonio, vescovo di Alesa partecipa ad un concilio a Costantinopoli nell'870.\nNell'835-836 fonti arabe (Ibn al At\u00ecr, nel XIII secolo) riferiscono del saccheggio delle campagne della localit\u00e0 di \"Ly\u00e0sah\", che forse \u00e8 identificabile con Alesa, ma gli Arabi vengono costretti a ritirarsi da forze sopraggiunte a difesa della citt\u00e0. Nella valle del torrente Tusa esiste una torre, forse costruita nel IX secolo, alla quale gli Arabi diedero successivamente il nome di \"Migaito\": si trattava forse di una torre di segnalazione tra Alesa e le citt\u00e0 vicine, impegnate nella difesa dalle incursioni arabe.\nLa citt\u00e0 sembra sia stata abbandonata in seguito alle distruzioni di un terribile terremoto, in seguito al quale la popolazione si spost\u00f2 nel sito, pi\u00f9 facilmente difendibile dell'odierna Tusa. Il terremoto \u00e8 forse identificabile con quello riportato dalle fonti nell'856.\nNon ci sono tuttavia dati precisi sulla conquista della citt\u00e0 da parte degli Arabi, che avvenne probabilmente dopo la caduta di Siracusa nell'878. L'occupazione araba del territorio della Val Demona. Nella abbandonata citt\u00e0 di Alesa si installa una fortezza araba che prende il nome di \"Qalat al Qaw\u00e0rabi\" a protezione del porto.\nLe Tavole Alesine.\nNel 1558, fra le rovine d'Alesa, furono ritrovate due lastre di marmo sulle quali era scolpita, in greco, una dettagliata descrizione dell'agro di Alesa. Le lastre, inizialmente custodite presso la Compagnia del Ges\u00f9 di Palermo sembra siano state portate in Spagna nel XVIII secolo e andarono in seguito perdute.\nLe tavole furono viste dal Gualterio a Palermo e dal Grutero ancora a Messina. Il testo, incompleto per la frammentariet\u00e0 delle tavole, fu pubblicato dal principe di Torremuzza nel 1753.\nSi conserva solo nella pubblicazione (di V.Di Giovanni) anche il testo di un frammento, rinvenuto nel 1885 e anch'esso andato perduto. Un terzo frammento che forse appartiene alla medesima iscrizione \u00e8 attualmente conservato presso l'Universit\u00e0 di Messina ed \u00e8 stato pubblicato nel 1961 da S. Calderone.\nNella descrizione delle tavole, databili all'epoca ellenistica e probabilmente precedenti alla conquista romana, il territorio di Alesa risulta diviso in dodici lotti dal lato del torrente Tusa (fiume Alesa) e in altri dodici dal lato del torrente Cicero (fiume Opicano), mentre altri tre lotti (\"gli Scironi\") dovevano trovarsi sulla cresta del costone che divide le due vallate. Viene inoltre menzionato un doppio lotto sacro, in cui \u00e8 proibito l'accesso ai macellai e ai conciapelli, ubicato nelle adiacenze dell'Opicano.\nL'iscrizione cita inoltre quattro templi, due dentro le mura, uno dei quali dedicato ad Apollo, e due extraurbani, dedicati ad Adrano e a Giove Milichio, dei bagni, un acquedotto, la \"fonte Ipurra\", il \"\"tapanon\" e il \"tematetis\"\"\nAspetti urbanistici.\nLa citt\u00e0 venne dotata nel IV secolo a.C., di mura di fortificazione che circondavano la collina con un circuito di circa 3\u00a0km, con tracciato irregolare che segue il rilievo orografico. La cinta era dotata di torri collegate da un camminamento e di almeno quattro porte, due a nord-est, una a sud-est e una a sud-ovest: dalle ultime due, le pi\u00f9 importanti uscivano le strade per il porto e in direzione di Herbita e degli altri centri dell'interno.\nLe mura sono costruite in opera quadrata pseudoisodoma, con filari di blocchi in arenaria scistosa sulle facciate interna ed esterna e l'intercapedine riempita con muratura a sacco. Restauri successivi, dovuti alla scarsa resistenza agli agenti atmosferici del materiale impiegato, consistettero nella stuccatura dei giunti tra i blocchi e nella sostituzione di alcuni tratti con blocchi in materiale pi\u00f9 resistente.\nLa citt\u00e0 si articolava con un sistema di strade perpendicolari all'asse principale, che correva in senso nord-sud (\"cardo maximus\"). La via principale, pavimentata con lastre quadrate di pietra disposte a scacchiera, era larga circa 6 m e le vie perpendicolari, larghe tra i 2,30 e i 3,30 m, vi si aprivano a distanza di 32 m l'una dall'altra, formando isolati regolari disposti a terrazza sui pendii, Lo schema urbanistico riprende quello visibile anche nella citt\u00e0 di Solunto.\nAgor\u00e0; e monumenti principali.\nSulla via principale si apriva nel centro della citt\u00e0 l'agor\u00e0, su una terrazza aperta verso est sulla vallata del fiume Tusa e chiusa ad ovest da un muro di contenimento del taglio del pendio, sopra il quale corre una strada. L'impianto si deve al II secolo a.C., ma con rifacimenti di epoca imperiale. Davanti al muro di contenimento occidentale la piazza venne infatti chiusa sui lati ovest e nord da un monumentale doppio portico disposto ad L e sopraelevato di circa 50\u00a0cm rispetto alla quota della piazza. Il portico aveva colonne esterne in pietra sorreggenti una trabeazione dorica in legno stuccato, e colonne interne in mattoni ricoperti in stucco, con capitelli pure stuccati e dipinti.\nSul fondo del portico si aprono otto ambienti bipartiti (sei sul lato ovest e due sul lato nord), che utilizzano come muro di fondo il grande muro di contenimento: si tratta di sacelli di culto, con nicchie per statue e altari posti nel vano pi\u00f9 interno. Uno dei sacelli doveva essere riservato al culto imperiale praticato dal collegio sacerdotale dei seviri augustali e presenta un ricco rivestimento in marmi colorati: vi fu rinvenuta la statua in marmo di una Cerere con iscrizione dedicatoria del II secolo d.C. In un altro dei sacelli fu rinvenuta una grande quantit\u00e0 di iscrizioni marmoree.\nLa piazza, pavimentata con mattoni, era dotata di un efficiente sistema per la raccolta e lo smaltimento dell'acqua piovana. In essa si trovano delle basi di statue e un podio quadrato pi\u00f9 grande, in opera reticolata probabilmente rivestita in origine in marmo, forse utilizzato come tribuna per gli oratori.\nLe fasi di realizzazione sembrano essere state almeno tre: in un primo momento furono realizzati i sacelli, che successivamente furono preceduti da un portico singolo, poi suddiviso internamente con altre colonne.\nIn una terrazza sottostante, a un livello pi\u00f9 basso di circa 2,50 m, vi \u00e8 un muro in opera quadrata isodoma in grandi blocchi bugnati di pietra dura non locale, la quarzarenite di Mistretta. Il muro, databile a prima della conquista romana, misura 39 metri di lunghezza e ha funzioni di contenimento del terrapieno su cui passa la via principale. Alcuni dei blocchi, posti in alto, sono la base di colonne di grandi dimensioni e sono state rinvenute anche basi di statue, una delle quali sembra possa essere riferita al re siceliota Gerone II di Siracusa. Il complesso potrebbe essere forse identificato con il ginnasio, citato da Cicerone. Una scalinata doveva mettere in comunicazione quest'ultimo con la parte alta della piazza.\nNella zona sottostante \u00e8 stato rimesso in luce un settore dei quartieri di abitazione. Uno degli edifici, costituito da strutture pi\u00f9 robuste delle abitazioni confinanti presenta una grande vasca quadrata bordata da blocchi di pietra dura, che doveva essere stata circondata da un colonnato: si tratta forse di un altro edificio pubblico oppure del peristilio di una casa particolarmente ricca.\nAl di sopra della porta di nord-est, una struttura muraria che forma un arco di circa 120 m, in gran parte interrata, (i cosiddetti \"contrafforti\") \u00e8 stata interpretata come un viadotto che sosteneva una delle strade principali. Alcuni ambienti dovevano presentare una ricca decorazione di cui sono stati rinvenuti numerosi frammenti, tra cui i resti di un'iscrizione su stucco.\nSull'acropoli sono presenti tre basamenti templari. Il complesso cultuale consisteva in due templi laterali e in un terzo pi\u00f9 grande dedicato ad apollo (quello centrale). Apollo era il nume tutelare della citt\u00e0, come attestano due iscrizioni di Halaesa, gli scritti di Diodoro Siculo e la monetazione locale raffigurante la testa del dio pagano vicino ad una cetra.\nFuori le mura, nello spazio antistante le due porte della citt\u00e0 verso sud, si trova un colombario, privo della originaria copertura a volta e con pareti in opera reticolata con nicchie per la deposizione delle urne. Il colombario segna la posizione della necropoli di epoca romana. Si conosce anche l'ubicazione della pi\u00f9 antica necropoli siculo-greca.\nIl territorio.\nIl territorio della citt\u00e0 di Alesa corrisponde a quello dell'attuale comune di Tusa, limitato a nord dalla costa tirrenica, ad est dal torrente Tusa e ad ovest dal fiume Pollina.\nI resti antichi del territorio comprendono:"}
{"id": "136744", "revid": "1977557", "url": "https://it.wikipedia.org/wiki?curid=136744", "title": "Charles Rosen", "text": "Biografia.\nDa giovane Rosen ha studiato pianoforte con Moriz Rosenthal (leggendario pianista polacco nato nel 1862, che era stato a sua volta studente di Franz Liszt e Rafael Joseffy). Durante la sua carriera di pianista di successo Charles Rosen ha tenuto numerosi concerti come solista e con orchestre in tutto il mondo ed ha inciso molte opere contemporanee su richiesta dei relativi compositori. Tra questi Igor' F\u00ebdorovi\u010d Stravinskij, Elliott Carter e Pierre Boulez.\nRosen \u00e8 inoltre autore di libri sulla musica ampiamente riconosciuti e ammirati. Probabilmente la sua opera pi\u00f9 famosa \u00e8 \"The Classical Style\" (pubblicato in Italia col titolo \"Lo stile classico. Haydn, Mozart, Beethoven\"), testo in cui si analizza la natura e l'evoluzione dello stile classico sviluppato da Franz Joseph Haydn, Wolfgang Amadeus Mozart e Ludwig van Beethoven. \nIl libro \"Sonata Forms\" \u00e8 in un certo senso la continuazione di \"The Classical Style\", un'analisi accurata della forma sonata, la forma musicale principale dell'et\u00e0 classica. \nNel 1995 viene pubblicato \"The Romantic Generation\" (in italiano \"La generazione romantica\"), un testo che copre l'analisi delle opere della prima generazione dei compositori romantici, tra cui Fryderyk Chopin, Franz Liszt, Robert Schumann e Felix Mendelssohn. Altri libri sulla musica scritti da Rosen affrontano il linguaggio musicale di Elliott Carter, di Arnold Sch\u00f6nberg e le sonate per pianoforte di Beethoven. \nI libri del poliedrico Rosen affrontano temi appartenenti anche ad altre aree umanistiche, fra questi \"Romanticism and Realism: The Mythology of Nineteenth-Century Art\" e \"Romantic Poets, Critics, and Other Madmen\".\nRosen, che ha anche ottenuto un Ph.D. in letteratura francese dalla Princeton University, ha di tanto in tanto tenuto delle cattedre come professore universitario, insegnando ad Harvard, alla Oxford University e alla University of Chicago.\nIn occasione dell'80\u00ba compleanno di Charles Rosen sono stati a lui dedicati una serie di saggi di argomento musicale, scritti da musicisti e musicologi e pubblicati nel 2008 col titolo di \"Variations on the Canon\", \"Essays on Music from Bach to Boulez in Honor of Charles Rosen on His Eightieth Birthday\"."}
{"id": "136745", "revid": "4506", "url": "https://it.wikipedia.org/wiki?curid=136745", "title": "Germanico comune", "text": ""}
{"id": "136746", "revid": "1442080", "url": "https://it.wikipedia.org/wiki?curid=136746", "title": "Lingua proto-germanica", "text": "Il proto-germanico \u00e8 la lingua considerata come antenata comune di tutte le lingue germaniche.\nTestimonianze scritte e orali.\nNon ci sono documenti scritti in proto-germanico, in quanto da una parte tale lingua, per quanto verosimile, \u00e8 solo una ricostruzione scientifica, operata a partire dalle testimonianze delle lingue che ne sono derivate, e dall'altra essa era parlata presumibilmente in un periodo in cui la scrittura non era ancora nota. Tutte le nostre conoscenze di questa lingua estinta derivano dall'applicazione del metodo comparativo. Esiste qualche esempio di iscrizione in alfabeto runico dalla Scandinavia datate circa al 200 a.C. alcune delle quali rappresentano uno stadio di proto-norreno immediatamente successivo al \"proto-germanico\". Comunque alcuni prestiti linguistici esistono nelle lingue non germaniche vicine che si pensa li abbiano ricevuti dal germanico durante la fase proto-germanica; un esempio \u00e8 il finnico \"kuningas\" \"re\", che assomiglia molto al termine proto-germanico ricostruito \"*kuningaz\".\nIl proto-germanico discendeva dal proto-indoeuropeo ricostruito, che \u00e8 a sua volta l'antenato della maggior parte delle lingue parlate in Europa ed in Asia.\nCaratteristiche linguistiche.\nIl proto-germanico aveva solo due tempi verbali (presente e preterito), in confronto ai sei o sette del greco, latino e sanscrito. Alcune differenze sono dovute alla perdita di tempi esistenti nel proto-indoeuropeo, come il perfetto, oppure al sincretismo funzionale e alla semplificazione di tutte le lingue figlie. Tuttavia alcuni tempi di altre lingue storiche (futuro, futuro anteriore, trapassato, imperfetto) sembrano essere singole innovazioni, perch\u00e9 non ricostruibili per il proto-indoeuropeo. Restano i nomi verbali: infinito, participi e forme gerundive.\nInoltre il germanico sembra mostrare traccia di un substrato non-indoeuropeo soprattutto nel lessico, che Theo Vennemann ha discutibilmente delineato nell'ipotesi del substrato vasconico.\nEvoluzione del proto-germanico.\nSi considera che gli Indoeuropei siano giunti nelle pianure della Svezia meridionale e della Danimarca, luoghi di origine delle genti germaniche, all'inizio dell'et\u00e0 del Bronzo (attorno al 2000 a.C.). Infatti questo \u00e8 il luogo dove non sono stati trovati luoghi con nomi pre-germanici. Il periodo della cultura della ceramica cordata sembra essere quello pi\u00f9 probabile.\nUna caratteristica tipica delle lingue germaniche, nota come legge di Grimm o col termine tedesco \"Erste Lautverschiebung\", inizia intorno al 500 a.C. e si completa nel II secolo a.C. Essa prelude alla successiva fase del germanico comune, caratterizzato da una complessiva omogeneit\u00e0 ma da alcune evoluzioni (specie a livello morfofonologico) differenziate nei dialetti germanici a tal punto da generare le lingue storicamente attestate (gotico, norreno, anglosassone...) a partire dall'inizio dell'era volgare."}
{"id": "136748", "revid": "4506", "url": "https://it.wikipedia.org/wiki?curid=136748", "title": "Proto-germanico", "text": ""}
{"id": "136755", "revid": "484362", "url": "https://it.wikipedia.org/wiki?curid=136755", "title": "Cottolengo", "text": ""}
{"id": "136760", "revid": "86599", "url": "https://it.wikipedia.org/wiki?curid=136760", "title": "60 Echo", "text": "60 Echo (in italiano 60 Eco) \u00e8 un piccolo asteroide di tipo S della Fascia principale. La sua superficie \u00e8 molto brillante e la sua composizione \u00e8 probabilmente una miscela di ferro e nichel allo stato metallico e rocce silicate.\nEcho fu scoperto il 14 settembre 1860 da James Ferguson grazie al telescopio rifrattore da 9,6 pollici dello U.S. Naval Observatory di Washington, il terzo e ultimo asteroide da lui individuato. Fu battezzato cos\u00ec in onore di Eco, una Ninfa della mitologia greca."}
{"id": "136766", "revid": "124974430", "url": "https://it.wikipedia.org/wiki?curid=136766", "title": "Gustav Leonhardt", "text": "Biografia.\nHa iniziato lo studio della musica nei Paesi Bassi, proseguendo dal 1947 il perfezionamento in organo e clavicembalo alla Schola Cantorum Basiliensis con Eduard M\u00fcller, poi dal 1950 presso l'accademia di musica viennese, dove in seguito, dal 1952, \u00e8 nominato professore. Nel 1954 \u00e8 docente di clavicembalo al conservatorio di Amsterdam e nel 1969 insegna all'Universit\u00e0 di Harvard. Come musicologo pubblica alcuni saggi su Bach e Froberger.\nDal 1950 la sua attivit\u00e0 di strumentista \u00e8 dedicata prevalentemente al clavicembalo ed egli \u00e8 diventato noto soprattutto in qualit\u00e0 di interprete delle opere di Johann Sebastian Bach. Nel 1954 d\u00e0 vita al Leonhardt Baroque Ensemble, poi al Leonhardt Consort; inizia quindi la registrazione delle composizioni di Bach.\nLeonhardt \u00e8 riconosciuto come uno dei pionieri della pratica della \"esecuzione storica\", unitamente a Nikolaus Harnoncourt, col quale, tra il 1971 ed il 1990, ha realizzato il progetto dell'incisione di tutte le cantate da chiesa di J. S Bach.\nNel film \"Cronaca di Anna Magdalena Bach\" (\"Chronik der Anna Magdalena Bach\") di Jean-Marie Straub (1967) ha partecipato non solo in qualit\u00e0 di musicista, ma anche in veste di attore nel ruolo di Bach.\nNel 1980 ha ricevuto il Premio Erasmo, insieme con Nikolaus Harnoncourt, e nel 1982 \u00e8 stato insignito della laurea honoris causa dall'Universit\u00e0 di Dallas, nel 1983 dall'Universit\u00e0 di Amsterdam, nel 1991 dall'Universit\u00e0 di Harvard e nel 2000 dall'Universit\u00e0 di Padova. Nel 2008 \u00e8 stato nominato Accademico filarmonico \"ad honorem\" dell'Accademia Filarmonica di Bologna. Nel 2005 ha ricevuto dall'associazione Vincenzo Colombo di Pordenone il premio organistico \"Tromboncino d'oro della Provincia di Pordenone\". Si \u00e8 ritirato dall'attivit\u00e0 concertistica il 12 dicembre 2011, con un concerto di clavicembalo al Th\u00e9\u00e2tre des Bouffes du Nord a Parigi.\nLa fortepianista Trudelies Leonhardt \u00e8 sua sorella."}
{"id": "136767", "revid": "1812835", "url": "https://it.wikipedia.org/wiki?curid=136767", "title": "Confinamento dei quark", "text": "Il confinamento dei quark o confinamento di colore \u00e8 il fenomeno fisico per cui i quark, per via della loro carica di colore, non possono essere isolati e pertanto non sono osservabili singolarmente. \nI quark sono confinati dall'interazione forte negli adroni, formati da un loro tripletto (barioni) o da una coppia quark-antiquark (mesoni) in modo che la carica di colore netta sia neutra. Il confinamento si basa sul fatto che la forza dell'interazione aumenta con la distanza.\nDescrizione fenomenologica.\nLe ragioni del confinamento sono in qualche modo complicate; non c'\u00e8 nessuna dimostrazione analitica che la cromodinamica quantistica debba essere confinante, ma intuitivamente il confinamento \u00e8 dovuto al fatto che i gluoni intermediari dell'interazione hanno carica di colore. Quando due particelle cariche elettricamente vengono separate, il campo elettromagnetico fra loro diminuisce rapidamente, permettendo agli elettroni di essere slegati dai nuclei. Invece, quando si separano due quark, il campo dei gluoni forma stretti tubi (o stringhe) cromodinamici di carica di colore, che tendono a riportare assieme i quark, come fossero una striscia di gomma elastica. Quindi la forza subita dal quark rimane costante indipendentemente dalla distanza dall'altro quark. Dal momento che l'energia \u00e8 funzione della forza per la distanza, l'energia totale aumenta linearmente con la distanza.\nQuando due quark vengono separati, come succede nelle collisioni negli acceleratori di particelle, a un certo punto \u00e8 energeticamente pi\u00f9 vantaggiosa la produzione di una coppia quark/antiquark dal vuoto che permettere ai quark di separarsi ulteriormente. Di conseguenza, quando i quark vengono prodotti negli acceleratori di particelle, invece di vedere i singoli quark nei rivelatori, gli scienziati vedono \"getti\" di varie particelle neutre dal punto di vista della carica di colore (mesoni e barioni) raggruppate insieme. Questo processo \u00e8 chiamato adronizzazione, frammentazione o rottura di stringa, ed \u00e8 uno dei processi meno compresi della fisica delle particelle.\nLa fase di confinamento \u00e8 generalmente definita dal comportamento dell'azione sull'anello di Wilson, che \u00e8 semplicemente il percorso tracciato nello spaziotempo da una coppia quark/antiquark creatasi in un punto e annichilitasi in un altro punto. In una teoria non confinante, l'azione su un anello di questo tipo \u00e8 proporzionale al suo perimetro. Ma in una teoria confinante l'azione sull'anello \u00e8 invece proporzionale alla sua area. Dal momento che l'area sarebbe proporzionale alla distanza fra il quark e l'antiquark, i quark liberi sono soppressi. I mesoni sono permessi in una situazione simile, dal momento che un anello contenente un altro anello in direzione opposta avr\u00e0 solo una piccola area fra i due anelli.\nOltre alla cromodinamica quantistica in 4D, un altro modello che esibisce la propriet\u00e0 di confinamento \u00e8 il modello di Schwinger.\nAnche le teorie abeliane compatte di gauge esibiscono confinamento in 2 e 3 dimensioni spaziotemporali."}
{"id": "136771", "revid": "712828", "url": "https://it.wikipedia.org/wiki?curid=136771", "title": "Barry White", "text": "Nella sua carriera ha vinto due Grammy Award e ha venduto pi\u00f9 di 100 milioni di dischi.\nBiografia.\nL'infanzia.\nNato il 12 settembre 1944 a Galveston, in Texas, con il nome di Barrance Eugene Carter, era il maggiore di due fratelli. La sua nascita a Galveston fu dovuta interamente alla madre che, recatasi in visita da alcuni parenti, decise di prolungare il suo soggiorno in quel luogo. Una volta tornato in California, trascorse la sua infanzia a Watts, una delle zone a pi\u00f9 alta densit\u00e0 criminale di South Central Los Angeles, assieme al fratello Darryl, di 13 mesi pi\u00f9 giovane.\nQuest'ultimo rimarr\u00e0 in seguito ucciso in una lotta tra bande rivali il 5 dicembre 1983. Il tragico accadimento devaster\u00e0 Barry che pi\u00f9 tardi avr\u00e0 modo di osservare: \u201cCredetemi, la vita vale molto poco in quel mondo. \u00c8 pazzesco, ma mor\u00ec solo per due dollari.\u201d\nI due bambini furono allevati dalla madre, l'attrice Sadie Marie Carter, apparsa nel film del 1931 \"Trader Horn\". Lei e il loro padre Melvin A. White non si sposarono n\u00e9 vissero mai insieme. Barry ricordava a tal proposito: \"Quando cominciai la scuola, mio padre vide il mio certificato di nascita e not\u00f2 che il cognome scritto era quello di mia madre. Beh, non fece altro che cancellare \u201cCarter\u201d, scrivendo il suo, \u201cWhite\u201d.\"\nCrebbe ascoltando la collezione di musica classica di sua madre, e cominci\u00f2 a suonare il pianoforte tentando di emulare i grandi maestri. Il suo esordio musicale avvenne in tenera et\u00e0, a 11 anni, nel fortunato singolo di Jesse Belvin \"Goodnight My Love\", in cui suon\u00f2 il pianoforte.\nPi\u00f9 tardi la sua voce inconfondibile si manifest\u00f2 per la prima volta: \u201cCambi\u00f2 quando avevo 14 anni. Mi svegliai e parlai a mia madre e il mio torace cominci\u00f2 a vibrare. Fu incredibile, era terrorizzata!\u201d\nL'adolescenza in una gang.\nConvinto che la musica sarebbe stata la sua vita, Barry lasci\u00f2 la scuola all'et\u00e0 di 15 anni, ma insieme con il fratello venne coinvolto nella criminalit\u00e0 e nell'attivit\u00e0 delle gang. Ben presto si mise nei guai con la legge e dovette scontare sette mesi in un carcere minorile per aver rubato pneumatici da alcune Cadillac, per un valore di 30.000 dollari. Il lato disumanizzante di questa esperienza lo colp\u00ec profondamente: \"Mentre ero in prigione, dovetti fare i conti con i miei errori e decisi che mai pi\u00f9 in vita mia avrei consegnato la mia libert\u00e0 nelle mani di qualcun altro.\u201d\nGli esordi della carriera musicale.\nDopo il suo rilascio dalla prigione, abbandon\u00f2 la vita della gang e intraprese la propria carriera musicale agli inizi degli anni sessanta come membro di diversi gruppi. Quando alcuni suoi compagni di scuola fondarono il gruppo R&amp;B \"The Upfronts\" nel 1960, cant\u00f2 come basso (anche se affermer\u00e0 in seguito di non aver mai desiderato diventare un cantante), e scrisse diversi brani. Subito dopo essersi esibito in numerosi club di Los Angeles con gli Upfronts, cant\u00f2 e registr\u00f2 con altri gruppi come gli \"Atlantics\" e i \"Five Du-Tones\".\nOrmai incantato dalla magia dello studio di registrazione, Barry impar\u00f2 il mestiere di engineer, produttore e musicista a tutto tondo, e fu presto in grado di suonare ogni strumento presentatogli, con l'eccezione di archi e fiati. Il suo primo assaggio di successo arriv\u00f2 nel 1963 grazie al suo coinvolgimento con Bob &amp; Earl nella canzone \"Harlem Shuffle\". In tale occasione avvenne il suo incontro con l'arrangiatore Gene Page.\nIn questo periodo Barry era sposato con il suo amore di vecchia data, Betty Smith, desideroso di guadagnarsi da vivere per sostenere i suoi quattro figli Barry White Jr., Melva White, Nina White, Darryl White. Il matrimonio non era per\u00f2 destinato a durare e si concluse con un divorzio nel 1965 (quando Barry aveva 21 anni), dopo una storia d'amore di sei anni. Intorno allo stesso periodo, cominci\u00f2 a collaborare con le etichette Mustang e Bronco e produsse vari pezzi tra cui quattro singoli per Viola Wills e tre singoli per Felice Taylor nel 1966/67. Viola non raggiunse la vetta delle classifiche fino al 1979 (con \"Gonna Get Along Without You Now\"), ma Barry riusc\u00ec a portare Felice nelle classifiche americane Billboard con \"It May Be Winter Outside\" (grande successo che verr\u00e0 poi ripreso dalle Love Unlimited) e nelle classifiche inglesi con \"I Feel Love Comin 'On\", entrambi nel 1967.\nGli anni settanta come produttore e l'incontro con le Love Unlimited.\nNel 1968, durante una sessione di registrazione per la Motown con Gene Page, Barry incontr\u00f2 tre coriste e, trovando che fossero perfette, propose loro di lavorare assieme. Le cantanti erano Glodean James sposata da Barry White nel 1974 (da cui matrimono sono nati i figli Shaherah White, Brigette White) , sua sorella Linda, e la cugina Diane Taylor: le Love Unlimited, un gruppo nato come risposta al trio femminile delle Supremes. Nel 1969 cominciarono a lavorare e dopo oltre due anni di prove nel 1971 avvenne il loro incontro con Russ Regan, capo della UNI Records. L'album, \"From A Girl's Point of View We Give to You... Love Unlimited\" del 1972 fu un grande successo e vendette pi\u00f9 di un milione di copie.\nIl gruppo crebbe in fama nella decade successiva e White spos\u00f2 la prima voce, Glodean. Fu lavorando ad alcuni \"demo\" che la casa discografica gli propose di cantare egli stesso, invece che di limitarsi a produrre canzoni per altri.\nNel 1974 il singolo strumentale \"Love's Theme\" come The Love Unlimited Orchestra dell'album \"Rhapsody in White\" scritto insieme con Aaron Schroeder arriva primo nella Billboard Hot 100, settimo nei Paesi Bassi e decimo nel Regno Unito e vince il disco d'oro.\nTra i suoi successi si segnalano, \"I'm Gonna Love You Just a Little More Baby\" (1973), \"Never, Never Gonna Give You Up\" (1973), \"Can't Get Enough of Your Love, Babe\" (1974) che arriva prima nella Billboard Hot 100, \"You're the First, the Last, My Everything\" (1974), \"What Am I Gonna Do With You\" (1975), \"Let the Music Play\" (1976), \"You see the trouble with me\" (1976) \"Your Sweetness is My Weakness\" (1978), \"Just the Way You Are\" (1978), \"Change\" (1982), \"Sho' You Right\" (1987) e \"Practice What You Preach\" (1994).\nIl concerto del 1998, live nel Central Park di New York con Luciano Pavarotti, \u00e8 stato il secondo evento musicale visto da pi\u00f9 di un miliardo di persone in mondovisione (il primo evento musicale trasmesso in mondovisione e visto da ben 1 miliardo e mezzo di persone fu l\"'Aloha from Hawaii\" di Elvis Presley del 1973).\nCronicamente iperteso per diverso tempo, anche a causa della sua notevole mole, subisce un blocco renale nell'autunno del 2002 e un ictus nel 2003 che lo costringe a ritirarsi dalle scene. Muore all'et\u00e0 di 58 anni il 4 luglio 2003 per un altro blocco renale presso il Cedars-Sinai Medical Center di West Hollywood. Il suo peso corporeo, che a seconda delle diete che seguiva oscillava sempre tra i 120 e i 150\u00a0kg, negli ultimi mesi di vita era salito a ben 160\u00a0kg. Fu cremato e le sue ceneri disperse in mare da Michael Jackson.\nBarry White era stato anche uno dei doppiatori di \"Coonskin\", cartone animato diretto da Ralph Bakshi.\nUna sua autobiografia, \"Barry White: Love Unlimited\", \u00e8 stata scritta insieme con Marc Eliot e pubblicata nel 1999.\nBarry White appare come guest star nell'episodio 18 della quarta stagione de I Simpson, intitolato \"La festa delle mazzate\", dove il cantante, anche grazie all'aiuto di Bart e Lisa, riesce, usando i toni bassi della sua voce, a salvare i serpenti della citt\u00e0 di Springfield dal massacro da parte degli abitanti.\nAppare anche nella serie Ally McBeal (puntata 2x18) cantando \"You're the First, the Last, My Everything\" per il compleanno di uno dei soci dello studio, John Cage, suo grande fan che balla nel bagno al ritmo di quella canzone, e compare nuovamente nell'ultima puntata di chiusura della serie, nei saluti di addio, assieme a tutti i personaggi principali."}
{"id": "136773", "revid": "287204", "url": "https://it.wikipedia.org/wiki?curid=136773", "title": "Giornata mondiale della giovent\u00f9 2005", "text": "La XX Giornata mondiale della giovent\u00f9 ha avuto luogo dal 15 al 21 agosto 2005 a Colonia, in Germania. \u00c8 stato il primo viaggio fuori dall'Italia per Benedetto XVI.\nLo slogan dell'Incontro \u00e8 stato \"Siamo venuti per adorarlo\" (Mt 2,2): con questa frase il papa ha invitato i giovani fedeli a mettersi nell'atteggiamento interiore dei Magi che andarono a Betlemme ad adorare Ges\u00f9.\nLa scelta della sede.\nGiovanni Paolo II proclam\u00f2 ufficialmente la celebrazione della XX GMG a Colonia al termine di quella del 2002, tenutasi a Toronto. Qualche anno prima, Giovanni Paolo II aveva preannunciato la scelta della citt\u00e0 di Colonia per una delle prime GMG del nuovo millennio, perch\u00e9 \u00abdalla Germania sono venute nel secolo passato catastrofi gravi per l'umanit\u00e0, ed \u00e8 bello che venga adesso un grande segno di speranza\u00bb.\nIl logo.\nIl logo della GMG 2005 \u00e8 composto da 5 simboli:\nDurante la cerimonia di chiusura il logo della spianata di Marienfeld \u00e8 stato rotto in cinque pezzi, consegnati ad altrettanti rappresentanti dei cinque continenti.\nConcessione dell'indulgenza plenaria.\nIl papa ha deciso di concedere l'indulgenza plenaria a quanti hanno partecipato alla Giornata mondiale della giovent\u00f9 di Colonia e l'indulgenza parziale agli altri fedeli, ovunque si trovino durante la GMG, qualora preghino per i giovani.\nI numeri.\nSecondo il quotidiano cattolico Avvenire all'incontro hanno partecipato circa un milione e duecentomila giovani, provenienti da centoventi nazioni del mondo.\nI pellegrini iscritti ufficialmente sono stati 415.000, circa un terzo quindi dei presenti al Marienfeld, provenienti da 197 paesi del mondo, oltre a 800 cardinali e vescovi e 7000 giornalisti accreditati.\nL'inno.\nL'inno ufficiale della XX GMG \u00e8 \"Venimus Adorare Eum\", di Gregor Lin\u00dfen.\nPatroni e intercessori.\nI principali patroni ed intercessori della GMG del 2005 sono stati:"}
{"id": "136784", "revid": "124123", "url": "https://it.wikipedia.org/wiki?curid=136784", "title": "John Backus", "text": "Biografia.\nPer ovviare alla difficolt\u00e0 di programmazione del calcolatori dell'epoca, nel 1954 Backus inizi\u00f2 la direzione di un progetto di ricerca della IBM per il progetto e la realizzazione di un linguaggio di programmazione pi\u00f9 vicino alla comune notazione matematica. Il progetto sarebbe risultato nel linguaggio Fortran [NB: negli anni '50 e '60 il linguaggio aveva il nome ufficiale di FORTRAN; il nome Fortran \u00e8 della fine degli anni '70], il primo linguaggio di programmazione ad alto livello ad avere grande impatto, anche commerciale, sulla nascente comunit\u00e0 informatica.\nDopo la realizzazione di Fortran, Backus fu un membro molto attivo del comitato internazionale che presiedette al progetto del linguaggio ALGOL. In tale contesto propose una notazione per la rappresentazione delle grammatiche utilizzate nella definizione di un linguaggio di programmazione (le cosiddette grammatiche libere dal contesto). Tale notazione \u00e8 nota come BNF, o Forma di Naur e Backus (Backus-Naur Form) ed unisce al nome di Backus quello di Peter Naur, un informatico europeo del comitato ALGOL che contribu\u00ec alla sua definizione.\nNel corso degli anni settanta, Backus si interess\u00f2 soprattutto alla programmazione funzionale, progettando il linguaggio di programmazione FP, descritto nella lezione che tenne per il conferimento del premio Turing, \"Can Programming be Liberated from the von Neumann Style?\". Si tratta di un linguaggio di interesse soprattutto accademico, che per\u00f2 stimol\u00f2 una notevole quantit\u00e0 di ricerca. Il progetto FP, poi evolutosi in FL, si estinse quando Backus and\u00f2 in pensione da IBM, nel 1991.\nBackus viene a mancare il 17 marzo 2007 nella sua casa ad Ashland, nell'Oregon, probabilmente a causa dell'et\u00e0 avanzata.\nPremi e riconoscimenti.\nVinse il Premio Turing nel 1977 con la seguente motivazione:"}
{"id": "136785", "revid": "117960152", "url": "https://it.wikipedia.org/wiki?curid=136785", "title": "Vangelo degli Ebioniti", "text": "Il Vangelo degli Ebioniti \u00e8 un vangelo apocrifo andato perduto, cos\u00ec detto perch\u00e9 usato dalla setta giudeo-cristiana degli Ebioniti presente in Palestina nel II secolo. Le notizie relative a questo vangelo sono esclusivamente quelle riportate negli scritti di alcuni padri della Chiesa; tra di essi solo Epifanio di Salamina ne cita dei passi. Probabilmente va identificato con altri due testi giudeo-cristiani parimenti perduti, il \"Vangelo dei Nazarei\" e il \"Vangelo degli Ebrei\", e anche con il \"Vangelo dei Dodici\" o \"secondo i Dodici\" di cui parlano Ambrogio, Girolamo e Origene, in quanto anche qui i narratori sono gli apostoli.\nTestimonianze patristiche.\nTra i molti passi patristici, i pi\u00f9 antichi riferimenti espliciti sono offerti da Ireneo di Lione (circa 130-202) nel suo Contro le eresie (\"Adversus Haeresis\", 180 circa), che testimonia l'uso del Vangelo di Matteo presso gli Ebioniti:\nEpifanio di Salamina ed altri riportano la credenza che il \"Vangelo degli Ebioniti\" fosse basato su quello \"secondo Matteo\", ma che vi fossero stati rimossi i passaggi contrari alla teologia del gruppo degli Ebioniti, come nel caso del racconto della nascita di Ges\u00f9; \u00e8 possibile che anche la mancanza del riferimento alle locuste come cibo di Giovanni Battista sia una rimozione dovuta alla pratica del vegetarismo del gruppo.\nContenuto.\nData la mancata trasmissione dei manoscritti del \"Vangelo degli Ebioniti\", \u00e8 impossibile risalire al reale contenuto del testo e al suo legame col \"Vangelo secondo Matteo\". Probabilmente si trattava di una forma variata di questo vangelo canonico, o addirittura era la primordiale stesura in aramaico operata dall'apostolo di cui fa memoria Papia, citato da Eusebio di Cesarea in \"Storia Ecclesiastica\" 3,39,16.\nGli Ebioniti, al pari degli altri giudeo-cristiani, non credevano nella nascita verginale di Ges\u00f9 e lo consideravano come solo un uomo, o meglio un profeta taumaturgo ma non di natura divina. Per questo motivo probabilmente il \"Vangelo degli Ebioniti\" non conteneva il racconto della nascita verginale di Ges\u00f9.\nNei Padri della Chiesa sono presenti distinti accenni circa il \"Vangelo degli Ebioniti\", il \"Vangelo dei Nazarei\" e il \"Vangelo degli Ebrei\". Tuttavia in alcuni loci si parla di \"Vangelo degli Ebrei\" ma il richiamo \u00e8 chiaramente a uno degli altri due (p.es. Eusebio di Cesarea in \"Storia Ecclesiastica\" 3,27,4 parla degli Ebioniti e dice che \"usavano solo il cosiddetto Vangelo secondo gli Ebrei\"; similmente Teodoreto in \"Haereticarum Fabularum Compendium\" 2,1 parla dei Nazareni e dice che \"accettano unicamente il Vangelo secondo gli Ebrei\"). Inoltre certi passi che un padre attribuisce a qualcuno dei tre vangeli, un altro padre li attribuisce a un vangelo differente. Non \u00e8 difficile pertanto ipotizzare, sebbene non sia dimostrabile con assolutezza, che i 3 vangeli rappresentino diciture diverse di un unico testo.\nPer\u00f2, se esiste una certa tendenza nella comunit\u00e0 scientifica a ricondurli verso un unico vangelo (anche sulla scia delle citazioni patristiche), detto appunto vangelo degli Ebrei (ritenuto verosimilmente dai Padri della Chiesa come il vangelo originario di Matteo privo almeno della parte iniziale, la genealogia di Ges\u00f9 ), oggi esistono anche due teorie differenti. La prima identifica nel vangelo degli Ebrei anche il cosiddetto vangelo dei Nazarei , e nel vangelo degli Ebioniti il cosiddetto vangelo dei Dodici. A supporto di questa ipotesi la probabilit\u00e0 che, sulla base dei riferimenti pervenutici, il vangelo degli Ebioniti sia stato composto con il contributo fondamentale dei tre vangeli sinottici (Matteo, Marco, Luca), e pertanto appare difficile il riferimento ad un unico vangelo aramaico per questi tre testi citati dai \"Padri\". Una seconda ipotesi parla di tre entit\u00e0 distinte: (vangelo degli Ebrei, vangelo dei Nazarei e vangelo degli Ebioniti."}
{"id": "136786", "revid": "287204", "url": "https://it.wikipedia.org/wiki?curid=136786", "title": "Jen\u00f6 Jand\u00f3", "text": ""}
{"id": "136789", "revid": "120979694", "url": "https://it.wikipedia.org/wiki?curid=136789", "title": "Giro d'Italia 1984", "text": "Il Giro d'Italia 1984, sessantasettesima edizione della \"Corsa Rosa\", si svolse in ventidue tappe precedute un cronoprologo iniziale dal 17 maggio al 10 giugno 1984 per un percorso totale di 3\u00a0810 km. Fu vinto da Francesco Moser.\nEdizione della Corsa Rosa con strascichi polemici. Torriani decide di rinunciare al passaggio sullo Stelvio, che considera intransitabile per la neve, e modifica il percorso della 18sima tappa rendendolo molto pi\u00f9 agevole. Fignon accusa esplicitamente gli organizzatori di voler cos\u00ec favorire Moser. Il giorno successivo il francese attacca deciso sulle Dolomiti e conquista la maglia rosa ad Arabba. Ma l'ultima tappa \u00e8 una cronometro, che si conclude con l'arrivo trionfale di Moser all'Arena di Verona: il trentino recupera tutto lo svantaggio anche grazie all'uso di una bicicletta con ruote lenticolari, simile a quella da lui utilizzata per il record dell'ora.\nVenne trasmesso in tv da Raidue e in radio da Rai Radio1.\nDettagli delle tappe.\nCronoprologo.\nCronoprologo con giro delle mura di Lucca.\n5\u00aa tappa.\nLa salita per la Majella non presentava pendenze elevate, ma la lunghezza della tappa fece selezione fra i corridori in gara.\n7\u00aa tappa.\nI capitani delle squadre si accordano e indicono uno \"sciopero\". I corridori contestano il tracciato di tappa per la presunta pericolosit\u00e0 - presenza di un paio di curve insidiose e di una galleria buia -. Il gruppo procede ad andatura turistica fino all'arrivo. Il velocista Paolo Rosola (team Bianchi-Piaggio, visibile nelle inquadrature dall'elicottero della diretta Rai) dirige/blocca il traffico e invita ad astenersi dal lavoro. Quasi tutti i corridori rinunciano allo sprint percorrendo gli ultimi cento metri a piedi. Tra i trasgressori lo svizzero Freuler, che allunga e vince. Secondo \u00e8 Mantovani. La giuria dichiara valido l'ordine di arrivo, ma la direzione del Giro sospende la consegna dei premi di tappa.\nIl quotidiano Repubblica (25 maggio 1984) definir\u00e0 la tappa \"una farsa\". Secondo Claudio Icardi, cronista Rai, la carovana del Giro \"ha rimediato una figuraccia\".\nUna sintesi dell'episodio \u00e8 visibile qui (sito RaiPlay, programma \"Cento Giri\", Rai Sport, puntata 28 aprile 2017), dal minuto 39.\n18\u00aa tappa.\nTappa con tracciato di riserva data l'accertata intransitabilit\u00e0 dello Stelvio e il pericolo per l'incolumit\u00e0 dei corridori: 245 chilometri. Due vette, passo del Tonale (m. 1883) e passo delle Palade (m. 1812) con discesa su Merano.\n19\u00aa tappa.\nTappa dolomitica che rimise in discussione il Giro. Moser resistette ma perse un minuto.\n22\u00aa tappa.\nNell'ultima frazione a cronometro Moser vinse nettamente, infliggendo a Fignon 2'24\" e conquistando il Giro con 1'03\" sul francese. Fignon si lament\u00f2 dell'elicottero a seguito del Giro, che a suo parere aveva aiutato il trentino con il movimento d'aria del rotore."}
{"id": "136790", "revid": "486946", "url": "https://it.wikipedia.org/wiki?curid=136790", "title": "Jeno Jando", "text": ""}
{"id": "136795", "revid": "7", "url": "https://it.wikipedia.org/wiki?curid=136795", "title": "Carl Friederich Gauss", "text": ""}
{"id": "136798", "revid": "104458", "url": "https://it.wikipedia.org/wiki?curid=136798", "title": "M\u00fchlau (Svizzera)", "text": "M\u00fchlau (toponimo tedesco) \u00e8 un comune svizzero di 1\u00a0170 abitanti del Canton Argovia, nel distretto di Muri.\nStoria.\nIl comune di M\u00fchlau \u00e8 stato istituito nel 1810 per scorporo dal comune di Merenschwand; le localit\u00e0 di Kestenberg e Schoren, gi\u00e0 anch'esse frazioni di Merenschwand, furono aggregate a M\u00fchlau nel 1878.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00fchlau \u00e8 servito dall'omonima stazione sulla ferrovia Aarau-Rotkreuz (linea S26 della rete celere dell'Argovia).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; i comuni patriziali di M\u00fchlau e Schoren-Kestenberg sono stati uniti nel 1913."}
{"id": "136801", "revid": "110157", "url": "https://it.wikipedia.org/wiki?curid=136801", "title": "Coppa Italia 2005-2006", "text": "La Coppa Italia 2005-2006 \u00e8 stata la 59\u00aa edizione della manifestazione calcistica.\n\u00c8 iniziata il 6 agosto 2005 e si \u00e8 conclusa l'11 maggio 2006. \u00c8 stata vinta dall'Inter, per la seconda volta consecutiva.\nRisultati.\nPrimo turno.\nLe gare del primo turno si sono svolte il 7 agosto 2005.\nSecondo turno.\nLe gare del secondo turno si sono svolte il 14 agosto 2005.\nTerzo turno.\nLe gare del terzo turno si sono svolte il 21 agosto 2005.\nOttavi di finale.\n "}
{"id": "136805", "revid": "767487", "url": "https://it.wikipedia.org/wiki?curid=136805", "title": "C\u00e9line Frisch", "text": "Ha iniziato a suonare il clavicembalo all'et\u00e0 di sei anni ed ha intrapreso gli studi presso il conservatorio di Aix-en-Provence.\nDopo aver vinto numerosi premi, ha fondato nel 1998 con Pablo Valetti l'orchestra Caf\u00e9 Zimmermann e si esibisce come solista ed in concerto sia in Francia sia all'estero.\nLe sue incisioni sono principalmente dedicate a Bach e sono state accolte con grande favore dalla critica, ricevendo premi anche dalla stampa specializzata. La sua registrazione delle Variazioni Goldberg ha ricevuto il \"Diapason d'oro\" dell'anno e lo \"Choc de l'ann\u00e9e du Monde de la Musique\"."}
{"id": "136806", "revid": "782150", "url": "https://it.wikipedia.org/wiki?curid=136806", "title": "Alfredo Niceforo", "text": "Presidente della Societ\u00e0 Italiana di Antropologia, della Societ\u00e0 Italiana di Criminologia e dal 1920 in poi membro del Consiglio superiore di Statistica di cui anche diverr\u00e0 presidente. Assunse la presidenza della Societ\u00e0 italiana di economia demografia e statistica e divenne membro del Comitato direttivo del Consiglio Nazionale delle Ricerche per la Sezione di Biologia. Dal 1910, e ininterrottamente sino al 1953, fu incaricato dell'insegnamento di Criminologia nella Scuola giuridico-criminale presso la Facolt\u00e0 di Giurisprudenza dell'Universit\u00e0 di Roma, fondata e diretta da Enrico Ferri.\nFu anche componente del Comitato scientifico di direzione del \u00abBarometro economico\u00bb e assunse la Direzione dei \u00abQuaderni della Nutrizione\u00bb, della \u00abRivista italiana di Sociologia\u00bb, della \u00abRivista di Psicologia\u00bb. A partire dal 1923 fu membro della Commissione statistica del Comitato di Igiene della Societ\u00e0 delle Nazioni a Ginevra e dal 1925 membro del Comitato di Direzione, per l'Italia, de l'\u00abInstitut international d'Anthropologie\u00bb.\nFu ancora Socio straniero corrispondente della Societ\u00e0 di Antropologia di Parigi, della Societ\u00e0 di Antropologia del Portogallo, della Societ\u00e0 di Morfologia umana di Parigi, dell'Istituto tedesco di Sociologia (Hannover), della Societ\u00e0 hobbesiana di Filosofia e Scienze sociali (Karlsruhe), della Societ\u00e0 cecoslovacca Masaryk di Sociologia. Membro corrispondente della Societ\u00e0 internazionale di Sociologia (con sede a Parigi), Socio corrispondente dell'American Academy of political and social Science; Socio del Research Committee dell'Associazione internazionale di Sociologia (Oslo).\nAlfredo Niceforo postul\u00f2 la teoria secondo cui ogni persona avesse un \"io profondo\" antisociale , i cui impulsi subconsci rappresentavano un ritorno all'era precivilizzata. Ad accompagnare questo ego e tentare di tenere sotto controllo la sua delinquenza latente, vi era un \"ego superiore\" costituito dall'interazione sociale dell'uomo. Questa teoria, pubblicata nel 1902, aveva alcune somiglianze con le scoperte della psicoanalisi fatte nello stesso periodo.\nInizialmente, Alfredo Niceforo fu influenzato dal criminologo italiano Cesare Lombroso (1835-1909), il quale aveva teorizzato l'esistenza di un tipo criminale, identificabile con determinate caratteristiche fisiche. Lombroso aveva incluso gli italiani meridionali tra le razze pi\u00f9 inclini a commettere crimini violenti, citando il brigantaggio meridionale come prova per corroborare le sue teorie. Niceforo arriv\u00f2 a credere, tuttavia, che il crimine potesse essere compreso solo attraverso un'indagine approfondita - biologica, psicologica e sociologica - del normale essere umano.\nIn \"La delinquenza in Sardegna\" (1897), Niceforo mise infatti in relazione i fenomeni criminosi dell'isola con alcune abitudini culturali e comportamentali prettamente mediterranee, rintracciate analizzando la musica, le canzoni, le tradizioni, il folclore locale, fino alla conformazione delle stesse aree del territorio. \nIn \"L\u2019Italia barbara contemporanea\" (1898), Alfredo Niceforo pubblic\u00f2 l'abbozzo di una fisiologia dell\u2019Italia meridionale, sostenendo con la verit\u00e0 dei fatti, quindi in contrasto con qualsiasi spiritualismo o misticismo, l\u2019esistenza in Sardegna, Sicilia e nel Mezzogiorno di tre popoli primitivi, portatori di una civilt\u00e0 barbara diversa da quella settentrionale.\nIl libro di Niceforo pu\u00f2 considerarsi il manifesto di una cultura positivista che negli anni successivi all'unificazione d'Italia (1860), cercava una risposta ai problemi di divario economico e culturale che l\u2019unificazione lasciava drammaticamente insoluti. Al mito unitario risorgimentale dell\u2019Italia \u201cunita\u201d si sostituivano i nascenti federalismi, al centro delle riflessioni teoriche di Niceforo. Questi, infatti, elabor\u00f2 la teoria delle due diverse civilt\u00e0, una al Nord e un'altra al Sud, in base alla quale egli intendeva giustificare il suo progetto di ampio decentramento. \nUno dei primi scienziati sociali empirici in Italia, Niceforo applic\u00f2 l'indagine statistica al fine di scoprire delle regolarit\u00e0 nel comportamento sociale. Da questi studi, emerse la teoria secondo cui le persone di ogni societ\u00e0 esibivano alcune caratteristiche costanti, definite \"residui\", una delle quali costituita dalla diversit\u00e0 tra gli individui. Egli, inoltre, asser\u00ec che in ogni societ\u00e0 vi fosse una stratificazione degli individui in gerarchie sociali e un loro raggruppamento in massa, osservabili soprattutto nei sistemi ideologici religiosi e nazionali.\nNell'elaborare la sua teoria del doppio ego dell'uomo, Niceforo sostenn\u00e8 che l'ego profondo spesso eludeva con successo i tentativi dell'io superiore di controllarlo. Questa visione venne spiegata dettagliatamente in una delle sue opere finali \"L'Ego Profondo e le sue maschere\" (1949).\nDal 1897 al 1953 diede alla stampa 55 libri, dal 1927 al 1952, circa 215 memorie. Alcune tra le sue opere pi\u00f9 importanti furono: \"La delinquenza in Sardegna\" (1897), \"Il gergo nei normali, nei degenerati e nei criminali\" (1897), \"L'Italia barbara contemporanea\" (1898), \"Lo studio scientifico delle classi povere\" (1907), \"Antropologia delle classi povere\" (1908), \"L'Ego Profondo e le sue maschere\" (1949), \"L'uomo delinquente\" (1951)."}
{"id": "136808", "revid": "1573940", "url": "https://it.wikipedia.org/wiki?curid=136808", "title": "Carabidae", "text": "I Carabidi (Carabidae ) sono una famiglia di coleotteri diffusa in tutto il mondo con oltre 40.000 specie. Di queste 1300 sono distribuite in Italia.\nDescrizione.\nI carabidi sono coleotteri adefagi terrestri. Variano da 0.7\u00a0mm a 8\u00a0cm e sono caratterizzati da antenne filiformi (tranne i Paussinae) e tarsi pentameri.\nNon presentano adattamento alla vita acquatica, ma molti di loro hanno perso la capacit\u00e0 di volare, diventando brachitteri o atteri. In queste specie le elitre sono spesso saldate lungo la sutura.\nAltre caratteristiche frequenti sono il corpo prevalentemente scuro e a volte iridescente, testa e mandibole di grandi dimensioni, un bordo molto pronunciato sul pronoto, elitre generalmente striate e zampe cursorie (lunghe, adatte alla corsa).\nBiologia.\nGli adulti compaiono a partire dalla primavera. La maggior parte delle specie \u00e8 predatrice di altri insetti o molluschi.\nTassonomia.\nSi tratta di una delle famiglie pi\u00f9 numerose del regno animale, contenente circa 40.000 specie, divise nelle seguenti sottofamiglie:\nIl genere pi\u00f9 rappresentato all'interno della famiglia \u00e8 \"Bembidion\" , di cui sono state descritte oltre 1.200 specie."}
{"id": "136809", "revid": "1652635", "url": "https://it.wikipedia.org/wiki?curid=136809", "title": "Procyon lotor", "text": "Il procione, noto anche come orsetto lavatore (Procyon lotor, ), \u00e8 un mammifero onnivoro di mezza taglia della famiglia dei Procionidi, nativo del Nord America.\nTassonomia.\nNei primi decenni dopo la sua scoperta, effettuata da parte dei membri della spedizione di Cristoforo Colombo che fu il primo a lasciare un registro scritto delle specie animali avvistate, i tassonomi pensavano che il procione fosse imparentato con molte specie differenti, come i cani, i gatti e, in particolare, gli orsi. Carl Linnaeus, il padre della moderna tassonomia, nella seconda edizione del suo Systema Naturae classific\u00f2 il procione nel genere \"Ursus\" come \"Ursus cauda elongata\" (\"orso dalla coda lunga\"), mentre nella decima edizione come \"Ursus lotor\" (\"orso lavatore\"). Nel 1780 Gottlieb Conrad Christian Storr classific\u00f2 il procione in un genere proprio chiamato \"Procyon\" che pu\u00f2 essere tradotto come \"prima del cane\" o \"simile a un cane\". \u00c8 anche possibile che Storr avesse in mente lo stile di vita notturno di questo animale: fu forse per questo che scelse di attribuirgli il nome della stella Procione.\nEvoluzione.\nSulla base dei fossili trovati in Francia e in Germania la scienza ritiene che i primi membri della famiglia dei Procionidi vivessero in Europa nel tardo Oligocene, circa 25 milioni di anni fa. La somiglianza nella dentatura e nei teschi suggerisce che i Procionidi e i Mustelidi abbiano degli antenati in comune, ma le analisi molecolari rivelano una parentela pi\u00f9 stretta fra i procioni e gli orsi. Almeno 6 milioni di anni pi\u00f9 tardi, dopo aver attraversato lo Stretto di Bering, la popolazione di Procionidi pi\u00f9 consistente dell'epoca migr\u00f2 probabilmente in America Centrale. Il coati (genere \"Nasua\" e \"Nasuella\") e il procione (genere \"Procyon\"), comparsi tra i 5 e i 6 milioni di anni fa, discendono probabilmente entrambi da una specie del genere \"Paranasua\". Questa assunzione, basata sulla comparazione morfologica dei ritrovamenti fossili, \u00e8 in conflitto con un'analisi genetica del 2006 da cui emergono pi\u00f9 affinit\u00e0 con il genere \"Bassariscus\". A differenza di altre specie, come il procione granchiaiolo (\"Procyon cancrivorus\"), circa 2.5 milioni di anni fa gli antenati del procione lasciarono le zone tropicali e subtropicali dell'America Centrale e migrarono pi\u00f9 a nord. Questa migrazione \u00e8 stata confermata dal ritrovamento di fossili nelle Grandi Pianure risalenti alla met\u00e0 del Pliocene.\nSottospecie.\nCinque specie di procione endemiche delle piccole isole dell'America Centrale e dei Caraibi erano considerate delle specie distinte dall'orsetto lavatore dopo la loro scoperta. Si tratta del procione delle Bahamas (\"Procyon maynardi\"), del procione delle Guadalupe (\"Procyon minor\"), che sono molto simili tra di loro, del procione di Tres Marias (\"Procyon insularis\"), che \u00e8 pi\u00f9 grande della media e ha un teschio angoloso, del procione di Cozumel (\"Procyon pygmaeus\"), che pesa solamente 3 o 4\u00a0kg e ha una dentatura visibilmente piccola, e dell'ormai estinto procione delle Barbados (\"Procyon gloveralleni\"). Ad esclusione del procione del Cozumel, in seguito a studi morfologici e genetici del 1999, del 2003 e del 2005, i procioni delle isole, compreso il procione delle Barbados, vennero tutti dichiarati sottospecie del procione nella terza edizione del Mammal Species of the World (2005).Le quattro sottospecie pi\u00f9 piccole, con un peso medio che varia da 1,8 a 2,7\u00a0Kg, vivono lungo le coste meridionali della Florida e nelle isole adiacenti: tra queste ricordiamo il (\"Procyon lotor marinus\").La maggior parte delle altre 15 sottospecie differisce solo per il colore della pelliccia, le dimensioni e altre caratteristiche fisiche. Le due sottospecie pi\u00f9 diffuse sono il \"Procyon lotor lotor\" e il \"Procyon lotor hiruts\". Entrambi hanno un manto scuro e pelo lungo, ma il secondo \u00e8 pi\u00f9 grande del primo. Il \"Procyon lotor lotor\" \u00e8 presente in tutti gli stati degli Stati Uniti e nelle province canadesi fino alla parte settentrionale del South Carolina e del Tennessee. L'areale del \"Procyon lotor hiruts\" copre invece tutti gli stati degli USA e tutte le province canadesi fino al Nord della Louisiana, del Nuovo Messico e del Texas.\nDescrizione.\nCaratteristiche fisiche.\nL'orsetto lavatore \u00e8 il pi\u00f9 grande dei procionidi: dalla testa alla parte posteriore, il procione misura dai 41\u00a0cm ai 71\u00a0cm, escludendo la folta coda, la cui lunghezza pu\u00f2 variare tra i 19,2\u00a0cm e i 40,5\u00a0cm. Solitamente non supera per\u00f2 i 25\u00a0cm. L'altezza al garrese varia tra i 22,8 e i 30,4\u00a0cm. Il peso di un procione adulto cambia considerevolmente a seconda dell'habitat: pu\u00f2 variare da un minimo di 1,8\u00a0Kg a un massimo di 13,6 Kg, anche se solitamente \u00e8 compreso tra i 3,6 Kg e i 9\u00a0Kg. Gli esemplari pi\u00f9 piccoli si trovano nel sud della Florida e i pi\u00f9 grossi vivono ai limiti settentrionali dell'areale del procione. Il peso dei maschi \u00e8 solitamente il 15-20% maggiore di quello delle femmine. All'inizio dell'inverno, grazie al grasso accumulato durante la bella stagione, il procione pu\u00f2 arrivare a pesare il doppio che in primavera. L'esemplare selvatico pi\u00f9 grosso di cui si abbia notizia scritta pesava ben 28\u00a0kg, in assoluto il peso pi\u00f9 elevato mai registrato per un procione.La caratteristica principale del procione \u00e8 la mascherina di pelo nero attorno agli occhi, in forte contrasto con il colore bianco che la circonda. Essa sembra quasi ricordare la maschera di un bandito, particolare che ha sicuramente incoraggiato la sua reputazione di animale birichino. Anche le orecchie, leggermente arrotondate, sono ricoperte di pelo bianco. Si ritiene che il procione riconosca l'espressione facciale e la postura degli altri membri della sua specie pi\u00f9 rapidamente di altre grazie alla ricca colorazione del muso e agli inconfondibili anelli chiari e scuri che si alternano sulla coda. In altre parti del corpo, il rigido e lungo pelo esterno, che protegge la pelle dall'umidit\u00e0, \u00e8 grigiastro e, in parte, presenta delle sfumature marroni. I procioni con una pelliccia particolarmente scura sono pi\u00f9 diffusi in Germania, perch\u00e9 individui con una colorazione simile erano tra quelli che vennero liberati in principio. Il folto sottopelo, la cui lunghezza varia dai 2\u00a0cm ai 3\u00a0cm, costituisce il 90% della sua pelliccia e lo isola dalle basse temperature.\nIl procione, la cui locomozione \u00e8 considerata quella di un plantigrado, pu\u00f2 sostenersi sulle zampe posteriori per analizzare gli oggetti con quelle anteriori, estremamente sensibili. Dal momento che ha zampe corte rispetto al torso, solitamente non riesce a correre molto velocemente o a compiere grandi balzi. La velocit\u00e0 pi\u00f9 elevata che il \"Procyon lotor\" pu\u00f2 raggiungere sulle corte distanze varia tra i 16\u00a0km/h e i 24\u00a0km/h. Il procione riesce a nuotare con una velocit\u00e0 media di 4.8\u00a0km/h e pu\u00f2 rimanere in acqua per molte ore. Per scendere dagli alberi a testa in gi\u00f9, abilit\u00e0 piuttosto inusuale per un mammifero di queste dimensioni, il procione ruota le sue zampe posteriori, in modo da avere un saldo punto di appoggio. Il procione ha un doppio sistema di raffreddamento per regolare la sua temperatura: infatti \u00e8 in grado sia di sudare sia di ansimare per dissipare il calore. La dentatura, 40 denti di cui 2 molari, 4 premolari, 1 canino e 3 incisivi, \u00e8 adatta alla sua alimentazione onnivora: i carnassiali non sono cos\u00ec affilati come quelli dei carnivori, mentre i molari non sono cos\u00ec ampi come quelli degli erbivori. L'osso del pene del maschio \u00e8 lungo circa 10\u00a0cm e viene spesso utilizzato dai biologi per classificare lo stato riproduttivo dei vari esemplari.Ben 10 dei 13 versi vocali identificati sono usati nella comunicazione tra le madri e i loro cuccioli: tra questi vi \u00e8 il cinguettio simile a quello degli uccelli dei neonati.\nSensi.\nIl senso pi\u00f9 sviluppato nel procione \u00e8 quello del tatto. Le ipersensibili zampe anteriori sono protette da uno strato corneo che diventa flessibile quando \u00e8 bagnato, mentre le cinque dita che le compongono non hanno membrane interdigitali tra di loro, il che \u00e8 inusuale per un carnivoro. Quasi i due terzi dell'area preposta alla percezione nella corteccia cerebrale del \"Procyon lotor\" sono adibiti ad interpretare gli impulsi tattili, pi\u00f9 dunque che in ogni altro animale studiato fino ad oggi. Sappiamo che \u00e8 in grado di identificare gli oggetti prima di toccarli con le vibrisse localizzate sopra alle sue unghie affilate e non retraibili. Le zampe anteriori non hanno un pollice opponibile e per questo non hanno l'abilit\u00e0 di quelle dei primati. Non \u00e8 noto come mai non si osservino effetti negativi sulla percezione tattile delle zampe quando un procione rimane per ore in acque di temperature inferiori ai 10\u00a0\u00b0C.\nSi ritiene che il procione sia scarsamente capace di distinguere i colori se non totalmente daltonico, sebbene i suoi occhi si siano ben adattati a percepire la luce verde. Nonostante la sua accomodazione di 11 diottrie sia comparabile a quella dell'uomo e il procione riesca a vedere bene nella penombra grazie al tapetum lucidum posto dietro alla retina, la percezione visiva \u00e8 di secondaria importanza a causa della debolezza della vista su lunghe distanze.\nOltre ad essere utile per orientarsi, l'olfatto \u00e8 anche uno strumento di comunicazione. Le secrezioni delle ghiandole, in particolare delle ghiandole anali, l'urina e le feci sono infatti utilizzate per marcare il territorio.\nGrazie al suo udito il \"Procyon lotor\" riesce a percepire una vasta gamma di suoni, dai toni fino a 50-85 kHz ai rumori pi\u00f9 quieti, come quelli prodotti dai vermi nel sottosuolo.\nBiologia.\nComportamento.\nIl procione \u00e8 un animale tipicamente notturno.\u00c8 molto abile nell'arrampicarsi e vive prevalentemente sugli alberi o comunque nelle foreste, nei pressi di laghi o fiumi. \u00c8 capace di vivere anche sottoterra.\nSocialit\u00e0.\nAlcuni studi condotti negli anni novanta dall'etologo Stanley D. Gehrt e da Ulf Hohmann mostrano che il procione assume comportamenti sociali specifici a seconda del genere e che non \u00e8 quindi un animale tipicamente solitario, come si riteneva in precedenza. Le femmine imparentate spesso vivono insieme nella cosiddetta \"fission-fusion society\" : in parole povere, dividono un'area comune e occasionalmente si incontrano nei luoghi dove si cibano e si riposano. I maschi anche non imparentati spesso formano dei \"gruppi sociali maschili\" per mantenere i loro privilegi sociali contro i maschi stranieri durante la stagione degli amori o contro altri potenziali invasori. I gruppi di questo tipo solitamente non contano pi\u00f9 di quattro esemplari. Dal momento che alcuni maschi mostrano un atteggiamento aggressivo verso i cuccioli con cui non hanno legami di parentela, le madri di procione si isolano con i piccoli fino a quando questi ultimi non sono abbastanza grandi per difendersi da soli. Riferendosi a questi tre tipi principali di comportamenti sociali, Hohmann chiama la loro struttura sociale una \"societ\u00e0 di tre classi\". Samuel I. Zeveloff, professore di zoologia alla Weber State University e autore del libro \"Raccoons: A Natural History\", \u00e8 pi\u00f9 cauto in quest'interpretazione e conclude che almeno le femmine sono solitarie per la maggior parte del tempo e che, in accordo con gli studi condotti da Erik K. Fritzell nel Dakota del Nord nel 1978, nelle aree dove vi sono popolazioni meno dense anche i maschi lo sono.La forma e la dimensione del territorio del procione variano a seconda del genere e dell'habitat. Gli esemplari adulti hanno un territorio che \u00e8 grande pi\u00f9 del doppio di quello degli esemplari pi\u00f9 giovani. Mentre le dimensioni del territorio del Procyon lotor nelle inospitali praterie del Nord Dakota variano tra i 6.7 e i 49.5\u00a0km2 per i maschi e tra i 2.3 e i 16.3\u00a0km2 per le femmine, la dimensione media in una palude al Lago Erie \u00e8 di 0.49\u00a0km2. Indipendentemente dal fatto che i territori di gruppi adiacenti si sovrappongano o meno, eccetto che nella stagione degli accoppiamenti non vengono difesi attivamente se il cibo \u00e8 sufficiente per tutti. Si ritiene che i segnali olfattivi lasciati su punti in rilievo servano al proposito di stabilire i confini del proprio territorio e di identificare gli individui. Le urine e le feci lasciate in latrine comuni possono fornirci delle ulteriori informazioni sui luoghi dove i procioni si cibano, dal momento che \u00e8 stato osservato che i procioni vi fanno spesso ritorno per mangiare insieme, riposare e giocare.\nL'abitudine di \"lavare il cibo\".\nIn cattivit\u00e0 \u00e8 stato osservato il curioso modo del \"Procyon lotor\" di immergere nell'acqua o sfregare nell'erba il cibo come per lavarlo (da questo il nome \"Orsetto Lavatore\"). Il procione tasta il cibo e altri oggetti con le zampette anteriori per esaminarli o per rimuovere parti indesiderate e, in effetti, la sensibilit\u00e0 al tatto viene accresciuta se queste azioni vengono compiute sott'acqua, grazie al fatto che l'acqua ammorbidisce lo strato corneo che copre le zampe. Tuttavia, il comportamento osservato nei procioni in cattivit\u00e0 di prendere il cibo e portarlo alla pozza d'acqua pi\u00f9 vicina per \"lavarlo\" prima di mangiarlo non \u00e8 stato osservato negli esemplari selvatici. Il naturalista Georges-Louis Leclerc, Comte de Buffon (1707\u00a0\u2013 1788) credeva che il procione non disponesse di un'adeguata salivazione per inumidire il cibo e che per questo dovesse bagnarlo, ma quest' assunzione \u00e8 certamente non corretta. I procioni in cattivit\u00e0 lavano il loro cibo pi\u00f9 frequentemente quando una pozza d'acqua con la forma simile a quella di un fiume non \u00e8 pi\u00f9 lontana di 3 metri da loro. La teoria pi\u00f9 condivisa \u00e8 che quella di lavare alcuni alimenti sia un'azione istintiva che imita la ricerca di cibo lungo le rive dei fiumi. Quest'affermazione \u00e8 sostenuta dall'osservazione che alcuni cibi vengono lavati pi\u00f9 frequentemente di altri. Non si ritiene plausibile, invece, che il procione immerga il cibo nell'acqua al fine di pulirlo. Gli esperti mettono in dubbio l'attendibilit\u00e0 di osservazioni di esemplari selvaggi che lavavano il loro cibo.\nIntelligenza.\nPochi studi sono stati intrapresi per comprendere le abilit\u00e0 mentali del procione, la maggior parte dei quali basati sul senso del tatto dell'animale. In uno studio condotto dall'etologo H.B.Davis nel 1908, si evidenziava come il procione fosse capace di aprire 11 su 13 serrature in meno di 10 tentativi e non avesse problemi a ripetere l'operazione quando le serrature venivano richiuse o addirittura capovolte. David concluse che il procione capiva i complicati meccanismi delle serrature e che la sua velocit\u00e0 di apprendimento era equivalente a quella del \"Macaca mulatta\". Ulteriori studi nel 1963, nel 1973, nel 1975 e nel 1992 si concentrarono sulla memoria del \"Procyon lotor\" e dimostrarono che era in grado di ricordare la soluzione dei compiti assegnatigli per pi\u00f9 di tre anni. Uno studio condotto da B. Pohl nel 1992 mostr\u00f2 come il procione fosse capace di separare simboli diversi e riconoscere simboli uguali tre anni dopo una breve, iniziale, fase di apprendimento. Stanislas Dehaene scrive nel suo libro \"The Number Sense\" che il procione \u00e8 in grado di distinguere scatole contenenti 2 o 4 chicchi d'uva da scatole che ne contengono 3.\nAlimentazione.\nSebbene sia un animale tipicamente notturno, il procione qualche volta \u00e8 attivo anche alla luce del giorno per sfruttare le risorse di cibo disponibili. Il \"Procyon lotor\" \u00e8 onnivoro: la sua dieta consiste per il 40% di invertebrati, per il 33% di piante e per il 27% di vertebrati (pesci, anfibi e roditori). Poich\u00e9 la sua dieta \u00e8 caratterizzata da una cos\u00ec grande variet\u00e0 di cibi diversi, Zeveloff afferma che il procione \"\"potrebbe benissimo essere uno degli animali pi\u00f9 onnivori del mondo\" (in lingua originale: \"may well be one of the world's most omnivorous animals\"\").\nNonostante la sua dieta in primavera e all'inizio dell'estate consista per lo pi\u00f9 di insetti, vermi e di altri animali gi\u00e0 disponibili nei primi mesi dell'anno, il \"Procyon lotor\" preferisce frutta fresca e frutta secca, come ghiande e noci, che maturano in tarda estate e in autunno e rappresentano una ricca fonte di calorie per fabbricare il grasso necessario per l'inverno. Contrariamente alle credenze popolari, il procione si nutre di prede grandi come uccelli o mammiferi solo occasionalmente, perch\u00e9 preferisce prede pi\u00f9 facili da catturare, quali pesci e anfibi. Quando c'\u00e8 abbondanza di cibo, il procione pu\u00f2 sviluppare forti preferenze personali per tipi di alimenti specifici. Nella parte settentrionale del suo areale, il procione va in letargo, riducendo drasticamente le sue attivit\u00e0 per tutto il tempo che la coltre di neve invernale rende impossibile la ricerca del cibo.\nRiproduzione.\nIl procione solitamente si accoppia in un periodo caratterizzato dall'aumento della luce diurna, tra la fine di gennaio e la met\u00e0 di marzo. Tuttavia ci sono notevoli differenze regionali che non sono completamente esplicabili dalle condizioni solari. Ad esempio, \u00e8 noto che i procioni degli stati pi\u00f9 a Sud si accoppiano tipicamente pi\u00f9 tardi della media. Tuttavia, anche nel Manitoba la stagione degli accoppiamenti comincia pi\u00f9 tardi del solito, a marzo, per estendersi poi fino a giugno. Durante la stagione degli accoppiamenti, i maschi si aggirano nel loro territorio in cerca di femmine, nel tentativo di corteggiarle durante il periodo di tre o quattro giorni in cui \u00e8 possibile il concepimento. L'atto della copulazione, inclusi i preliminari, pu\u00f2 durare pi\u00f9 di un'ora e viene ripetuto per pi\u00f9 notti. Si ritiene che i membri pi\u00f9 deboli di un gruppo sociale maschile abbiano l'opportunit\u00e0 di accoppiarsi quando gli individui pi\u00f9 forti non riescano a farlo con tutte le femmine disponibili. In uno studio condotto nel Sud del Texas durante la stagione degli amori dal 1990 al 1992, circa un terzo delle femmine si accoppi\u00f2 con pi\u00f9 di un maschio. Se una femmina non rimane incinta o se perde i suoi piccoli presto, talvolta diventa di nuovo fertile dagli 80 ai 140 giorni dopo.\nDopo circa 63-65 giorni di gestazione (la gestazione pu\u00f2 comunque durare anche da 54 a 70 giorni), viene data alla luce una cucciolata che tipicamente va dai 2 ai 5 piccoli. La dimensione media della cucciolata varia molto con l'habitat, e va dai 2,5 cuccioli in Alabama ai 4,8 cuccioli nel Nord Dakota. Cucciolate pi\u00f9 grandi si hanno di solito nelle zone dove la mortalit\u00e0 \u00e8 pi\u00f9 elevata a causa, ad esempio, della caccia o degli inverni pi\u00f9 rigidi. Mentre i nuovi maschi nati nell'anno raggiungono la loro maturit\u00e0 sessuale quando ormai la stagione principale degli accoppiamenti \u00e8 finita, le giovani femmine possono riprodursi nello stesso anno di nascita e compensano in questo modo all'alta mortalit\u00e0 dei piccoli: fino al 50% dei cuccioli nati in un anno pu\u00f2 essere figlio di femmine nate in quell'anno stesso. Il maschio non si prende cura dei piccoli, che sono cos\u00ec affidati totalmente alla madre. I piccoli sono ciechi e sordi alla nascita, ma la loro mascherina di pelo nero \u00e8 gi\u00e0 ben visibile contro la pelliccia chiara. Il peso alla nascita dei cuccioli varia tra i 65 e i 70 g, mentre la lunghezza \u00e8 intorno ai 9\u00a0cm. Il loro canale auditivo si apre tra i 19 e i 23 giorni dopo la nascita e qualche giorno dopo i piccoli procioni aprono gli occhi per la prima volta. Una volta che i piccoli raggiungono il peso di circa 1\u00a0Kg, incominciano ad uscire dalla tana e dopo circa 6-9 settimane iniziano a consumare cibo solido. A quel punto, la madre incomincia ad allattarli con meno frequenza. Di solito i piccoli sono svezzati dopo 16 settimane. In autunno, dopo che la madre ha mostrato loro i territori in cui possono trovare il cibo e costruirsi una tana, il gruppo dei giovani procioni si divide. Mentre molte femmine rimangono vicine al territorio della madre, i maschi possono talvolta distanziarsi per pi\u00f9 di 20\u00a0Km. Questo \u00e8 considerato un comportamento istintivo, volto a prevenire l'unione con i propri consanguinei. Comunque, la madre e la propria prole possono anche condividere la tana durante il primo inverno nelle zone pi\u00f9 fredde.\nAspettativa di vita.\n\u00c8 noto che alcuni procioni in cattivit\u00e0 sono vissuti per pi\u00f9 di 20 anni. Invece in natura l'aspettativa di vita media del procione varia tra gli 1,8 e i 3,1 anni, a seconda delle condizioni locali, valutate in termini di traffico, caccia e severit\u00e0 del tempo atmosferico. A volte solo la met\u00e0 dei nuovi nati riesce a sopravvivere per tutto l'anno e dopo il primo anno il tasso di mortalit\u00e0 si abbassa al 10-30%. I giovani procioni spesso sono vulnerabili alla perdita della madre e muoiono per fame, specialmente negli inverni pi\u00f9 lunghi e rigidi. La principale causa di morte dei procioni nel Nord America \u00e8 il cimurro, che pu\u00f2 anche raggiungere porzioni epidemiche e uccidere la maggior parte di una popolazione locale di procioni. Il traffico particolarmente intenso e la caccia molto estesa possono, in alcune aree, essere responsabili per il 90% della morte dei procioni. I principali predatori del procione sono la lince rossa, il coyote e il gufo della Virginia, che solitamente cacciano gli individui pi\u00f9 giovani. Nella baia di Chesapeake il procione \u00e8 il mammifero pi\u00f9 cacciato dall'aquila di mare testabianca. In ogni caso, la caccia da parte dei predatori non costituisce una causa di morte significativa per il procione, soprattutto perch\u00e9 i grandi predatori sono stati sterminati in molte zone del suo areale.\nDistribuzione e habitat.\nDistribuzione.\nL'areale della specie comprende il sud del Canada, buona parte degli Stati Uniti, il Messico e parte dell'America centrale sino a Panama.\nVerso la met\u00e0 del XX secolo il procione \u00e8 stato deliberatamente introdotto anche in Francia, in Germania, nelle regioni del Caucaso e in Giappone.Nella Francia settentrionale, diversi procioni furono liberati da militari della U.S. Air Force vicino alla \"Laon-Couvron Air Base\" (una ex base congiunta franco-americana nel dipartimento dell'Aisne) nel 1966.A seguito di alcuni avvistamenti e catture lungo il corso dell'Adda tra il 2004 e il 2008, si ipotizza che la specie abbia attraversato le Alpi e si stia diffondendo in Lombardia. Confermata la presenza e la cattura lungo il corso dell'Adda a Cassano nel 2010. A tal proposito, dal 2016 \u00e8 in atto un\u2019operazione di bonifica volta ad eradicare questa colonia, considerata pericolosa per la biodiversit\u00e0 della zona. Nel novembre 2019 \u00e8 stata diramata la notizia della quasi completa eradicazione e l'operazione dovrebbe concludersi entro il 2020.\nNord America.\nI procioni sono diffusi in tutta l'America settentrionale, dal Canada a Panama, dove la specie \"Procyon lotor pumilus\" coesiste con il procione cancrivoro (\"Procyon cancrivorus\"). La popolazione su Hispaniola venne sterminata entro il 1513 dai coloni spagnoli che li cacciavano per la loro carne. I procioni vennero cacciati fino all'estinzione anche a Cuba e in Giamaica, dove gli ultimi avvistamenti furono riportati nel 1687. Quando vennero classificati come specie distinte, il procione delle Bahamas il procione di Guadalupa e il procione di Tres Marias vennero inclusi nella lista delle specie in pericolo dall'Unione internazionale per la conservazione della natura nel 1996.\nVi sono prove archeologiche che nell'era precolombiana i procioni prosperavano numerosi solamente nei dintorni dei fiumi e nei boschi degli Stati Uniti meridionali. Poich\u00e9 i procioni non vennero menzionati nei primi resoconti dei pionieri americani che esploravano la parte centrale e settentrionale degli attuali Stati Uniti d'America, la loro diffusione in queste aree probabilmente cominci\u00f2 nella seconda met\u00e0 del XIX secolo. Fin dagli anni 1950, i procioni si erano diffusi dall'Isola di Vancouver \u2014precedentemente il limite massimo settentrionale della loro diffusione\u2014 fino alla porzione settentrionale delle quattro province centro-meridionali del Canada. Tra i habitat in cui si sono recentemente insediati i procioni (a parte le aree urbane) vi sono le Montagne Rocciose occidentali, praterie e paludi costiere. Dopo l'esplosione di popolazione cominciata negli anni 1940, si stima che la popolazione di procioni nel Nord America sia cresciuta a tal punto che negli anni 1980 fosse addirittura dalle 15 alle 20 superiore a quella degli anni '30, quando ancora i procioni erano relativamente rari. L'urbanizzazione (grazie alla quale possono trovare facilmente grandi quantit\u00e0 di cibo), l'espansione dell'agricoltura, l'introduzione deliberata e la caccia ai loro predatori naturali ha incrementato notevolmente il numero e la diffusione dei procioni.\nGermania.\nLa Germania ospita la pi\u00f9 numerosa popolazione al mondo di procioni al di fuori del Nord America come risultato di fughe da allevamenti e di introduzioni deliberate nella met\u00e0 del XX secolo.\nIn lingua tedesca il procione viene chiamato \"Waschb\u00e4r\", letteralmente \"orso lavatore\", per via della sua abitudine di \"lavare\" il cibo in acqua. Due coppie di procioni vennero rilasciate nella campagna tedesca nella riserva di Edersee nel nord dell'Assia nell'aprile 1934 da una guardia forestale su richiesta del proprietario, un allevatore di pollame; il forestale rilasci\u00f2 gli animali due settimane prima di ricevere il permesso dall'ufficio della caccia prussiano di \"arricchire la fauna.\" Tentativi precedenti di introdurre il procione in Germania non avevano avuto successo. Una seconda popolazione di procioni venne introdotta accidentalmente nella Germania orientale nel 1945 quando 25 esemplari riuscirono a scappare da un allevamento per produzione di pellicce a Wolfshagen (nell'attuale distretto di Altlandsberg), a est di Berlino, dopo un attacco aereo. Le due popolazioni sono parassitologicamente distinguibili : il 70% dei procioni della popolazione Hessiana sono infetti dal verme \"Baylisascaris procyonis\", ma nessuno esemplare della popolazione brandeburghese ha tale parassita. Si stima che la popolazione Hessiana fosse composta da 285 animali nel 1956, salita ad oltre 20.000 nel 1970; la popolazione totale in Germania veniva stimata tra i 200.000 e 400.000 procioni nel 2008 e oltre 1 milione nel 2012.\nIl procione \u00e8 stato dichiarato ufficialmente selvaggina in 14 dei 16 stati della Germania sin dal 1954. I cacciatori e gli ambientalisti sono concordi nel considerare il procione una specie aliena invasiva e pericolosa, resa ancor pi\u00f9 minacciosa dalla diffusione apparentemente incontrollata e incontrollabile, \nin quanto minaccia le specie di uccelli protette e sostituisce i carnivori domestici. Questa visione ampiamente diffusa viene per\u00f2 contrastata, ad esempio, dallo zoologo Frank-Uwe Michler che non ha riscontrato alcuna prova che un'ampia diffusione di procioni infici la biodiversit\u00e0 di un'area. Hohmann sostiene che la caccia estensiva non pu\u00f2 essere giustificata dall'assenza di predatori naturali, perch\u00e9 la predazione non \u00e8 una causa significativa di morte nella popolazione di procioni nordamericani.\nGiappone.\nIn Giappone ne vennero importati circa 1.500\u00a0come animali da compagnia in seguito al successo dell'anime del 1977. Nel 2004, i discendenti degli esemplari fuggiti o abbandonati avevano colonizzato 42 delle 47\u00a0prefetture del Giappone.\nI procioni erano diffusi in 17 prefetture nel 2000 e in tutte 47 nel 2008. Si stima che i procioni causino 30 milioni di yen (circa 275.000 dollari americani) di danni all'agricoltura nella sola Hokkaid\u014d.\nHabitat.\nIl suo habitat naturale \u00e8 costituito da foreste decidue e temperate, ma grazie alla sua spiccata adattabilit\u00e0 pu\u00f2 vivere anche in zone montane, paludi in prossimit\u00e0 delle coste, e perfino nelle aree urbane, dove spesso non \u00e8 visto di buon grado dagli abitanti.\nAnche se negli ultimi decenni si sono diffusi in aree con alberi sparsi, i procioni hanno sempre bisogno di strutture verticali su cui arrampicarsi quando si sentono minacciati. Per questo motivo, evitano terreni aperti o zone con un'alta concentrazione di faggi, perch\u00e9 la loro corteccia \u00e8 troppo liscia per arrampicarsi. I buchi che si creano in maniera naturale nei tronchi delle vecchie querce o di altri alberi e le fenditure nelle rocce sono luoghi scelti dai procioni per dormire oppure come tane per l'inverno o per partorire i cuccioli. Se tane di questo tipo non sono disponibili o se accedervi non \u00e8 conveniente, i procioni si servono di buchi creati da altri mammiferi, del denso sottobosco oppure di inforcature degli alberi. Dal momento che anfibi, crostacei e altri animali che si trovano sulle rive di laghi e fiumi giocano un ruolo importante nella dieta del procione, le basse foreste decidue e temperate che abbondano di acqua e paludi sono i luoghi che ospitano la maggior parte degli individui. Mentre nelle praterie la densit\u00e0 della popolazione varia tra gli 0,5 e i 3,2 animali per chilometro quadrato e non supera i 6 animali nelle foreste pi\u00f9 alte, nelle basse foreste decidue e temperate e nelle paludi possono vivere anche 20 esemplari per chilometro quadrato."}
{"id": "136810", "revid": "1610933", "url": "https://it.wikipedia.org/wiki?curid=136810", "title": "Procione lavatore", "text": ""}
{"id": "136811", "revid": "767487", "url": "https://it.wikipedia.org/wiki?curid=136811", "title": "Procyon cancrivorus", "text": "Il procione cancrivoro (Procyon cancrivorus ) \u00e8 un mammifero della famiglia dei Procionidi. Malgrado l'attributo di \u00abcancrivoro\u00bb, non \u00e8 l'unica specie di procione a nutrirsi di granchi, dato che anche il procione lavatore ne cattura in gran numero, nelle aree dove sono disponibili.\nDescrizione.\nSomiglia moltissimo al suo cugino settentrionale, il procione lavatore, in quanto \u00e8 anch'esso dotato della folta coda ad anelli e della \u00abmaschera da bandito\u00bb attorno agli occhi. Differisce da esso, tuttavia, per alcune caratteristiche: gli artigli sono pi\u00f9 larghi e smussati; il corpo appare pi\u00f9 slanciato a causa del pelo pi\u00f9 ispido e corto e della mancanza di lanugine; la coda \u00e8 meno folta; la regione cervicale ha il pelo rivolto anteriormente; inoltre la colorazione \u00e8 grigio-bianca su labbra, mento e gola, e variabile da grigio cenere a ocra o rossastra sul dorso, ove i peli hanno le punte nere. La lunghezza del corpo si aggira sui 41-60 cm, quella della coda sui 20-42 cm; l'altezza alla spalla \u00e8 di 23 cm; pesa 2-12 kg. Generalmente i maschi sono pi\u00f9 grossi delle femmine.\nSistematica.\nIl procione cancrivoro viene suddiviso in 4 sottospecie:\nDistribuzione.\nIl procione cancrivoro vive nelle paludi e nelle giungle dell'America centrale e meridionale (compresa Trinidad e Tobago), dal Costa Rica fino all'Argentina settentrionale e all'Uruguay, attraverso gran parte delle regioni a est delle Ande.\nBiologia.\nIl procione cancrivoro \u00e8 un animale solitario e notturno. Trascorre quasi tutta la sua esistenza nei pressi di torrenti, laghi e fiumi. Dotato di zampe alquanto lunghe, \u00e8 pi\u00f9 schivo del pi\u00f9 popolare cugino ed \u00e8 rimasto pi\u00f9 fortemente legato ai corsi d'acqua e alle acque territoriali. A quanto pare vive in gruppi familiari numerosi ed \u00e8 pi\u00f9 un animale crepuscolare che un vero e proprio animale notturno. I procioni cancrivori si mettono in guardia l'un l'altro con lunghi sibili che ricordano i segnali d'allarme delle lepri fischianti.\nAlimentazione.\nSi nutre soprattutto di granchi, gamberi e altri crostacei, ma \u00e8 onnivoro e mangia anche piccoli anfibi, uova di tartaruga e frutta.\nRiproduzione.\nDopo una gestazione di 64 giorni, in luglio e agosto, la femmina partorisce 2-4 piccoli, nella cavit\u00e0 in cui si rifugia di solito per dormire; essa non ha l'abitudine di rivestire la cavit\u00e0 stessa per renderla pi\u00f9 accogliente."}
{"id": "136812", "revid": "1610933", "url": "https://it.wikipedia.org/wiki?curid=136812", "title": "Procione granchiaiolo", "text": ""}
{"id": "136813", "revid": "104458", "url": "https://it.wikipedia.org/wiki?curid=136813", "title": "Beinwil (Argovia)", "text": "Beinwil (toponimo tedesco; ufficialmente Beinwil (Freiamt), fino al 1950 Beinwil bei Muri) \u00e8 un comune svizzero di 1\u00a0145 abitanti del Canton Argovia, nel distretto di Muri.\nStoria.\n e nel 1816 quella di Winterschwil (fino ad allora parte del comune di Geltwil).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
