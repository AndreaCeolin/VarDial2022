{"id": "101934", "revid": "188116", "url": "https://it.wikipedia.org/wiki?curid=101934", "title": "Battaglia di Novara (1849)", "text": "La battaglia di Novara (conosciuta anche come battaglia della Bicocca dal nome dell'omonimo sobborgo sud-est di Novara, dove si combatterono gli scontri pi\u00f9 importanti) fu una delle ultime battaglie della prima guerra d'indipendenza italiana, svoltasi il 23 marzo 1849, durante il Risorgimento e si concluse con la completa vittoria dell'esercito imperiale austriaco guidato dal maresciallo Josef Radetzky sull'Armata Sarda comandata dal generale polacco Wojciech Chrzanowski.\nLa battaglia fu combattuta al termine della breve seconda fase della guerra; la campagna fu caratterizzata inizialmente dall'offensiva austriaca a sorpresa attraverso il Ticino e dalla sconfitta piemontese nella battaglia di Mortara. L'esercito piemontese, dopo questi insuccessi, fu quindi concentrato a Novara dove venne attaccato il 23 marzo 1849 solo da una parte dell'esercito austriaco. A causa dell'indecisione e di gravi errori del comando dell'esercito piemontese, il maresciallo Radetzky ebbe il tempo di concentrare progressivamente tutte le sue forze a Novara e, disponendo di una chiara superiorit\u00e0 numerica locale, pot\u00e9 sconfiggere e costringere alla capitolazione l'armata avversaria. Nella notte stessa della battaglia il re di Sardegna Carlo Alberto, presente sul campo, decise di abdicare e fu il figlio Vittorio Emanuele II a concludere il 24 marzo 1849 un armistizio definitivo con il maresciallo Radetzky.\nOgni anno la citt\u00e0 di Novara celebra la rievocazione storica in costume della battaglia.\nIl contesto storico.\nIl 9 agosto 1848 era stato concluso il cosiddetto armistizio di Salasco che metteva fine temporaneamente alle ostilit\u00e0 tra il Regno di Sardegna e l'Impero d'Austria, culminate con la vittoria austriaca nella battaglia di Custoza. In realt\u00e0 il documento stabiliva solo una tregua di sei settimane: in mancanza di novit\u00e0 politiche, grazie ad una possibile mediazione franco-britannica, la guerra sarebbe teoricamente ripresa a partire dal 21 settembre. Ancor prima dell'armistizio si era dimesso il governo di Torino presieduto da Gabrio Casati e il re Carlo Alberto, nel tentativo di comprimere il crescente movimento democratico popolare, aveva nominato a camere chiuse un nuovo governo, guidato da Cesare Alfieri, per mettere sotto il controllo della parte conservatrice le istanze nazionali e i progetti di una ripresa della guerra contro l'Austria. Nuovo ministro della guerra, incaricato di riorganizzare l'esercito, venne nominato prima il generale Antonio Franzini e quindi il generale Giuseppe Dabormida.\nIn contrasto con i propositi conservatori di Carlo Alberto e del nuovo governo e con i loro limitati obiettivi politico-diplomatici, le correnti democratiche promuovevano invece pi\u00f9 ambiziosi programmi di sollevazione popolare nelle varie regioni della penisola, di ripresa della guerra per ottenere la rivincita sull'Austria e di costituzione di una \"confederazione italiana\". In dicembre la parte democratica sembr\u00f2 prevalere a Torino, il governo Alfieri cadde e Vincenzo Gioberti assunse la guida di un nuovo esecutivo, costituito con la partecipazione di importanti esponenti democratici. Nel frattempo la guerra non era ripresa alla scadenza dell'armistizio per la necessit\u00e0 dell'esercito piemontese di riorganizzarsi e soprattutto per le vicende generali dell'Impero austriaco che avevano distolto l'attenzione del cancelliere Felix Schwarzenberg dallo scacchiere italiano, nonostante le proposte aggressive del maresciallo Josef Radetzky, comandante supremo nel Lombardo-Veneto. Il 6 ottobre 1848 era esplosa una nuova sollevazione rivoluzionaria a Vienna, l'Ungheria era in rivolta, disordini erano scoppiati in Croazia e Boemia, l'imperatore Ferdinando I aveva dovuto ritirarsi a Olm\u00fctz e cedere il trono al giovanissimo nipote Francesco Giuseppe.\nIn Piemonte era in corso una complessa riorganizzazione dell'esercito, guidata prima dal generale Dabormida e poi dal 27 ottobre dal nuovo ministro della Guerra, generale Alfonso La Marmora, e infuriava un'accesa polemica tra le autorit\u00e0 militari e politiche riguardo alle responsabilit\u00e0 della disfatta e al problema del comando supremo, contrasti che coinvolgevano anche Carlo Alberto. Dopo la destituzione dei generali Ettore De Sonnaz e Carlo Canera di Salasco, il generale Eusebio Bava, nominato in un primo tempo generale in capo dell'esercito, era stato a sua volta al centro di violenti contrasti a causa di un suo memoriale in cui criticava pesantemente l'apparato militare ed in parte anche il re. Quest'ultimo era deciso peraltro a mantenere il comando supremo e il governo propose quindi di affiancare al sovrano un capo di stato maggiore con pieni poteri proveniente dall'estero. Dopo l'impossibilit\u00e0 di chiamare a Torino per assumere l'incarico i generali francesi Thomas Robert Bugeaud, Nicolas Changarnier e Marie-Alphonse Bedeau, venne deciso di proporre la nomina al generale polacco Wojciech Chrzanowski, veterano delle guerre napoleoniche e ritenuto un tecnico esperto e preparato. In realt\u00e0 questo generale, fisicamente poco prestante, non conosceva la situazione italiana, non parlava la lingua e mancava delle doti del condottiero.\nIl programma di riorganizzazione dell'esercito piemontese procedeva con molta difficolt\u00e0: il generale Dabormida e poi il generale La Marmora si impegnarono a lungo per modificare il reclutamento, eliminando le classi di uomini pi\u00f9 anziani e cercando di migliorare la qualit\u00e0 delle reclute. Sforzi furono fatti per migliorare l'equipaggiamento e l'armamento individuale; inefficaci invece furono i tentativi di accrescere le capacit\u00e0 logistiche e l'efficienza dei servizi sanitari; i quadri ufficiali rimasero insufficienti numericamente e non adeguatamente preparati. La struttura del comando superiore venne migliorata, ma alcune scelte rimasero legate ad interferenze politiche con scadimento della qualit\u00e0; carenze di fondi impedirono di raggiungere maggiori risultati, mentre tra i soldati il morale non era molto elevato, a causa soprattutto di disagi logistici e carenze di mezzi. La consistenza numerica dell'esercito non era stata accresciuta e dei circa 150.000 uomini alle armi, le forze realmente impiegabili nella guerra contavano meno di 80.000 soldati.\nRitenendo indispensabile affrettare i tempi per risparmiare risorse finanziarie, salvaguardare la disciplina nell'esercito e anticipare sommovimenti democratici rivoluzionari, il re e i dirigenti politico-militari piemontesi presero infine la decisione, durante il consiglio dei ministri del 7 febbraio 1849, di riprendere le ostilit\u00e0. Venne definitivamente deciso di nominare il generale Chrzanowski \"generale maggiore dell'esercito\", comandante effettivo \"sotto la propria responsabilit\u00e0, a nome del re\", che tuttavia all'apertura della guerra sarebbe tornato \"alla testa delle truppe\"; il generale Alessandro La Marmora divenne il capo di stato maggiore. Nel mese di febbraio si verificarono nuovi sconvolgimenti nell'assetto amministrativo del Regno di Sardegna: il ministro della guerra Alfonso La Marmora si dimise il 9 febbraio e venne sostituito dal generale Agostino Chiodo, che il 21 febbraio divenne anche Presidente del Consiglio di un nuovo governo dopo le dimissioni di Gioberti.\nDopo un'ultima serie di indecisioni e di contrasti sulla data di denuncia dell'armistizio che, secondo le clausole stabilite, avrebbe preceduto di otto giorni la ripresa effettiva della guerra, il maggiore Raffaele Cadorna il 9 marzo venne inviato dal governo piemontese a Milano per notificare l'atto formale al maresciallo Radetzky. Il comandante in capo austriaco e il suo capo di stato maggiore, generale Heinrich von Hess, si mostrarono soddisfatti della notizia: da molti mesi auspicavano una ripresa delle ostilit\u00e0 ed erano pienamente fiduciosi di poter infliggere una decisiva sconfitta al Regno di Sardegna. L'armistizio venne denunciato ufficialmente il 12 marzo 1849 con ripresa della guerra a partire dal 20 marzo, mentre nella capitale lombarda reparti austriaci sfilavano minacciosi in parata al suono di bellicose marce militari.\nPiani e preparativi.\nNonostante le carenze organizzative e materiali dell'esercito piemontese e la sua inferiorit\u00e0 numerica, la dirigenza politico-militare del Regno aveva deciso in teoria di adottare una strategia offensiva, sferrare un attacco nel Lombardo-Veneto e suscitare una nuova insurrezione della popolazione. Si sperava inoltre che l'esercito austriaco, minacciato dall'insurrezione e indebolito dalle difficolt\u00e0 dell'Impero, impegnato contemporaneamente a sedare la rivolta ungherese e i disordini in Boemia, avrebbe preferito ripiegare inizialmente fino all'Adda o forse fino al Quadrilatero. Il nuovo comandante dell'esercito, il generale Wojciech Chrzanowski, incerto e indeciso, avrebbe preferito adottare una strategia di attesa e logoramento, senza impegnarsi subito in una battaglia decisiva. In un secondo tempo invece sembr\u00f2 convinto che i nemici verosimilmente si sarebbero ritirati senza combattere dalla linea del Ticino e ipotizz\u00f2 un'avanzata da Novara verso Milano per ottenere un prestigioso successo iniziale.\nPochi giorni prima dell'inizio della campagna il generale Chrzanowski ritorn\u00f2 ai suoi prudenti progetti difensivi. Egli previde la possibilit\u00e0 che gli austriaci attraversassero il Ticino a Pavia e marciassero su Mortara. Per contrastare questa manovra la divisione lombarda del generale Gerolamo Ramorino sarebbe rimasta a La Cava e, dopo aver avvertito il comando supremo, avrebbe ripiegato verso nord per ricongiungersi con il grosso dell'esercito. I piani del generale polacco prevedevano di schierare tre divisioni tra Galliate e Cassolnovo e due divisioni tra Novara e Vespolate. In caso di avanzata austriaca da sud, i piemontesi avrebbero deviato sulla destra e occupato Vigevano e Mortara. Se il maresciallo Radetzky avesse attaccato frontalmente Mortara, i piemontesi avrebbero potuto contrattaccare sul suo fianco destro da Vigevano e tagliarlo fuori dal Ticino costringendolo a ritirarsi verso la sua base di operazioni di Pavia.\nIn realt\u00e0, ancora il mattino 20 marzo 1849 il generale polacco, in una lettera inviata al ministro della Guerra a Torino, ritenne poco probabile un'offensiva austriaca da Pavia, nonostante le notizie ricevute di un forte concentramento nemico in quel settore. Sembra che egli avesse adottato il piano di raggruppamento a Novara, in teoria pericoloso in quanto scopriva le direttrici strategiche principali Alessandria-Pavia e Alessandria-Piacenza, anche per ragioni politiche, sollecitato dal re a raggiungere un successo di prestigio con l'entrata vittoriosa di Carlo Alberto a Milano dopo la prevista ritirata austriaca sull'Adda.\nInoltre lo schieramento adottato dal generale Chrzanowski disperdeva l'esercito su un'area troppo estesa e lo esponeva ad essere sopraffatto, prima di aver completato il raggruppamento, da un'offensiva da parte di un nemico dotato di un esercito pi\u00f9 esperto, meglio organizzato e pi\u00f9 mobile. I piani del comando dell'esercito piemontese prevedevano di concentrare cinque divisioni nell'area di Novara, mentre sul fianco sinistro nel settore tra il lago Maggiore e le sorgenti del Ticino era attestata la Brigata Solaroli con 5.000 uomini, collegati con la massa principale solo da quattro battaglioni di reclute. Sul lato destro, tra Alessandria e Voghera, era schierata la divisione lombarda del generale Ramorino con 6.500 soldati e 16 cannoni; sull'estremo fianco destro erano posizionate invece, verso Piacenza, la brigata d'avanguardia con 3.600 uomini ed a Sarzana e Parma la 6\u00aa Divisione del generale Alfonso La Marmora. Questa disposizione operativa scaglionava l'esercito piemontese su settanta chilometri lungo il Ticino e si estendeva su oltre duecento chilometri considerando anche i gruppi distaccati sul fianco destro. Oltre 26.000 soldati erano impegnati quindi in compiti secondari sui fianchi del raggruppamento principale e, nonostante le disponibilit\u00e0 di strade di arroccamento, le carenze di mobilit\u00e0 e di organizzazione logistica avrebbero intralciato i movimenti dell'armata, mentre gli austriaci avrebbero sfruttato queste debolezze per concentrare le loro forze nel punto debole del fronte.\nIn realt\u00e0 il maresciallo Josef Radetzky, che aveva deciso di passare subito all'offensiva, manovr\u00f2 abilmente i suoi corpi in modo da mascherare fino all'ultimo il suo piano di operazioni. Il 12 marzo il comandante austriaco diram\u00f2 una prima direttiva di concentrazione delle sue truppe, che entro il 18 marzo furono raggruppate a sud di Milano, tra il Ticino, l'Adda e il Po, nell'area compresa tra Binasco, Corteolona, Codogno e Melegnano. Solo una brigata venne lasciata nel Varesotto e altre due furono distese a copertura lungo il Ticino. La dislocazione delle truppe decisa dal maresciallo Radetzky consentiva di concentrare una grande massa di forze in un'area ristretta pronta potenzialmente sia a ripiegare dietro l'Adda, sia ad attaccare lungo il Po tra Pavia e Piacenza, sia a sferrare l'offensiva a Pavia attraverso il Ticino. La mattina del 18 marzo il maresciallo part\u00ec da Milano e, giunto a Melegnano, devi\u00f2 con il suo stato maggiore verso ovest, raggiunse il 19 marzo Torre Bianca a sei chilometri da Pavia e assunse il comando dell'armata.\nDurante la notte il maresciallo diram\u00f2 gli ordini definitivi ed ebbe inizio il concentramento generale dei cinque corpi d'armata dell'esercito austriaco nel settore di Pavia, dove avrebbero dovuto portarsi anche le tre brigate distaccate. Lungo il Ticino sarebbero rimasti solo un battaglione e due squadroni di cavalleria. Entro il mattino del 20 marzo il II corpo d'armata del generale Konstantin d'Aspre raggiunse Pavia, mentre altri tre corpi si schierarono a nord e a est. Questo potente raggruppamento si trovava in posizione per sferrare un attacco attraverso il Ticino oppure avrebbe potuto attraversare il Po a Stradella: in questo modo il maresciallo Radetzky conservava la coesione delle sue forze e manteneva nell'incertezza i comandanti piemontesi riguardo alle sue reali intenzioni operative.\nOffensiva austriaca sul Ticino.\nLo sfondamento.\nLa difesa del settore della Cava che sbarrava la testa di ponte austriaca sul Ticino a Pavia, era stato affidato dal comando dell'esercito piemontese al generale Ramorino con la sua divisione lombarda che inizialmente era stata schierata tra Alessandria, Voghera e Tortona; tuttavia, nonostante un ordine diretto del 16 marzo, il generale aveva lasciato a difesa di questa zona solo tre battaglioni di fanteria e il battaglione bersaglieri di Luciano Manara. Durante un incontro, insieme con il colonnello Berchet e il generale Manfredo Fanti, con il generale Chrzanowski nello stesso giorno, al generale Ramorino era stato chiarita l'importanza della sua missione di coprire il Ticino tra Bereguardo e la confluenza con il Po, ed era stato anche precisato che, in caso di pressione insostenibile del nemico, egli avrebbe dovuto ripiegare con la sua divisione in direzione di Mortara per mantenere i collegamenti con il grosso dell'armata e solo in situazione di emergenza poteva ritirarsi verso il Po a Mezzana Corti, il cui ponte di barche avrebbe dovuto essere distrutto.\nIn realt\u00e0 il generale Ramorino riteneva invece secondaria una minaccia da Pavia oltre il Ticino e il ramo secondario del Gravellone e, considerando molto pi\u00f9 pericolosa un'offensiva austriaca attraverso il Po a Stradella, il 20 marzo aveva schierato la sua divisione tra Casteggio, Barbianello e il fiume per sbarrare le direttrici di Stradella e Mezzana Corti, mentre aveva lasciato alla Cava solo una debole copertura affidata al comando del generale Giannotti per ritardare una possibile manovra nemica oltre il Gravellone e poi ripiegare a sua volta verso il Po, in contrasto con le disposizioni del comando supremo che prescrivevano invece un ripiegamento verso Mortara.\nL'offensiva del maresciallo Radetzky ebbe inizio a mezzogiorno del 20 marzo; senza impiegare l'artiglieria per mantenere la sorpresa, il II corpo d'armata del generale Konstantin d'Aspre attravers\u00f2 rapidamente il Gravellone; il reparto di testa era costituito dalla divisione dell'arciduca Alberto, che impegn\u00f2 all'avanguardia i battaglioni di fanteria ungherese e boema al comando dell'abile colonnello Ludwig von Benedek e affront\u00f2 le due compagnie del battaglione di Manara presenti sul posto. Dopo un'ora di combattimenti le due compagnie guidate da Manara furono sopraffatte e, pressate da altri battaglioni austriaci, ripiegarono a la Cava dove il generale Giannotti, presente sul posto, cerc\u00f2 di resistere con l'intero battaglione. Le forze austriache erano soverchianti, l'arciduca Alberto fece intervenire altre truppe che aggirarono ai fianchi le difese nemiche e presero il sopravvento, costringendo il generale Giannotti a retrocedere ancora fino a Mezzana Corti, dove venne rinforzato da due battaglioni del 21\u00ba reggimento. Alle ore 18:00, con l'intervento di altri cinque battaglioni appartenenti al IV corpo d'armata del generale Georg von Thurn Valsassina, gli austriaci conquistarono anche Mezzana Corti e il generale Giannotti si ritir\u00f2 dietro il Po. Il combattimento alla Cava era durato sei ore ed era costato perdite modeste alle due parti ma gli austriaci avevano pienamente raggiunto i loro obiettivi: la via verso Mortara era aperta ed indifesa, il fianco sinistro era solidamente coperto e, con una serie di manovre di avvolgimento, la divisione lombarda del generale Ramorino era stata facilmente rigettata dietro il Po.\nDurante la giornata del 20 marzo, mentre gli austriaci facevano irruzione attraverso il Ticino, sgominavano i deboli reparti della sua divisione presenti alla Cava e avanzavano verso Mortara, il generale Ramorino aveva continuato a temere soprattutto un attacco nemico a Stradella lungo il Po, in direzione di Alessandria. Dopo le notizie giunte il primo pomeriggio sugli eventi in corso sulla sinistra del fiume, il generale consider\u00f2 l'attacco austriaco sul Ticino solo una finta e disperse lungo il fronte le sue truppe; in serata ordin\u00f2 al generale Giannotti di ripiegare sulla destra del Po. Alle ore 21:00 infine comunic\u00f2 al generale Chrzanowski la notizia dello sfondamento nemico ma insistette a ritenere che si trattasse di un \"falso attacco\" per mascherare un'offensiva principale verso Stradella e Alessandria; in un ordine al generale Giannotti previde ancora di concentrare le sue truppe a Casteggio per coprire Alessandria.\nIl generale Chrzanowski aveva condotto durante la giornata del 20 marzo una ricognizione in forze oltre il Ticino; mentre la 4\u00aa Divisione del Duca di Genova si era raggruppata vicino al ponte della strada Novara-Milano, insieme alla 3\u00aa Divisione del generale Ettore Perrone, la 2\u00aa Divisione del generale Michele Bes era stata schierata sulla destra per controllare il corso del fiume. Alle ore 13:30 la Brigata Piemonte e quindi il resto della 4\u00aa Divisione avevano attraversato, accompagnati personalmente dal re, il ponte e si erano spinti fino a Magenta senza trovare opposizione. In serata il re e il generale polacco, incerti e preoccupati, erano ritornati a Trecate. Non avendo inviato ufficiali di collegamento con il generale Ramorino, Carlo Alberto e il generale Chrzanowski rimasero nell'incertezza sulla situazione fino alle ore 20:00 quando finalmente arrivarono inquietanti notizie dal tenente Casati che, recatosi alla Cava su iniziativa personale del generale Bes, pot\u00e9 riferire che le difese nel settore erano limitatissime, che il grosso della divisione lombarda era oltre il Po e che l'armata austriaca aveva attraversato in massa il Ticino e il Gravellone ed era avanzata lungo la riva destra raggiungendo Zerbol\u00f2.\nAlle ore 20:30 il generale Chrzanowski prese alcune misure iniziali per controllare la situazione, ma si mostr\u00f2 ancora indeciso e scarsamente energico; egli ritenne opportuno rinunciare all'avanzata a ovest del Ticino e ordin\u00f2 alla 1\u00aa Divisione del generale Giovanni Durando di marciare su Mortara, mentre il generale Bes avrebbe dovuto iniziare a raggruppare la 2\u00aa Divisione a Vigevano. Alle ore 22:00 giunse un rapporto del generale Ramorino che tuttavia non risolse i dubbi del generale polacco; egli destitu\u00ec il comandante della divisione lombarda e mise al suo posto il generale Fanti ma, apparentemente timoroso anch'egli di una possibile avanzata austriaca verso Alessandria, non modific\u00f2 lo schieramento della divisione a sud del Po. Solo alle ore 3:00 del 21 marzo quando il generale Bes comunic\u00f2 la presenza di almeno 10.000 soldati austriaci a Garlasco, sedici chilometri a sud di Mortara, il generale Chrzanowski decise finalmente di cambiare il suo schieramento e di inviare le sue forze verso sud. La 2\u00aa Divisione sarebbe stata rinforzata a Vigevano dalla 4\u00aa Divisione del Duca di Genova, che avrebbe riattraversato subito il Ticino, e dalla 3\u00aa Divisione del generale Perrone; la 1\u00aa Divisione del generale Durando doveva raggiungere subito Mortara, seguita dalla Divisione di riserva del Duca di Savoia; la Brigata Solaroli avrebbe coperto il ponte sul Ticino. Il comandante in capo sperava di poter sbarrare con questo dispositivo la marcia del nemico su Mortara e di minacciarlo sul fianco destro con le forze raggruppate a Vigevano. in realt\u00e0, a causa di ritardi, di indecisioni e di ordini contraddittori, le divisioni piemontesi non assunsero in tempo un solido schieramento, si limitarono alla difesa e malamente collegate tra loro furono attaccate e sconfitte separatamente dall'armata austriaca.\nVittoria austriaca a Mortara.\nA partire dalle ore 10:00 del mattino del 21 marzo il maresciallo Radetzky, dopo il consolidamento delle posizioni nella testa di ponte e la ritirata oltre il Po della divisione lombarda, riprese le operazioni dispiegando su largo fronte i suoi corpi d'armata; il maresciallo assegn\u00f2 al I corpo del generale Eugen Wratislaw il compito di marciare lungo la riva del Ticino per coprire il fianco destro del grosso dell'armata e avanzare su Borgo San Siro e Gambol\u00f2. Al centro, lungo la strada di Mortara, avanz\u00f2 il II corpo del generale d'Aspre, seguito dalle ore 11:00 dal III corpo del generale Christian von Appel e dal I corpo di riserva del generale Gustav von Wocher; infine il fianco sinistro del gruppo principale sarebbe stato coperto dall'avanzata del IV corpo del generale von Thurn Valsassina.\nL'armata austriaca in avanzata entr\u00f2 in contatto con le truppe piemontesi alle ore 11:00 quando l'avanguardia del I corpo del generale Watrislaw, in marcia di fiancheggiamento sul lato destro dello schieramento del maresciallo Radetzky, si scontr\u00f2 con reparti in esplorazione inviati dal generale Bes, comandante della 2\u00aa Divisione, da Vigevano fino a Borgo San Siro, dieci chilometri pi\u00f9 a sud. Le deboli truppe piemontesi, sei compagnie e poco pi\u00f9 di uno Squadrone del Reggimento Piemonte Reale Cavalleria al comando del colonnello Gabrielli di Montevecchio, erano in forte inferiorit\u00e0 numerica; gli austriaci impegnarono infatti inizialmente oltre 2.000 soldati, saliti a 6.500 nel corso dello scontro, ma i difensori opposero una forte resistenza. I combattimenti si prolungarono per alcune ore, i piemontesi, minacciati di aggiramento dalle crescenti truppe austriache, prima ripiegarono coperti da diverse cariche di alleggerimento dalla cavalleria su Borgo San Siro (erano infatti sopraggiunti altri due Squadroni del Piemonte Reale) e quindi, dopo aver difeso aspramente la cittadina per altre due ore, si ritirarono con ordine pi\u00f9 a nord, abbandonando il villaggio e ritornando verso Vigevano senza essere pressati da vicino dal nemico.\nNel frattempo fin dalle ore 8:00 il generale Bes era arrivato a Vigevano con la 2\u00aa Divisione e aveva schierato le sue brigate nella posizione della Sforzesca, a tre chilometri dalla citt\u00e0; alle ore 13:00 giunsero anche il re e il generale Chrzanowski che dispose una serie di cambiamenti di schieramento, per concentrare l'intera divisione del generale Bes alla Sforzesca e posizionare la 3\u00aa Divisione del generale Perrone sulla destra a Gambol\u00f2; queste manovre tuttavia provocarono disordine e ritardi. L'avanguardia del I corpo d'armata austriaco del generale Wratislaw, costituita da due battaglioni e due squadroni, quindi pot\u00e9 attaccare solo una parte delle difese piemontesi preparate alla Sforzesca e, manovrando per aggirare i fianchi, le mise in difficolt\u00e0; il generale Bes invi\u00f2 prontamente i rinforzi del 23\u00ba reggimento fanteria del colonnello Enrico Cialdini e gli austriaci vennero respinti. La cavalleria piemontese attacc\u00f2 energicamente, i primi due attacchi del nemico fallirono e i piemontesi avanzarono per sei chilometri a sud della Sforzesca. Nelle ore successive per\u00f2 il comando austriaco fece affluire progressivamente altri cinque battaglioni che, dopo duri scontri, iniziarono ad avere la meglio; i nuovi contrattacchi del generale Bes non ebbero successo, altri reparti austriaci minacciarono di aggirare sulla destra le forze della 2\u00aa Divisione e il comandante piemontese decise al tramonto di ripiegare. Alle ore 19:00 tutte le forze piemontesi rifluirono ordinatamente alla Sforzesca. Contemporaneamente alle ultime fasi della battaglia della Sforzesca, altri scontri si erano accesi lungo la strada di Gambol\u00f2 dove alle ore 18:00, un battaglione e uno squadrone austriaci furono respinti dal contrattacco di reparti del 1\u00ba fanteria e del Genova Cavalleria e non poterono proseguire la marcia.\nIl complesso di scontri nell'area compresa tra Borgo San Siro, la Sforzesca e Gambol\u00f2 che avevano coinvolto circa 8.500 piemontesi e 9.000 austriaci, erano costati lievi perdite alle due parti e apparentemente si concludevano con buoni risultati tattici per l'esercito del generale Chrzanowski; la strada per Vigevano era ora solidamente difesa e tre divisioni erano state raggruppate in quel settore. In realt\u00e0 dal punto di vista strategico i combattimenti si erano conclusi in modo favorevole per l'esercito austriaco; l'obiettivo di coprire l'avanzata principale del II, III e I corpo di riserva al centro, lungo la strada di Mortara, era stato pienamente raggiunto e gli importanti centri di Borgo San Siro e Gambol\u00f2 erano stati occupati; a causa delle persistenti difficolt\u00e0 di movimento e di organizzazione logistica, le truppe piemontesi, pur mantenendo il controllo di Vigevano, avevano perso posizioni indispensabili per un'eventuale azione sul fianco destro delle colonne austriache. Tuttavia il comando piemontese rimaneva fiducioso e ottimista; nel settore della Sforzesca il nemico era stato fermato e anche in quello di Mortara che avrebbe dovuto essere occupato da due divisioni di fanteria e tre reggimenti di cavalleria, le difese apparivano solide. Il generale Chrzanowski aveva inviato in questo settore il capo di Stato maggiore, generale Alessandro La Marmora, per controllare le operazioni; alle ore 17:00 si era udito il rombo del cannone proveniente da Mortara, ma solo alle ore 1:00 del 22 marzo arrivarono le disastrose notizie che Mortara era caduta, che gli austriaci avanzavano in massa e che le due divisioni piemontesi erano in rotta verso Novara e Vercelli.\nA partire dalle ore 10:00 del 21 marzo il generale d'Aspre aveva marciato con il II corpo da Gropello verso Mortara, precedendo il III corpo del generale von Appel e il I corpo di riserva del generale von Wocher; l'avanzata si svolse senza molta opposizione e alle ore 16:00 gli austriaci della divisione di punta dell'arciduca Alberto arrivarono in contatto delle linee difensive piemontesi che apparivano fortemente presidiate. Senza attendere e contando sulla sorpresa, il generale d'Aspre decise di attaccare subito con la divisione di testa direttamente lungo la strada Pavia-Mortara, sbarrata da un solo battaglione piemontese della Brigata Regina. Dopo un intenso bombardamento iniziato alle ore 17:00 e durato circa un'ora, nella prima oscurit\u00e0 della sera, il generale d'Aspre, coadiuvato dal capo di Stato maggiore dell'armata, generale Heinrich von Hess, sferr\u00f2 l'attacco che, contrastato sui fianchi, ebbe invece pieno successo al centro. Il colonnello Benedek guid\u00f2 l'attacco, condotto da circa 8.000 soldati ungheresi, boemi, croati e lombardo-veneti, con audacia e abilit\u00e0; per sfruttare la confusione e l'indecisione nelle file della Brigata Regina del generale Trotti, il comandante austriaco avanz\u00f2 risolutamente, nonostante l'oscurit\u00e0 e penetr\u00f2 subito a Mortara occupando tutti i luoghi strategici, mentre i piemontesi si ritiravano frettolosamente.\nLa vittoria austriaca era stata facilitata dagli errori del comando piemontese; il generale Durando, comandante della 1\u00aa Divisione incaricata di difendere Mortara, aveva tardato a portare avanti i suoi reparti e si era schierato troppo vicino alla cittadina con le sue due brigate distese su un fronte troppo vasto e mal collegate a causa della presenza del cavo Passerini che attraversava le linee; inoltre la Divisione di riserva del Duca di Savoia, arrivata alle ore 13:00, rimase inizialmente dispersa pi\u00f9 indietro tra Castel d'Agogna e Mortara. Dopo l'irruzione nella serata della colonna del colonnello Benedek dentro la citt\u00e0, il generale La Marmora ordin\u00f2 alla Brigata Aosta di contrattaccare, ma dopo alcuni scontri confusi, il generale Lovera, comandante della brigata, decise di evitare uno scontro notturno e prefer\u00ec ripiegare verso Cilavegna e Vespolate, mentre gli austriaci si rinforzavano continuamente con l'afflusso di altri 13.000 soldati delle brigate Stadion e Kollowrath. Mentre al centro la resistenza era cessata, i combattimenti continuarono molto intensi sul fianco destro dove i piemontesi difesero il corso del fiume Arbogna; il generale La Marmora fece affluire di rinforzo la Brigata Cuneo appartenente alla Divisione di riserva che tuttavia egli schier\u00f2 su posizioni di copertura senza contrattaccare.\nNella crescente oscurit\u00e0 gli austriaci del generale d'Aspre ripresero gli attacchi e sbaragliarono anche i difensori dell'Arbogna che ripiegarono in disordine; il generale La Marmora riusc\u00ec ancora a trattenere il nemico alla Rotonda di Sant'Albino con l'intervento di due battaglioni della Brigata Cuneo ma, per evitare di essere accerchiato, decise infine di ripiegare su strade secondarie verso Porta Alessandria per ricollegarsi con la Divisione di riserva. La strada era sbarrata dai soldati del colonnello Benedek che riuscirono a bloccare la ritirata delle truppe confuse e demoralizzate, e tra le ore 20.30 e le 21.00 costrinsero alla resa quattro battaglioni delle brigate Aosta e Regina, catturando circa 2.000 prigionieri; solo il generale La Marmora e pochi superstiti riuscirono a sfuggire. Durante la battaglia Vittorio Emanuele, Duca di Savoia, non mostr\u00f2 molta iniziativa e non impegn\u00f2 a fondo la Divisione di riserva; al termine degli scontri raggiunse Castel d'Agogna dove venne raggiunto anche dai generali La Marmora e Durando; i tre alti ufficiali decisero dopo alcune discussioni di ripiegare con le forze superstiti verso Novara.\nLa battaglia.\nUltimi movimenti.\nAlla Sforzesca le notizie della disfatta a Mortara raggiunsero il generale Chrzanowski e il quartier generale alle ore 1:00 del 22 marzo, mentre si stava pianificando ottimisticamente di rafforzare il fianco sinistro dello schieramento a Vigevano e sferrare una controffensiva con quattro divisioni contro l'ala destra nemica. Dopo aver rintracciato Carlo Alberto, il generale Chrzanowski riun\u00ec alle ore 3:00 un decisivo consiglio di guerra per stabilire le misure da prendere dopo il crollo a Mortara; alla riunione, a cui parteciparono oltre al re e al comandante in capo, il generale Bes e il Duca di Genova, si decise, dopo aver inizialmente discusso di nuove controffensive, di ripiegare con tutto l'esercito a Novara, invece di eseguire una difficile marcia di fianco per ritirarsi verso Vercelli. La ritirata generale ebbe inizio tra le 3.00 e le 4.00 del 22 marzo: la 2\u00aa e la 3\u00aa Divisione dei generali Bes e Perrone marciarono su Trecate dove giunsero a mezzogiorno, seguite dalla 4\u00aa Divisione del Duca di Genova che arriv\u00f2 alle ore 16:00; subito dopo la 2\u00aa e la 3\u00aa Divisione proseguirono su Novara. In questa citt\u00e0 fin dall'alba erano gi\u00e0 arrivati i resti della Brigata Regina del generale Trotti e la Brigata Aosta della 1\u00aa Divisione del generale Durando sconfitte a Mortara. Il Duca di Savoia con la Divisione di riserva invece inizialmente era rimasto incerto in attesa di ordini e poi aveva iniziato a muovere verso Borgo Vercelli, ma dopo aver ricevuto precise disposizioni del quartier generale, ritorn\u00f2 verso Novara che le sue truppe raggiunsero entro le ore 2.00 del 23 marzo. Infine al mattino arrivarono anche la 4\u00aa Divisione e la Brigata Solaroli, proveniente dal ponte sul Ticino; entro le ore 9.00 del 23 marzo il grosso delle forze piemontesi avevano quindi raggiunto senza incontrare difficolt\u00e0 da parte del nemico le posizioni intorno a Novara.\nIn un primo momento dopo il brillante successo di Mortara il maresciallo Radetzky ritenne di aver affrontato e sconfitto solo una retroguardia del nemico e ipotizz\u00f2 che il grosso dell'esercito piemontese si sarebbe ritirato su Vercelli e poi dietro il Po a Casale Monferrato per avvicinarsi alla base di operazioni di Alessandria e collegarsi con le forze rimaste a sud del fiume, costituite dalla divisione lombarda ora comandata dal generale Fanti, dalla 6\u00aa Divisione del generale Alfonso La Marmora, dalla Brigata Belvedere. Il comandante austriaco sperava di intercettare la marcia di fianco dell'esercito nemico continuando l'avanzata lungo la strada di Novara. Quindi il maresciallo alle ore 4:00 del 22 marzo ordin\u00f2 al II corpo del generale d'Aspre di marciare su Vespolate, con subito dietro il III corpo del generale von Appel e il I corpo di riserva del generale von Wocher; il I corpo del generale Wratislaw avrebbe dovuto continuare a proteggere il fianco destro dell'armata, mentre il IV corpo del generale Thurn Valsassina, schierato sul fianco sinistro, avrebbe deviato e si sarebbe inserito a Vespolate dietro il II corpo. Il dispositivo di marcia studiato dal maresciallo Radetzky manteneva una stretta coesione tra i corpi e permetteva di affrontare possibili sorprese nemiche lungo la direzione Mortara-Novara. All'alba del 23 marzo gli elementi di testa del generale d'Aspre giunsero a otto chilometri da Novara, mentre le retroguardie del I corpo di riserva distavano ancora diciannove chilometri dalla citt\u00e0; sui fianchi, mentre il IV corpo era vicino a Vespolate, il I corpo era ancora lontano sulla destra.\nLa mancanza di precise informazioni sulle intenzioni e la reale dislocazione dell'esercito piemontese, le notizie su una probabile ritirata del nemico verso Vercelli e le valutazioni del generale d'Aspre sulla presenza solo di deboli retroguardie a Novara, convinsero tuttavia il maresciallo Radetzky ad effettuare, da Borgo Lavezzaro alle ore 8:00 del 23 marzo, un importante cambiamento dei suoi piani. Egli quindi decise di organizzare una grande conversione del suo esercito verso Vercelli; il IV e il I corpo avrebbero marciato a sinistra e sarebbero stati seguiti dietro dal III corpo e dal I di riserva, solo il II corpo avrebbe continuato su Novara e dopo aver occupato quella citt\u00e0, avrebbe assunto una funzione di copertura del fianco; il giorno seguente avrebbe svoltato dietro agli altri corpi verso Vercelli. Il maresciallo prevedeva di concentrare oltre la Sesia entro la notte del 24 marzo quattro corpi d'armata; venne anche dato ordine al generale Franz von Wimpffen, comandante delle truppe rimaste a Pavia, di dirigersi verso Casale.\nPer eseguire questi nuovi ordini quindi il IV corpo del generale Thurn Valsassina si mosse per primo a partire dalle ore 9:00 del 23 marzo verso Vercelli mentre sulla strada meridionale inizi\u00f2 a deviare verso quella citt\u00e0 alle ore 10:00 anche il I corpo del generale Wratislaw; alla stessa ora il generale d'Aspre avanz\u00f2 con il II corpo a nord verso Novara. Il III corpo invece in un primo momento attese notizie sugli sviluppi della situazione a nord e non si mosse dalla zona tra Vespolate e Borgo Lavezzaro; anche il I corpo di riserva rimase fermo a sud di Albonese in attesa che il I corpo liberasse la strada da percorrere verso Vercelli. Quindi, anche se la direzione generale di marcia era cambiata, almeno tre corpi austriaci erano ancora relativamente concentrati e in grado di sostenersi in caso di sorprese nemiche; tuttavia l'avanzata iniziale del solo II corpo su Novara poteva diventare pericolosa in caso di un improvviso ed energico attacco del grosso dell'esercito piemontese.\nPrima fase della battaglia.\nAl mattino del 23 marzo l'esercito piemontese complet\u00f2 il suo schieramento difensivo davanti alla citt\u00e0 di Novara, nel territorio compreso tra i fiumi Agogna e Terdoppio, con tre divisioni attestate in posizione avanzata e due divisioni di riserva in seconda fila, mentre la Brigata Solaroli proteggeva il fianco sinistro verso Trecate. Le posizioni piemontesi erano divise dalla presenza del vallone dell'Arbogna che formava una stretta percorsa dalla strada di Mortara e occupata dalle case della Bicocca; l'ala sinistra piemontese difendeva il settore tra il Terdoppio e il vallone dell'Arbogna con la 3\u00aa Divisione del generale Perrone che aveva schierato la Brigata Savona alla Biccoca e la Brigata Savoia in seconda fila. Il settore di centro e di destra, compreso tra il vallone dell'Arbogna e il cavo Dossi, un canale parallelo all'Agogna, era invece occupato dalla 2\u00aa Divisione del generale Bes e dalla 1\u00aa Divisione del generale Durando che disponeva della Brigata Aosta e dei resti della Brigata Regina, decimata a Mortara. Dietro questo schieramento il generale Chrzanowski aveva posizionato in seconda linea la 4\u00aa Divisione del Duca di Genova, attestata dietro la divisione del generale Perrone, e la Divisione di riserva del Duca di Savoia che allineava, dietro la divisione del generale Durando, la forte Brigata Guardie e la Brigata Cuneo che aveva invece subito forti perdite nella precedente battaglia; i sette battaglioni della Brigata Solaroli e due battaglioni di bersaglieri completavano le forze disponibili.\nNel complesso lo schieramento piemontese era costituito da 65 battaglioni, 39 squadroni e 14 batterie, con 45.000 fanti, 2.500 cavalieri e 109 cannoni; il generale Chrzanowski aveva adottato una formazione particolarmente serrata con un fronte di soli tre chilometri e con le divisioni schierate con una brigata in prima linea e una seconda brigata subito dietro; egli intendeva combattere inizialmente una battaglia difensiva e prevedeva la possibilit\u00e0 di contrattacchi con le sue forze di seconda linea. Le forze totali a disposizione del maresciallo Radetzky erano numericamente superiori e ammontavano a 66 battaglioni, 42 squadroni e 205 cannoni, con 70.000 fanti e 5.000 cavalieri, ma, a causa del piano d'operazioni adottato dal maresciallo che prevedeva una conversione massiccia verso Vercelli, in pratica solo tre corpi d'armata (il II, il III e il IV) si trovarono in posizione utile per raggiungere il campo di battaglia con una forza complessiva di 37 battaglioni, 16 squadroni e 108 cannoni.\nLa battaglia ebbe inizio alle ore 11:00 della mattinata piovosa e fredda del 23 marzo con la comparsa delle prime colonne austriache del II corpo del generale d'Aspre lungo la strada di Mortara; si trattava della divisione dell'arciduca Alberto che avanzava con la Brigata Kollowrath in testa. La strada era tuttavia efficacemente difesa dai due battaglioni della Brigata Savona che erano rinforzati in seconda e terza fila dalla Brigata Savoia e dalle due brigate della 4\u00aa Divisione, la Brigata Piemonte e la Brigata Pinerolo; inoltre un battaglione di bersaglieri era schierato pi\u00f9 avanti, presso Olengo e il 15\u00ba reggimento Savona aveva occupato, un chilometro oltre la Bicocca, le posizioni del Castellazzo e della Cavallotta. Il generale d'Aspre riteneva di avere di fronte solo modeste forze di retroguardia e che il grosso delle forze nemiche fosse in ritirata verso Vercelli; quindi non perse tempo e decise di attaccare subito lungo la strada di Mortara con cinque battaglioni schierati su tre colonne della sola Brigata Kollowrath che attaccarono con grande energia, superarono la resistenza dell'avanguardia dei bersaglieri e affrontarono il combattimento con il 15\u00ba reggimento Savona. I piemontesi si batterono con valore; gli scontri divennero subito molto intensi e gli austriaci guadagnarono terreno; sulla sinistra due battaglioni ungheresi occuparono la Cavallotta e raggiunsero 400 metri pi\u00f9 a nord Villa Visconti dove vennero contenuti dall'intervento del Genova Cavalleria, mentre sulla destra dopo un duro combattimento venne raggiunto e conquistato anche il Castellazzo. Il generale Perrone e il re si recarono sul posto e organizzarono il contrattacco per fermare l'avanzata austriaca dalla Cavallotta su Villa Visconti; con il 16\u00ba reggimento Savona, un battaglione della Brigata Savoia e l'intervento di numerose batteria di artiglieria, il nemico venne bloccato e contrattaccato. La battaglia si frantum\u00f2 in una serie di combattimenti confusi e in duelli d'artiglieria ma verso le ore 12.00 i piemontesi, malgrado alcuni cedimenti nei reparti della Brigata Savona, riuscirono a respingere i due battaglioni ungheresi dietro la Cavallotta.\nDi fronte all'inattesa resistenza, il generale d'Aspre divenne consapevole della forza e delle dimensioni delle truppe avversarie e comunic\u00f2 le notizie al maresciallo Radetzky richiedendo l'invio di potenti rinforzi per fronteggiare la situazione; egli avvert\u00ec anche i comandi del III corpo e del IV corpo, invitandoli a deviare subito verso Novara. Contemporaneamente il comandante del II corpo decise di continuare la battaglia, port\u00f2 avanti la seconda brigata della divisione dell'arciduca Alberto e richiam\u00f2 verso Olengo anche la divisione del generale Johann Franz Schaffgotsche che seguiva dietro lungo la strada di Mortara. Il maresciallo Radetzky aveva gi\u00e0 deciso di modificare i suoi piani; allarmato dal crescente tuonare dell'artiglieria dalla direzione di Novara, il comandante in capo austriaco ordin\u00f2 alle ore 12:00 al III corpo del generale von Appel di intervenire al pi\u00f9 presto a sostegno del II corpo e agli altri corpi di deviare verso nord per raggrupparsi. Il I corpo di riserva avrebbe dovuto seguire dietro il III corpo, mentre il IV corpo del generale Thurn Valsassina doveva manovrare, dopo aver cambiato la direzione di marcia, per aggirare il fianco destro dello schieramento piemontese. Il complesso rischieramento del grosso delle forze austriache era per\u00f2 ostacolato dalle difficolt\u00e0 di comunicazione lungo le strade disponibili e dalla distanza tra i vari corpi; solo il III corpo era relativamente vicino e poteva intervenire in breve tempo in aiuto del generale d'Aspre.\nMentre il generale d'Aspre richiedeva rinforzi e accelerava l'afflusso della sua seconda divisione, dopo le ore 12.30 l'arciduca Alberto riprese i suoi attacchi facendo intervenire davanti a Villa Visconti la Brigata Stadion e ordinando alla Brigata Kollowrath di avanzare di nuovo verso il Castellazzo. Sulla sinistra il generale Stadion riusc\u00ec a conquistare Villa Visconti e ad avvicinarsi alla Bicocca con due battaglioni di fanteria e un battaglione di cacciatori; gli austriaci avanzarono avvicinandosi pericolosamente a Villa San Giuseppe dove lo stesso Carlo Alberto si trov\u00f2 temporaneamente in pericolo. Alle ore 12:30 il generale Perrone per stabilizzare la situazione fece intervenire i battaglioni della Brigata Savoia che tuttavia in un primo tempo vennero a loro volta respinti, alcuni reparti si sbandarono e ripiegarono in disordine verso Novara ma alla fine, con l'appoggio dell'artiglieria, la brigata riusc\u00ec a consolidare le sue posizioni e a riprendere il contrattacco insieme ad uno squadrone di cavalleria; Villa Visconti venne liberata e le truppe si avvicinarono di nuovo alla Cavallotta dove vennero fermati da un reggimento ungherese.\nLe truppe austriache della divisione dell'arciduca Alberto erano esauste dopo i duri scontri e il generale d'Aspre si affrett\u00f2 alle ore 13:00 a far entrare in campo la divisione del generale Schaffgotsche che port\u00f2 avanti tra Olengo e la Cavallotta la Brigata Simbschen e la Brigata Liechtenstein. Anche la 3\u00aa Divisione del generale Perrone era logorata e in parte disorganizzata dopo ore di battaglia ma i piemontesi avevano immediatamente disponibili potenti riserve che avrebbero potuto contrattaccare, ma il generale Chrzanowski, depresso e intimorito dall'energia degli attacchi austriaci e dai segni di disordine nelle sue file, non pensava a prendere l'iniziativa. Anche sulla sinistra austriaca un debole reparto con otto compagnie e due cannoni al comando del generale Kielmansegge che aveva raggiunto il cavo Dossi non venne contrattaccato in forze e il generale Durando con la 1\u00aa Divisione si limit\u00f2, secondo gli ordini, a bloccare l'avanzata nemica.\nIl nuovo attacco del generale d'Aspre con il rinforzo di cinque battaglioni della divisioni Schaffgotsche, a sinistra ed a destra della strada di Mortara, mise di nuovo in difficolt\u00e0 i piemontesi; gli austriaci avanzarono ancora fino alla Bicocca, la 3\u00aa Divisione venne ulteriormente indebolita e il generale Perrone rimase gravemente ferito alla testa mentre cercava di riorganizzare le sue truppe. Nel frattempo sulla destra austriaca la Brigata Kollowrath conquist\u00f2 inizialmente il Castellazzo, difeso solo dai resti della Brigata Savona, e giunse alle ore 13:30 fino a 2 chilometri ad est della Bicocca, ma due compagnie austriache vennero duramente respinte dalla Brigata Solaroli intervenuta su iniziativa del suo comandante; le truppe austriache ripersero parte del terreno conquistato.\nFin dalle ore 12:00 il comando piemontese aveva ordinato al Duca di Genova di intervenire a sostegno della divisione del generale Perrone che subiva la crescente pressione delle forze austriache e dava segni di cedimento; alle ore 13:30 la 4\u00aa Divisione pass\u00f2 quindi all'attacco con in testa la Brigata Piemonte del generale Giuseppe Passalacqua e dietro a sinistra la Brigata Pinerolo del generale Luigi Damiano; il 3\u00b0 e il 4\u00ba reggimento della Brigata Piemonte marciarono davanti, a sinistra e a destra della strada maestra, guidati personalmente dal generale e dal Duca di Genova; in seconda linea avanzarono il 13\u00ba e il 14\u00ba reggimento Pinerolo. L'attacco piemontese venne coronato da successo, la fanteria sloggi\u00f2 il nemico da Villa Visconti e raggiunse di nuovo i pressi della Cavallotta, mentre al Castellazzo l'avanzata venne inizialmente bloccata dall'artiglieria austriaca impiegata a distanza ravvicinata; durante questi scontri cadde ferito a morte lo stesso generale Passalacqua che guidava dalla prima linea i suoi uomini. Dopo un nuovo attacco austriaco, l'intervento del 13\u00b0 Pinerolo, sostenuto dall'11\u00ba reggimento della Brigata Casale appartenente alla 2\u00aa Divisione del generale Bes permise di respingere i nemici e raggiungere la Cavallotta; sulla sinistra piemontese entr\u00f2 in azione il 14\u00b0 Pinerolo e gli austriaci subirono forti perdite, vennero catturati prigionieri e gli altri ripiegarono verso Olengo, il Castellazzo venne riconquistato.\nFase decisiva della battaglia.\nAlle ore 15:00 la situazione appariva nel complesso favorevole all'esercito piemontese; nonostante la combattivit\u00e0 dimostrata, le due divisioni del II corpo del generale d'Aspre, in azione per ore contro il grosso dell'esercito nemico, erano stanche e avevano dovuto ripiegare fino alla linea Cavallotta-Olengo; alle ore 14:30 il comandante del II corpo aveva sollecitato con urgenza l'invio di rinforzi per continuare la battaglia e aveva richiesto al generale von Appel di accelerare l'intervento del suo III corpo. Ostacolato dalla confusione e da ingorghi lungo la strada di Mortara, solo il battaglione di cacciatori del III corpo era vicino a Olengo, mentre il IV corpo era molto pi\u00f9 lontano sul fianco sinistro e alle ore 14:30 aveva raggiunto Cameriano. Il I corpo, in marcia su Monticello, e il I corpo di riserva, giunto a Vespolate, per il momento non apparivano in grado di intervenire in tempo nella battaglia.\nIl comando piemontese aveva quindi la possibilit\u00e0, disponendo ancora di quasi tre divisioni fresche e pronte ad essere impiegate subito in azione, di sferrare una grande controffensiva generale che avrebbe potuto concludersi con la disfatta definitiva del II corpo austriaco prima dell'arrivo in forze sul campo del III corpo. Il generale Chrzanowski invece rimaneva pessimista e, impressionato dalle sconfitte locali di alcuni reparti sotto i vigorosi attacchi austriaci e dalla presenza di fenomeni di disgregazione e disordine nelle retrovie, non si riteneva in grado di contrattaccare; avendo scarsa fiducia nelle qualit\u00e0 delle sue truppe e non molto bene informato della reale situazione sul campo, il generale intendeva limitarsi a respingere gli attacchi nemici e resistere fino alla notte, sperando di costringere il maresciallo Radetzky a desistere dagli attacchi e ripiegare. Il generale Chrzanowski in realt\u00e0 considerava fallito il suo piano gi\u00e0 in precedenza a causa del cedimento della 3\u00aa Divisione del generale Perrone che aveva richiesto il prematuro intervento della 4\u00aa Divisione del Duca di Genova; egli non comprese che l'armata, rimanendo sulla difensiva su posizioni prive di solide fortificazioni, sarebbe stata alla fine sopraffatta dalla superiorit\u00e0 numerica dell'esercito austriaco che si stava progressivamente concentrando.\nQuindi il generale Chrzanowski, invece di passare alla controffensiva generale, ordin\u00f2 al Duca di Genova, la cui 4\u00aa Divisione stava incalzando il II corpo austriaco, di arrestare i suoi attacchi e ripiegare sulla linea Torrion Quartara-Cavallotta-Cavallozzo, anche il generale Bes ricevette la disposizione di attestarsi a difesa con la 2\u00aa Divisione; solo reparti di bersaglieri di retroguardia affrontarono quindi, prima di ritirarsi, i cacciatori austriaci di testa del III corpo giunti a Olengo e subito entrati in combattimento. Mentre il III corpo del generale von Appel aveva tempo di schierare le sue potenti forze a sostegno del II corpo, il generale Chrzanowski si preoccup\u00f2 di rinforzare il settore della Bicocca dove vennero inviati, distaccati dalla Divisione di riserva del Duca di Savoia, un battaglione di cacciatori delle Guardie e un battaglione del 7\u00ba reggimento della Brigata Cuneo.\nDopo una pausa di circa un'ora, alle ore 16:00 il maresciallo Radetzky, che era giunto a Olengo con il suo stato maggiore e aveva preso la direzione diretta della battaglia, diede ordine di riprendere gli attacchi; la divisione del generale von Lichnowsky, elemento di testa del III corpo d'armata del generale von Appel, era arrivata in forze con sette battaglioni, 9.000 soldati e 22 cannoni, e, dopo essersi schierata dalle due parti della strada di Mortara, pass\u00f2 all'offensiva, rinforzata dai reparti ancora efficienti del II corpo. I piemontesi, pur battendosi accanitamente con il concorso di una serie di batterie di artiglieria, furono duramente pressati e persero terreno; sulla sinistra la Brigata Alemann avanz\u00f2 oltre la Cavallotta e raggiunse Villa Visconti dove per\u00f2 venne fermata dalla resistenza dell'11\u00ba reggimento della Brigata Casale; sulla destra la Brigata Maurer guadagn\u00f2 terreno e occup\u00f2 Cascina Fars\u00e0; tuttavia l'intervento dei reparti della Divisione di riserva del Duca di Savoia, i cacciatori delle Guardie e il 7\u00ba reggimento della Brigata Cuneo, permise di respingere gli austriaci da Villa Visconti di nuovo verso la Cavallotta. Il continuo rafforzamento delle truppe austriache e la costante pressione esercitata sempre nella stessa area da truppe fresche e numerose, minacciava per\u00f2 di disgregare lentamente il pi\u00f9 debole schieramento piemontese.\nIl generale Chraznowski decise finalmente alle ore 17:00 di aiutare le truppe in combattimento nel settore della Bicocca e di contrattaccare sul fianco sinistro austriaco con la 2\u00aa Divisione del generale Bes e con la 1\u00aa Divisione del generale Durando; questa tardiva manovra ottenne qualche successo temporaneo ma venne ben presto frustrata da ordini contraddittori e dall'avvicinamento da sud dei primi reparti del IV corpo d'armata austriaco del generale Thun Valsassina, giunti ormai al ponte dell'Agogna lungo la strada Vercelli-Novara. Il generale Durando fece avanzare la Brigata Aosta che riconquist\u00f2 Torrion Quartara, superando la resistenza del distaccamento di fiancheggiamento del colonnello Kielmansegge che rimase ucciso negli scontri, mentre il generale Trotti port\u00f2 i resti della Brigata Regina al Cavo Dossi; il generale Bes, i cui soldati apparivano desiderosi di contrattaccare, inizi\u00f2 a muovere verso sud-est con la brigata composta.\nBen presto il movimento delle riserve piemontese venne per\u00f2 interrotto; provenendo dal ponte dell'Agogna stava infatti entrando in campo il IV corpo austriaco che sembrava minacciare il fianco destro e le retrovie della divisione del generale Durando; la cavalleria austriaca, seguita dai primi elementi della Brigata Gr\u00e4wert, attaccarono a nord del ponte dell'Agogna i reparti di copertura piemontesi e la 1\u00aa Divisione venne fermata e ritorn\u00f2 indietro per contrastare la nuova minaccia. Inoltre la situazione dei piemontesi stava peggiorando anche sul fianco sinistro dove tre battaglioni della Brigata Maurer, dopo aver conquistato Cascina Fars\u00e0, si stavano infiltrando alle spalle delle posizioni della Bicocca, mentre i Cacciatori tirolesi si spingevano risolutamente in avanti mettendo in pericolo le batterie di artiglieria. Il generale Alessandro La Marmora, scosso dalle notizie dell'avanzata austriaca, prese l'iniziativa di ordinare al generale Bes di arrestare la marcia e retrocedere per proteggere le linee di comunicazione dell'armata; il generale Bes quindi, dopo qualche esitazione, inizi\u00f2 a ripiegare con la 2\u00aa Divisione, mentre il 12\u00ba reggimento della Brigata Casale copriva la manovra.\nIl maresciallo Radetzky intanto stava raggruppando le sue forze per sfruttare i segni di cedimento dei piemontesi e sferrare l'attacco finale contro la Bicocca con il concorso di nuove truppe, comprese la riserva d'artiglieria con 64 cannoni e cinque battaglioni del I corpo di riserva appena arrivati. Il maresciallo concentr\u00f2 venticinque battaglioni che, preceduti da un violento bombardamento d'artiglieria, attaccarono in massa contro le difese principali della Bicocca costituite dal 4\u00ba reggimento Piemonte e dal 14\u00ba reggimento Pinerolo della 4\u00aa Divisione del Duca di Genova, con i resti della Brigata Savona, una parte dell'11\u00ba reggimento Casale e due compagnie di bersaglieri. Le difese piemontesi attendevano il rinforzo del 2\u00ba reggimento Guardie e del 7\u00ba reggimento Cuneo, ma la Brigata Solaroli non venne richiamata e rimase inutilizzata sull'estremo fianco destro dello schieramento.\nL'armata austriaca di fronte alle posizioni nemiche si stava continuamente rafforzando; a Olengo era in arrivo la Brigata Sigismondo del I corpo di riserva del generale von Wocher, mentre l'attacco finale venne sferrato con il concorso finale anche dei 4.000 soldati della Divisione Taxis del III corpo d'armata. L'offensiva austriaca contro la Bicocca si svilupp\u00f2 dalla Cascina Fars\u00e0 con la Brigata Simbschen al comando del generale Friedrich von Bianchi del II corpo, con la Brigata Alemann del III corpo che, guidata dal colonnello Benedek dopo il ferimento del comandante titolare, avanz\u00f2 dalla Cavallotta verso Villa Visconti, con la Brigata Maurer che continu\u00f2 il movimento aggirante alle spalle della Bicocca, con la Brigata Kollowrath che all'estrema destra impegn\u00f2 la Brigata Solaroli. Villa Visconti venne finalmente conquistata dai soldati del colonnello Benedek.\nAlle ore 18:00 la Bicocca, aggirata dalla manovra della Brigata Maurer e attaccata frontalmente da forze preponderanti, venne infine abbandonata dagli elementi delle Brigate Piemonte e Pinerolo, che iniziarono a ripiegare; in questa fase i generale Chrzanowski e La Marmora ebbero l'impressione che le truppe avessero rinunciato a battersi e ci furono voci di tradimenti, ma in realt\u00e0 la posizione era insostenibile e i soldati erano in parte stanchi e demoralizzati. Gli austriaci avanzarono ancora verso il cimitero, contrastati ora anche dal battaglione della Brigata Guardie e dal 7\u00ba reggimento Cuneo che erano finalmente arrivati; nonostante l'intervento di questi reparti freschi, anche il cimitero, che non era stato organizzato a difesa, venne aggirato sulla sinistra da cinque battaglioni di riserva austriaci e la rotta fu finalmente fermata solo dall'arrivo sul campo dell'ultima riserva disponibile, il 3\u00ba reggimento della Brigata Piemonte, guidato personalmente dal Duca di Genova. Questo reparto, sostenuto in un secondo tempo anche dal 2\u00ba reggimento grantieri della Brigata Guardie, riusc\u00ec a trattenere il nemico dando modo alle truppe in disordinata ritirata verso Novara di recuperare in parte la coesione.\nDurante le fasi decisive dei combattimenti alla Bicocca, il IV corpo austriaco del generale Thurn Valsassina era avanzato in forze a nord del ponte dell'Agogna con le brigate Gr\u00e4wert e Degenfeld della divisione di testa del generale von Culoz e aveva messo in pericolo l'ala destra piemontese; tuttavia il Duca di Savoia era riuscito a costituire uno sbarramento dietro il cavo Dossi con il 1\u00ba reggimento granatieri della Brigata Guardie, dieci squadroni di cavalleria, nove cannoni, e ferm\u00f2 l'avanzata nemica. Queste ultime resistenze permisero il ripiegamento delle altre forze piemontesi su Novara; il generale Durando si ritir\u00f2 con la 1\u00aa Divisione lentamente e con difficolt\u00e0, sottoposto agli attacchi austriaci e al fuoco dei cannoni, ma alle ore 20:00 la divisione, protetta dalle retroguardie della Brigata Aosta, raggiunse la citt\u00e0. Anche le forze del generale Bes, del Duca di Savoia e del Duca di Genova completarono la ritirata su Novara, mentre la Brigata Solaroli, priva di ordini precisi, dopo aver attraversato la citt\u00e0 prosegu\u00ec per Cameri.\nDopo le ore 20.00 i resti dell'esercito piemontese, disorganizzati e demoralizzati, erano ormai rifluiti nelle tenebre all'interno delle mura della citt\u00e0, anche se reparti della 3\u00aa e 4\u00aa Divisione si trovavano ancora a Porta Sempione, gruppi di soldati erano sulla strada di Borgomanero e il generale Bes controllava altre forze sulla strada di Romagnano Sesia. Durante la battaglia Carlo Alberto, cupo e rassegnato, aveva cercato, secondo la testimonianza diretta del generale Durando, la morte in combattimento; molto pessimista, da molte ore si era convinto dell'inevitabilit\u00e0 della sconfitta; la sera a Novara, dopo la disfatta, apparve invece pi\u00f9 tranquillo e rilassato.\nBilancio e conseguenze.\nIn realt\u00e0 Carlo Alberto fin dalle ore 18:00, dopo aver consultato il generale Chrzanowski e il ministro al campo Carlo Cadorna, aveva deciso di inviare al quartier generale austriaco il generale Luigi Fecia di Cossato, sottocapo di stato maggiore, per richiedere una cessazione delle ostilit\u00e0; Il generale era ritornato alle ore 20:30 dopo aver avuto un colloquio alla Bicocca con il generale Hess, capo di stato maggiore del maresciallo Radetzky, che aveva notificato dure richieste di occupazione territoriale di parte del territorio piemontese.\nDurante una riunione tenutasi alle ore 21:15 con la presenza del re, due aiutanti di campo, il generale Chrzanowski, il generale Alessandro La Marmora, il Duca di Genova e il Duca di Savoia, Carlo Alberto, constatato che nessuno riteneva possibile riprendere la battaglia e raggiungere un esito favorevole, decise di abdicare a favore del figlio e andare in esilio; le trattative quindi sarebbero riprese, mentre gli austriaci nel frattempo il mattino del 24 marzo continuavano le operazioni. Nella notte e nella mattinata del 24 marzo le truppe piemontesi rifluite a Novara mostrarono segni di esaurimento e indisciplina; esasperate dalla mancanza di adeguata assistenza medica e privi di cibo dal giorno prima, avendo combattuto la battaglia in gran parte a digiuno, una parte delle truppe si abbandon\u00f2 a violenze e saccheggi all'interno della citt\u00e0. Si verificarono gravi disordini ed anche veri atti criminali, ad opera di piccoli gruppi di soldati riottosi, che vennero sedati dall'intervento di altri reparti militari.\nA partire dalle ore 8:00 del 24 marzo l'esercito austriaco riprese a muovere, manovrando sulle due ali per isolare completamente le truppe piemontesi e impedire un loro ripiegamento da Novara; il IV corpo del generale Thurn Valsassina entr\u00f2 nella citt\u00e0 e marci\u00f2 per intercettare la strada di Borgomanero, mentre altre truppe austriache del II corpo del generale d'Aspre attraverso Porta Mortara si dirigevano verso la via di Arona. In questo modo, venne bloccata sia la strada per Romagnano, oltre la Sesia, sia quella oltre il Ticino attraverso Sesto Calende.\nIn realt\u00e0 il comando piemontese non aveva organizzato alcun'ulteriore manovra di ripiegamento; si era invece in attesa dell'incontro tra il Duca di Savoia, ora divenuto il nuovo re Vittorio Emanuele II, e il maresciallo Radetzky per concordare la fine della guerra; questo incontro avvenne a Vignale (paesino a nord di Novara) tra le 14.00 e le 15.00 del 24 marzo. Il nuovo re cerc\u00f2 di mitigare le clausole imposte dagli austriaci, richiedendo tempo per riorganizzare il suo Stato ed evocando possibili crisi rivoluzionarie a Torino in caso di condizioni troppo dure; il maresciallo Radetzky si dimostr\u00f2 realista; fece inserire nelle clausole l'occupazione temporanea del territorio tra Sesia e Ticino, ma nel complesso il maresciallo, consapevole delle difficolt\u00e0 del giovane re, sembr\u00f2 ben disposto e pi\u00f9 benevolo del capo di stato maggiore Heinrich von Hess. L'Armistizio di Vignale venne concluso il giorno 26 marzo 1849 e in parte venne incontro alle richieste di Vittorio Emanuele.\nLa seconda campagna della Prima guerra d'indipendenza era durata quindi solo quattro giorni e si era conclusa con una dura sconfitta nonostante le dimostrazione di valore delle truppe e il distinto comportamento di alcuni comandanti, come i generali Perrone e Passalacqua, caduti sul campo, il generale Bes e i duchi di Genova e di Savoia. Le perdite della battaglia erano state pesanti per entrambe le parti: 2.392 morti, feriti e prigionieri tra i piemontesi e 3.223 per l'esercito austriaco. A causa delle indecisioni e degli errori del re Carlo Alberto e della scarsa autorit\u00e0 del generale Chrzanowski, l'esercito piemontese manc\u00f2 per\u00f2 ancora una volta di una direzione energica ed efficace in grado di condurre con successo la guerra contro un comandante esperto come il generale Radetzky e il suo efficiente esercito.\nLa disfatta di Novara, oltre a segnare la conclusione disastrosa della cosiddetta \"guerra regia\", ebbe decisive conseguenze in tutta la penisola e segn\u00f2 la fine di ogni speranza di esito vittorioso della lotta per l'unificazione nazionale; entro aprile 1849 vennero schiacciate dagli austriaci le rivolte in Lombardia mentre si sgretolarono rapidamente i governi democratici insediatesi negli altri stati d'Italia. In Toscana il granduca Leopoldo II, rientr\u00f2 a Firenze il 25 maggio insieme alle truppe austriache; gi\u00e0 alla met\u00e0 di maggio i Borbone di Napoli avevano restaurato la loro autorit\u00e0 sulla Sicilia, mentre anche la Repubblica Romana e la Repubblica di San Marco terminavano la loro esistenza rispettivamente il 3 luglio e il 23 agosto 1849 dopo aver combattuto strenuamente contro gli eserciti delle potenze straniere.\nIn Piemonte dopo la sconfitta di Novara, il nuovo re Vittorio Emanuele sembr\u00f2 deciso in un primo momento ad instaurare un regime reazionario; venne costituito un nuovo governo guidato dal generale Claudio Gabriele de Launay e fu violentemente repressa la rivolta popolare scoppiata a Genova. In maggio 1849 invece, con la nomina di Massimo d'Azeglio a nuovo Presidente del Consiglio, il sovrano decise di mantenersi nel quadro della lealt\u00e0 costituzionale allo Statuto e di continuare una politica nazionale e patriottica, pur rimanendo in acceso contrasto con la maggioranza democratica del Parlamento di Torino. Dopo il proclama di Moncalieri e con l'ascesa al potere del Conte di Cavour il Regno di Sardegna riprese la politica unitaria e nazionale che avrebbe finalmente raggiunto risultati positivi nel successivo decennio dell'Ottocento.\nCitazioni letterarie.\nNovara fin\u00ec col significare una sconfitta e un'umiliazione. L'espressione la \u00abfatal \"nome di citt\u00e0\"\u00bb, per quanto inesatta, si usa ancor oggi per indicare una decisiva sconfitta. In effetti sembra che l'espressione tragga origine dalla poesia \"Piemonte\" di Giosu\u00e8 Carducci che per\u00f2 dice, riferendosi a Carlo Alberto:\nLa fatal Novara \u00e8 in realt\u00e0 la nave di Massimiliano d'Asburgo, in \"Miramar\", sempre del Carducci:"}
{"id": "101935", "revid": "327773", "url": "https://it.wikipedia.org/wiki?curid=101935", "title": "Terremoto di Verona del 1117", "text": "Il terremoto di Verona del 1117 \u00e8 il pi\u00f9 forte evento sismico avvenuto nell'area padana di cui si abbia notizia, talmente violento da causare vastissimi danni non solo a Verona e nei territori limitrofi, ma anche in diversi altri centri dell'Italia settentrionale, sia veneti, che emiliani, che lombardi. Nonostante il terremoto si sia verificato in un'area all'epoca caratterizzata da zone paludose, foreste e solo sporadici nuclei abitati, si dispone di un gran numero di informazioni storiografiche sull'evento, registrato negli \"Annales\" della fitta rete di monasteri benedettini e in molti altri documenti di varia natura ed epigrafi.\nQuesto terremoto \u00e8 il pi\u00f9 antico evento sismico del mondo per il quale si sia riusciti a stimare l'epicentro e la magnitudo tramite l'utilizzo di tecniche analitiche rigorose, ovvero con la stessa metodologia utilizzata per analizzare terremoti pi\u00f9 recenti; tale risultato \u00e8 stato ottenuto grazie all'analisi delle molte testimonianze documentali raccolte. Si tratta, quindi, di un evento eccezionale non solo per la distruzione che provoc\u00f2, ma anche perch\u00e9 il suo studio ha restituito uno spaccato della cultura medievale italiana ed europea, rendendo evidente il livello di pericolosit\u00e0 sismica a cui \u00e8 soggetta un'ampia porzione della pianura padano-veneta.\nEvento sismico.\nQuesto sisma distruttivo \u00e8 stato classificato del IX grado della scala Mercalli nelle aree epicentrali; \u00e8 stato calcolato che l'energia liberata ebbe un'intensit\u00e0 di magnitudo momento pari a 6,8. L'epicentro della prima devastante scossa si localizza nella pianura veronese, nella campagna tra Zevio e Belfiore. \nA seguito dell'evento maggiormente distruttivo, che venne registrato in un'ampia area che va dalla Slovenia alla Francia e dal centro Italia alla bassa Germania, si verificarono forti repliche per tutto il 1117: il 12 gennaio, il 4 giugno, il 1\u00ba luglio, il 1\u00ba ottobre e il 30 dicembre. Secondo alcuni autori, gli epicentri principali nella pianura padana potrebbero essere stati due: uno nel territorio veronese e l'altro nel cremonese; quest'ultimo sarebbe stato quello che caus\u00f2 il crollo della costruenda cattedrale di Cremona e altri gravi danni nelle citt\u00e0 emiliane.\nDanni e vittime.\nLa citt\u00e0 maggiormente colpita dal sisma fu Verona, dove subirono gravi danni i seguenti edifici:\nLa seriet\u00e0 dei danni che subirono la maggior parte dei monumenti provoc\u00f2 la sostanziale scomparsa dalla citt\u00e0 della maggior parte delle testimonianze altomedievali; questo fatto, a sua volta, ha lasciato lo spazio per una forte diffusione del romanico, stile utilizzato nella ricostruzione delle chiese colpite. La crisi economica e sociale che attanagli\u00f2 Verona subito dopo il terremoto offr\u00ec, inoltre, l'opportunit\u00e0 a una nuova classe cittadina di prendere il potere, tanto che essa riusc\u00ec in un breve periodo di tempo a instaurare una forma di governo locale autonomo e a istituire a Verona uno dei primi liberi Comuni italiani.\nNel territorio veronese subirono ingenti danni, oltre alla citt\u00e0, anche diverse localit\u00e0 minori come Belfiore, Bevilacqua, Bonavigo, Cerea, Cisano, Gazzo, Isola della Scala, Legnago, Marcellise, Pescantina, Ronco all'Adige, San Bonifacio, San Floriano, San Giorgio di Valpolicella e Sommacampagna.\nL'evento del 3 gennaio 1117 danneggi\u00f2, al di fuori del territorio veronese, numerosi edifici in tutta l'area padana, in particolare nel basso Veneto e in alta Emilia, a causa di una propagazione delle onde sismiche che fu caratterizzata da un'attenuazione in corrispondenza degli strati sedimentari alluvionali della zona centrale della Val Padana e da una ripresa degli effetti lungo l'area pedemontana appenninica, con un ultimo picco in corrispondenza dell'area pisana. Il sisma venne tuttavia avvertito in un'area molto pi\u00f9 ampia, come registrato negli annali e nei documenti di 64 monasteri benedettini e cistercensi europei, di cui quello pi\u00f9 meridionale situato a Montecassino e quello pi\u00f9 settentrionale a Reims, in Francia.\nFuori dal territorio di Verona i danni pi\u00f9 gravi si registrarono in territorio emiliano (a Nonantola, dove l'omonima abbazia sub\u00ec danni estesi, a Piacenza, dove la storiografia cittadina riporta gravi danni, se non addirittura il crollo totale della cattedrale di Santa Giustina, che fu completamente ricostruita a partire dal 1122, mentre danni minori sub\u00ec la basilica di Sant'Antonino, a Rubiera, dove la pieve dei Santi Faustino e Giovita dovette subire restauri sul finire del 1117, a Faenza, dove la cattedrale e il suo campanile subirono delle lesioni, e a Parma, dove \u00e8 ricordato il crollo del tiburio della cattedrale), in territorio veneto (a Padova, dove nella cattedrale croll\u00f2 gran parte del soffitto ligneo e la basilica di Santa Giustina sub\u00ec danni tanto gravi da dover essere sostituita con un nuovo edificio, e a Costozza, dove un'epigrafe posta sul campanile della pieve di San Mauro abate ricorda i danni subiti) e in territorio lombardo (a Milano, dove crollarono le torri sud-est, sud-ovest e nord-est e si danneggiarono i muri perimetrali e la cupola della basilica di San Lorenzo, a Cremona, dove croll\u00f2 l'abside della cattedrale). Per quanto riguarda Venezia, Ferrara, Brescia e Monza, le fonti scritte parlano di un terribile terremoto, senza per\u00f2 menzionare danni specifici. \nNella zona dell'epicentro, infine, si sono ipotizzati all'incirca morti sulla base dei danni subiti dagli edifici e delle fonti storiografiche.\nEffetti sull'ambiente naturale.\nLe fonti scritte si soffermano con particolare attenzione sugli spettacolari fenomeni riguardanti i fiumi; in particolare negli \"Annales S. Disibodi\" \u00e8 descritto il sollevamento a forma di arco delle acque del fiume Po, mentre negli \"Annales Hildesheimenses\" viene ricordata l'ostruzione durata per parecchi giorni del fiume Adige, a causa di alcune frane avvenute lungo i pendii delle montagne che si affacciano sulla Val Lagarina. A quest'ultimo evento si riferisce molto probabilmente anche Ottone di Frisinga nella sua cronaca, dove ricorda che al momento del suo transito nella vallata, tra il 1141 e il 1146, si potevano ancora individuare i danni che aveva causato il terremoto. Oltre a questi fenomeni sono menzionate nelle cronache spaccature nel terreno (in alcuni casi con la fuoriuscita dalle stesse di sorgenti sulfuree), sradicamento di alberi, intorbidamento delle sorgenti ed esondazione dei laghi di Garda e d'Iseo."}
{"id": "101938", "revid": "1494169", "url": "https://it.wikipedia.org/wiki?curid=101938", "title": "Alce (disambigua)", "text": ""}
{"id": "101939", "revid": "287204", "url": "https://it.wikipedia.org/wiki?curid=101939", "title": "Katsuhiro Otomo", "text": ""}
{"id": "101942", "revid": "2225", "url": "https://it.wikipedia.org/wiki?curid=101942", "title": "\u014ctomo Katsuhiro", "text": ""}
{"id": "101943", "revid": "2225", "url": "https://it.wikipedia.org/wiki?curid=101943", "title": "Otomo Katsuhiro", "text": ""}
{"id": "101944", "revid": "15756", "url": "https://it.wikipedia.org/wiki?curid=101944", "title": "Velocit\u00e0 di regime", "text": "Si definisce velocit\u00e0 di regime, la velocit\u00e0 che un corpo in movimento immerso in un fluido acquista quando la forza a cui il corpo \u00e8 soggetto equivale, in modulo (stessa direzione, ma verso opposto), alla forza di attrito viscoso esercitata dal fluido. In termini matematici:\ndove \"f\" \u00e8 la forza d'attrito viscoso, \"\u03b7\" \u00e8 il coefficiente di attrito interno o di viscosit\u00e0, \"K\" \u00e8 una lunghezza che caratterizza il corpo che si muove alla velocit\u00e0 v. Definito un sistema di riferimento in cui la velocit\u00e0 del corpo assume verso positivo, il segno - (meno) indica che la forza si oppone al moto.\nPer una sferetta di raggio \"r\", la lunghezza caratteristica \"K\", data dalla legge di Stokes, \u00e8 \"K\" = 6 \"\u03c0\" \"r\".\nEsempio.\nPer chiarire meglio il concetto di \"velocit\u00e0 di regime\", si vuole proporre il seguente esempio:\nIn accordo con il secondo principio della dinamica, e con le condizioni dell'equilibrio dinamico, sussiste, per un corpo che si muove con velocit\u00e0 costante, la seguente relazione:\nLe forze applicate al corpo in caduta libera sono il suo peso, la spinta di Archimede (qualora non fosse trascurabile) e la forza di attrito viscoso. Per l'equilibrio si ha che:\ndove P \u00e8 il peso del corpo e S la spinta di Archimede. Sommando i moduli delle forze (le forze considerate hanno tutte la stessa direzione), si ha:\ncon:\nDalla formula precedente si pu\u00f2, in definitiva, ricavare la \"velocit\u00e0 di regime\", che risulta essere:\no, qualora fosse nota la massa di fluido \"m\"fl spostata:\nIl fenomeno fisico appena enunciato \u00e8 anche sfruttato, ad esempio, dai paracadutisti, i quali, ad un certo istante (qualche secondo dall'inizio della caduta) raggiungono una \"velocit\u00e0 di regime\", che consente una discesa a velocit\u00e0 costante.\nApprofondimenti.\nNegli approfondimenti viene trattato il caso particolare di un corpo in caduta libera in un fluido, soggetto a spinte di Archimede trascurabili. Si determiner\u00e0 la velocit\u00e0 come funzione del tempo e il tempo discreto, oltre il quale gli incrementi di velocit\u00e0 sono strascurabili; si passer\u00e0 in seguito a determinare l'accelerazione come funzione del tempo e la legge e il diagramma orario del suddetto moto.\nVelocit\u00e0 e Tempo.\nLa velocit\u00e0 di regime, per\u00f2, rappresenta solo un valore-limite. Infatti, la velocit\u00e0 di un corpo in movimento in un fluido raggiunge una velocit\u00e0 solo prossima a quella di regime, in un tempo oltre il quale ulteriori incrementi di velocit\u00e0 sono trascurabili.\nAl fine di determinare la relazione tra la velocit\u00e0 e il tempo, si pu\u00f2 impostare, per un corpo in caduta libera in un fluido e soggetto ad una spinta di Archimede trascurabile, la seguente uguaglianza:\nche pu\u00f2 anche essere scritta come:\nda cui si ricava, risolvendo:\nin cui \"v0\" \u00e8 la velocit\u00e0 iniziale considerata positiva se concorde a g, cio\u00e8 verso il basso. \"\u03c4\" rappresenta il tempo discreto oltre il quale gli incrementi di velocit\u00e0 sono minimi, e trascurabili oltre 4 \"\u03c4\". Questo valore pu\u00f2 essere ricavato da:\nSi pu\u00f2 facilmente notare come, per tempi abbastanza lunghi o, al limite, tendenti all'infinito, la velocit\u00e0 acquisita dal corpo coincida con la velocit\u00e0 di regime \"g\" \"\u03c4\".\nAccelerazione.\nPer un corpo in caduta libera in un fluido, soggetto a spinte di Archimede nulle, oltre a variare la velocit\u00e0, varia anche l'accelerazione. Ci\u00f2 \u00e8 testimoniato dal fatto che, una volta raggiunta, la velocit\u00e0 di regime si mantiene costante nel tempo.\nDopo aver trovato la relazione che lega velocit\u00e0 e tempo, si pu\u00f2 facilmente determinare la relazione che intercorre tra l'accelerazione e il tempo. Essa non \u00e8 altro che la derivata della velocit\u00e0:\nla cui soluzione \u00e8:\nLegge Oraria.\nLa legge oraria per un corpo in caduta libera in un fluido, soggetto a spinte di Archimede nulle, rappresenta la variazione della posizione, o meglio, dell'altezza, in relazione al tempo. Per definizione di velocit\u00e0, si ha:\nPer la precedente si ha dunque:\nla cui soluzione \u00e8:\nIn verit\u00e0, quest'ultima rappresenta lo spazio percorso in funzione del tempo. Se \u00e8 nota l'altezza dalla quale cade il corpo, si pu\u00f2 determinare l'altezza semplicemente sottranendo dalla quota nota lo spazio percorso:\nLa soluzione di quest'ultima equazione (\"h\"(\"t\")) \u00e8 il tempo \"t\"* nel quale il corpo raggiunge la quota 0: \"h\"(\"t\"*) = 0."}
{"id": "101945", "revid": "37401", "url": "https://it.wikipedia.org/wiki?curid=101945", "title": "Distretto di Rorschach", "text": "Il distretto di Rorschach \u00e8 un distretto del Canton San Gallo, in Svizzera. Confina con i distretti di Rheintal a sud-est e di San Gallo a sud-ovest, con il Canton Turgovia (distretto di Arbon) a nord-ovest, con la Germania (circondari del Lago di Costanza nel Baden-W\u00fcrttemberg e di Lindau in Baviera) a nord (oltre il Lago di Costanza), con l'Austria (distretto di Bregenz nel Vorarlberg) a nord-est e con il Canton Appenzello Esterno a sud. Il capoluogo \u00e8 Rorschach. Comprende una parte del lago di Costanza.\nComuni.\nAmministrativamente \u00e8 diviso in 9 comuni:"}
{"id": "101946", "revid": "212348", "url": "https://it.wikipedia.org/wiki?curid=101946", "title": "Credo religioso", "text": "Un credo in senso religioso \u00e8 l'affermazione della propria credenza in una religione o una dottrina, con cui si esprime un simbolo di fede. Il termine deriva dal latino \"credo\", e pu\u00f2 essere utilizzato come sinonimo di fede nel caso specifico per indicare la religione che si professa.\nCredo cristiano.\nIl cristianesimo, affermando che Dio si \u00e8 manifestato nella persona di Ges\u00f9, a partire dalla sua predicazione ha dato luogo a un certo numero di affermazioni di fede delle quali la dottrina tuttora si compone. \nIn questo senso, forse la prima di queste affermazioni \u00e8 quella per cui \u00abGes\u00f9 \u00e8 il \"Signore\"\u00bb, scritta da San Paolo nella \"Lettera ai romani\", 10:9. Il significato e l'importanza di questa affermazione deriva dall'accettazione della possibilit\u00e0 che il Dio degli ebrei si sia incarnato, cosa ritenuta impossibile e blasfema dalla comunit\u00e0 ebraica (ed anche dall'altro grande ceppo monoteista rappresentato dall'Islam). \nIn seguito, la complessit\u00e0 della teologia cristiana \u00e8 andata costantemente crescendo man mano che avanzava l'esigenza di tener ferma e spiegare sempre meglio l'affermazione che fa di Ges\u00f9 il Figlio di Dio. \nCredo apostolico.\nProbabilmente, il primo a meritare completamente il nome di \u201ccredo cristiano\u201d \u00e8 il cosiddetto simbolo degli apostoli. Si narra che esso sia stato espresso dai dodici apostoli, riuniti in assemblea, e che ciascuno di essi abbia formulato una delle frasi che lo compongono. Si tratta ovviamente di una descrizione improbabile, tuttavia il \u201csimbolo degli apostoli\u201d \u00e8 molto vecchio; esso potrebbe esser stato derivato dal catechismo utilizzato nel battesimo degli adulti, nella quale forma pu\u00f2 essere fatto risalire al II secolo. Pare che sia stato scritto al fine di opporsi al docetismo e allo gnosticismo; esso mette l'accento sulla nascita, sulla morte e sulla resurrezione corporea di Ges\u00f9. \nIl credo di Nicea deriva dal simbolo degli apostoli, di cui costituisce un'elaborazione successiva (con particolare attenzione ai temi della cristologia e della trinit\u00e0). Esso rispecchia i contenuti del Primo concilio di Nicea dell'anno 325, finalizzato tra l'altro ad opporsi all'arianesimo, giudicato un'eresia. Nella liturgia della Chiesa cattolica il credo di Nicea viene ripetuto durante la celebrazione di ogni Messa.\nUn credo contro le eresie.\nIn un'atmosfera di crescente complicazione delle controversie teologiche, diventava sempre pi\u00f9 difficile distinguere le credenze ortodosse da quelle ritenute eretiche. Nel decennio che precedette il 594, Gregorio, vescovo di Tours scrisse la \"Historia Francorum\" (\"Storia dei franchi\"), cui premise la dichiarazione della sua fede, \u00abin modo che il lettore potesse non avere dubbi sul suo essere cattolico\u00bb. Tale dichiarazione fu stesa in frasi successive, ciascuna delle quali era intesa a confutare una specifica eresia cristiana. In tal modo il credo di Gregorio costituisce, per contrasto, un dettagliato catalogo di eresie:\nAltri credo.\nAltri credo di una certa importanza sono:\nCredo islamico.\nIl principale tentativo di \u201ctradurre\u201d la religione islamica in una breve dottrina ha dato luogo allo shahada, ossia la formula o la dichiarazione con cui si afferma che non c'\u00e8 nessun altro Dio al di fuori di Allah, e che Maometto \u00e8 il suo profeta.\nUna trattazione pi\u00f9 dettagliata della dogmatica islamica \u00e8 contenuta nell'aqidah."}
{"id": "101952", "revid": "179578", "url": "https://it.wikipedia.org/wiki?curid=101952", "title": "Benetton", "text": ""}
{"id": "101953", "revid": "4175", "url": "https://it.wikipedia.org/wiki?curid=101953", "title": "Sei Nazioni 2001", "text": "Il Sei Nazioni 2001 (; ; ) fu la 2\u00aa edizione del torneo annuale di rugby a 15 tra le squadre nazionali di , , , , e , nonch\u00e9 la 107\u00aa in assoluto considerando anche le edizioni dell'Home Championship e del Cinque Nazioni.\nNoto per motivi di sponsorizzazione come 2001 Lloyds TSB Six Nations, si tenne dal al ; da calendario avrebbe dovuto in realt\u00e0 terminare l', ma un'epidemia di afta epizootica nelle isole britanniche caus\u00f2 l'annullamento di tre incontri in casa di Scozia e Irlanda e la loro ripetizione, all'epoca, a data da destinarsi nella stagione successiva e il successivo recupero a pi\u00f9 di 8 mesi dall'inizio del torneo.\nLa vittoria a Twickenham per 48 a 19 contro la nell'ultima giornata mise l' in \"pole position\" per la vittoria finale e il Grande Slam; tuttavia l'esito del recupero, giocato a Dublino a ottobre, se non imped\u00ec alla squadra di Clive Woodward la conquista del trofeo per via della differenza punti in classifica ad essa largamente favorevole (+155 Inghilterra, +34 Irlanda dopo 4 incontri), le precluse il conseguimento dello Slam: l' vinse infatti 20-14 appaiando i britannici in testa alla classifica con 8 punti.\nPer l'Inghilterra si tratt\u00f2 della trentaquattresima vittoria assoluta del torneo (ventiquattresima indivisa).\nL' invece conobbe il suo primo \"whitewash\" dopo avere evitato lo zero in classifica nella sua stagione d'esordio."}
{"id": "101954", "revid": "10335", "url": "https://it.wikipedia.org/wiki?curid=101954", "title": "William Henry Gates III", "text": ""}
{"id": "101959", "revid": "1225", "url": "https://it.wikipedia.org/wiki?curid=101959", "title": "Madrid (provincia)", "text": ""}
{"id": "101960", "revid": "297059", "url": "https://it.wikipedia.org/wiki?curid=101960", "title": "Lettere cattoliche", "text": "Nel Nuovo Testamento sono incluse sette epistole non redatte da Paolo di Tarso e raccolte con il nome di lettere cattoliche ovvero lettere universali. Probabilmente questo nome si deve al fatto che riguardano tutti i cristiani, laddove l'espressione \"lettere universali\" traduce il greco \"katholik\u00f3s\". Gli autori sono tradizionalmente identificati con Pietro apostolo, Giovanni apostolo, Giacomo e Giuda.\nGli esegeti della Bibbia Edizioni Paoline osservano come le lettere pastorali \"nell'uso tradizionale sono state sempre un po' in ombra, forse per il grande valore dogmatico del gruppo delle lettere paoline o per l'incertezza circa l'autenticit\u00e0 e la canonicit\u00e0 di ben cinque di esse\" e gli studiosi del \"Nuovo Grande Commentario Biblico\" sottolineano che \"si arriv\u00f2, comunque, a questo numero sette delle epistole soltanto dopo lunghe e alterne vicende [...] la disposizione attuale (Gc, 1-2Pt, 1-3Gv, Gd) potrebbe dipendere dall'ordine dei nomi in Gal2,9\".\nOrigene di Alessandria (185-254), \"autore patristico del III secolo, considerava anche la \"Lettera di Barnaba\" tra le lettere cattoliche. Tuttavia, la successiva \"Lista di San Damasio I\" non menzion\u00f2 la Lettera di Barnaba fra i testi canonici.\nSono altres\u00ec note col nome di \"Lettere Apostoliche\".\nLettere di Pietro.\nA nome di Pietro sono raccolte due lettere: la Prima e la Seconda lettera di Pietro.\nLettere di Giovanni.\nA Giovanni apostolo ed evangelista sono state attribuite tre lettere, la prima, la seconda e la terza che vanno ad aggiungersi al Vangelo e all'Apocalisse, sempre attribuiti a lui.\nLettera di Giacomo.\nAttribuita a Giacomo si ha solo un'epistola.\nL'autore si presenta nel versetto come \"Giacomo, servo di Dio e del Signore Ges\u00f9 Cristo\". L'identificazione per\u00f2 non \u00e8 facile perch\u00e9 nel Nuovo Testamento sono almeno cinque le persone con questo nome. Probabilmente non fu quel Giacomo \"figlio di Zebedeo\", dunque fratello di Giovanni, che fu il primo apostolo martire ucciso nel 44 d.C. da Erode. Alcuni attribuiscono l'epistola in questione a Giacomo il minore, \"figlio di Alfeo\", un altro degli apostoli, o a Giacomo il Giusto, uno dei \"fratelli di Ges\u00f9\".&lt;br&gt;Nell'ambito della critica biblica moderna \"una crescente maggioranza di studiosi\", anche cristiani, si allinea alla posizione pseudoepigrafica e \"l'opinione maggiormente diffusa oggi \u00e8 che un cristiano, che conosceva bene l'ellenismo e il giudaismo, abbia scritto la lettera sotto il nome di Giacomo di Gerusalemme negli ultimi anni del I sec. d.C.\". In merito all'attribuzione della Lettera di Giacomo a uno degli omonimi personaggi citati nel Nuovo Testamento, gli esegeti della interconfessionale Bibbia TOB - concordemente agli studiosi della interconfessionale \"Parola del Signore Commentata\", a quelli della Bibbia di Gerusalemme e del \"Nuovo Grande Commentario Biblico\" - osservano che \"questa attribuzione, presa la lettera, non \u00e8 verosimile [...] Altri, pi\u00f9 verosimilmente, avanzano l'ipotesi che esistesse una tradizione di \u00abparole di Giacomo\u00bb analoga alla tradizione sinottica, pur facendo le debite proporzioni, e che se ne sia servito uno scrittore il quale secondo le consuetudini letterarie del tempo, voleva mettere il suo scritto sotto il patrocinio di un personaggio illustre\"; si pu\u00f2 osservare, inoltre, che \"se l'autore di questa lettera \u00e8 davvero il fratello di Ges\u00f9 (o qualcuno che intende presentarsi come tale), \u00e8 strano che non faccia alcun riferimento alla sua personale conoscenza di quest'ultimo e dei suoi insegnamenti\" e \"se realmente fosse stata scritta da questa personalit\u00e0 di primo piano, non si comprenderebbe la difficolt\u00e0 da essa incontrata nell'imporsi alla Chiesa come Scrittura canonica\".\nLa lettera \u00e8 piuttosto breve (cinque capitoli e un centinaio di versetti), ma il suo contenuto \u00e8 notevole.\nNel primo capitolo l'autore invita a considerare la sofferenza come una parte non eliminabile della natura umana e invita ad affrontare serenamente le angherie patite a causa della fede.\nGiacomo invita a chiedere nella preghiera soprattutto la sapienza che permetter\u00e0 al fedele di comprendere i misteri della natura umana e divina.\nLa lettera continua con un invito a mettere in pratica le parole del maestro divino, piuttosto che professarle, ad aiutare i poveri, a fuggire le liti e a diffidare dei cattivi maestri.\nImportante per la dottrina sacramentaria cattolica il cap. 5 della lettera che costituisce il fondamento biblico del sacramento della unzione degli infermi.\nLettera di Giuda.\nA Giuda \u00e8 attribuita l'ultima delle lettere cattoliche. Secondo alcuni autori si potrebbe trattare del Giuda parente di Ges\u00f9, dell'apostolo Giuda Taddeo, o ancora di altri personaggi con lo stesso nome. \nSecondo invece altri studiosi l'autore pu\u00f2 essere difficilmente identificato con Giuda parente di Ges\u00f9 o con uno degli apostoli e gli esegeti del \"Nuovo Grande Commentario Biblico\" sottolineano che \"gli studiosi ritengono che questa sia una lettera pseudonima [...] che manifesta generale inquietudine per la presenza di opinioni divergenti nelle chiese alla fine del I secolo\", mentre gli studiosi dell'interconfessionale \"Parola del Signore Commentata\" - concordemente agli esegeti della interconfessionale Bibbia TOB, a quelli della Bibbia di Gerusalemme e al biblista Bart Ehrman - ritengono che \"c'\u00e8 da pensare che parlando di Giacomo ci si riferisca al fratello del Signore (Galati 1,19; Giacomo 1,1) e parlando di Giuda ci si riferisca probabilmente al fratello del Signore citato in Marco 6,3. Dato per\u00f2 che gli scontri con i falsi maestri, citati nella lettera, riflettono la situazione intorno all'anno 100 d.C., quando cio\u00e8 il periodo in cui vissero gli apostoli faceva ormai parte del passato (v.17), bisogner\u00e0 concludere che l'autore ha scelto il nome di Giuda solo per rendere chiaro, in questo modo, che egli non vuole mettere in risalto niente altro che l'unica cosa fondamentale, e cio\u00e8 quello che dissero gli apostoli, e in primo luogo Giacomo, capo della comunit\u00e0 di Gerusalemme\"; gli studiosi della Bibbia Edizioni Paoline sottolineano, inoltre, come l'autore non possa essere \"n\u00e9 l'uno n\u00e9 l'altro degli apostoli poich\u00e9, in caso che lo fossero stati, non avrebbero mancato di indicarlo\"."}
{"id": "101961", "revid": "125377745", "url": "https://it.wikipedia.org/wiki?curid=101961", "title": "Beige", "text": "Il colore beige (: ) \u00e8 una sfumatura, tendente al grigio, del colore marrone letame, il nome beige deriva dal francese \"beige\".\nIl termine deriva dai vestiti creati con il \"beige\", un tessuto di lana lasciata del suo colore naturale. \u00c8 stato poi utilizzato per indicare un vasto numero di sfumature chiare dai toni neutri, ed \u00e8 spesso usato erroneamente per indicare generiche sfumature di marrone chiaro.\nIl color beige viene utilizzato spesso per gli involucri dei personal computer, tanto che il termine inglese \"beige box\" \u00e8 diventato sinonimo di \"personal computer\"."}
{"id": "101964", "revid": "1222", "url": "https://it.wikipedia.org/wiki?curid=101964", "title": "Deserto di Gobi", "text": ""}
{"id": "101965", "revid": "1222", "url": "https://it.wikipedia.org/wiki?curid=101965", "title": "Cordigliera delle Ande", "text": ""}
{"id": "101968", "revid": "120858473", "url": "https://it.wikipedia.org/wiki?curid=101968", "title": "Gaio Mario il Giovane", "text": "Biografia.\nFiglio del generale Gaio Mario e di Giulia, fu sempre stimato dal cugino Giulio Cesare.\nIn giovent\u00f9 fu educato assieme a Cicerone e Tito Pomponio Attico da tutori greci. Mario il giovane assume un ruolo da protagonista durante la fase pi\u00f9 acuta dello scontro durante la guerra civile. Come il padre appoggi\u00f2 la causa dei plebei contro i patrizi.\nFu console nell'82 a.C.. Durante il suo consolato, spos\u00f2 Mucia Terzia (futura moglie di Gneo Pompeo Magno). Nell'82 a.C., Lucio Cornelio Silla e il suo esercito sbaragliarono l'esercito di Mario nei pressi di \"Verrugo Collis\". Rifugiatosi a Palestrina, durante il successivo assedio, Mario si suicid\u00f2."}
{"id": "101971", "revid": "1300584", "url": "https://it.wikipedia.org/wiki?curid=101971", "title": "Mario (personaggio)", "text": " \u00e8 un idraulico immaginario, protagonista dell'omonima serie di videogiochi. Originariamente noto come Jumpman, fu ideato nel 1981 dall'autore di giochi giapponese Shigeru Miyamoto. Essendo il personaggio giocante di numerosi capitoli della serie \"Super Mario\", viene comunemente chiamato Super Mario.\nMario \u00e8 tra i pi\u00f9 celebri personaggi creati dalla Nintendo, azienda nipponica specializzata in campo videoludico, della quale \u00e8 considerato la mascotte, per via delle sue apparizioni in centinaia di titoli di vario genere, in maggior parte platform, dove si caratterizza per la sua abilit\u00e0 nel salto e per le sue trasformazioni. Al marzo 2011 sono stati venduti oltre 262 milioni di videogiochi aventi Mario come protagonista. La prima apparizione dell'idraulico baffuto \u00e8 come eroe dell'arcade game \"Donkey Kong\". Il fratello Luigi \u00e8 stato introdotto nel 1983 in \"Mario Bros.\", e altri personaggi di fantasia si sono aggiunti nel tempo alle sue avventure.\nMario indossa abitualmente una maglietta rossa, una salopette blu, un paio di guanti bianchi e un cappello, anch'esso di colore rosso, con la lettera M.\nNome.\nNel videogioco \"Donkey Kong\" Mario era chiamato Jumpman (il \"saltatore\"), nome che due anni dopo avrebbe ispirato l'omonimo platform \"Jumpman\" per e Commodore 64.\nIn Giappone il personaggio era conosciuto come \"Mr. Video\", ma durante la localizzazione statunitense di \"Donkey Kong\" il fondatore della Nintendo of America, Minoru Arakawa, decise di chiamarlo Mario per la somiglianza (nonch\u00e9 come ringraziamento simbolico) a Mario Segale (1934-2018), proprietario del primo stabilimento Nintendo negli Stati Uniti d'America, in cui negli anni ottanta si trovava la sede. Alcune fonti riportano erroneamente il cognome dell'italoamericano come \"Segali\".\nAltre fonti, tra cui il film \"Super Mario Bros.\" e la guida strategica di \"\", esplicitano il nome completo di Mario, che corrisponderebbe a \"Mario Mario\"; il fratello si chiamerebbe quindi \"Luigi Mario\". Nonostante la serie venga anche denominata \"Mario Bros.\" (letteralmente \"I Fratelli Mario\"), secondo Bill White della Nintendo of America i due fratelli non possiedono un cognome. Questa tesi \u00e8 stata supportata dallo stesso Miyamoto nel corso di un'intervista.\nNella serie televisiva \"Super Mario\" \u00e8 inoltre apparsa la madre di Mario e Luigi, la signora Rigassi (interpretata da Lou Albano). I genitori dei due idraulici sarebbero infatti emigranti italiani.\nSviluppo e creazione.\nMario apparve per la prima volta nell'arcade game \"Donkey Kong\", frutto delle modifiche apportate da Shigeru Miyamoto a un videogioco su Braccio di Ferro di cui la Nintendo aveva perso la licenza. La trama era appunto basata sulla serie \"Braccio di Ferro\": il forzuto marinaio e Olivia vennero sostituiti da Jumpman e dalla fidanzata Pauline, mentre per il ruolo di Bluto venne scelto un epigono di King Kong, chiamato Donkey Kong, che Jumpman doveva raggiungere scalando un edificio in costruzione.\nAll'epoca c'erano diversi giochi arcade molto popolari, in particolare del genere \"mangia-punti\" (dove il giocatore doveva sfuggire ai nemici in una sorta di labirinto) tra i quali spiccava \"Pac-Man\", e il presidente della Nintendo Hiroshi Yamauchi premeva affinch\u00e9 gli sviluppatori della sua azienda creassero un titolo altrettanto concorrenziale. Dato che il gioco era ambientato in un cantiere, a Mario venne assegnato il ruolo di carpentiere. Originariamente il protagonista non era in grado neanche di saltare, ma lo staff capeggiato da Shigeru Miyamoto, nella ricerca di un gameplay pi\u00f9 intuitivo e coinvolgente, decise di rivoluzionare il progetto iniziale e di conferire a Mario una maggiore capacit\u00e0 di movimento, come spiegher\u00e0 lo stesso Miyamoto:\nVenne anche realizzato un sequel, \"Donkey Kong Jr.\", in cui i ruoli si invertivano: il figlio di Donkey Kong doveva salvare il padre dalle grinfie di Mario, al quale spettava la parte del cattivo. A partire dal titolo \"Mario Bros\"., il suo nome cambi\u00f2 ufficialmente da \"Jumpman\" a \"Mario\" e divent\u00f2 un idraulico, accompagnato dal fratello Luigi. Questo restyling comport\u00f2 la sua separazione da Donkey Kong: in \"Donkey Kong 3\" la sua parte pass\u00f2 infatti al giardiniere Stanley.\nConsultandosi con Hirokazu Tanaka, che lavorava al suono di \"Mario Bros.\", Miyamoto pens\u00f2 di far combattere l'idraulico contro una specie immaginaria di tartarughe che potevano uscire dal guscio: i Koopa Troopa. Inoltre inser\u00ec nell'ambientazione del gioco alcuni grossi tubi\u00a0\u2013un'idea attinta dagli scenari dei vecchi manga \u2013 che diventarono, assieme alle tartarughe e alle monete, un elemento caratteristico delle avventure di Mario.\nSolamente a partire da \"Super Mario Bros. 2\" si decise di prestare pi\u00f9 attenzione all'aspetto fisico del personaggio, che derivava principalmente dai limiti tecnologici dell'epoca: non potendo animare correttamente i movimenti di Mario, in \"Donkey Kong\" era stato deciso di far indossare all'idraulico una maglietta blu e una salopette rossa (i cui colori vennero invertiti nella versione per NES di \"Mario Bros.\") al fine di aumentarne il contrasto rispetto allo sfondo nero. Il cappello fu inserito per evitare di dover disegnare dettagli quali la pettinatura e le sopracciglia di Mario. Questo evit\u00f2 inoltre di dover animare i capelli dell'idraulico. Poich\u00e9 la dimensione dello sprite (16x16 pixel) era troppo piccola per disegnare la bocca e le orecchie, fu deciso di inserire un paio di baffi, per separare il naso dal resto del volto, con l'aggiunta delle basette. Sfruttando le competenze di Miyamoto, che proveniva dal settore del design industriale, la progettazione del personaggio si rivel\u00f2 dunque \u00abuna questione di forma a servizio della funzione\u00bb, secondo le parole di Satoru Iwata, quarto presidente della Nintendo. Il fatto che l'abbigliamento sia rimasto un fattore secondario si riscontra anche nelle copertine degli anni ottanta in cui Mario indossa tute completamente blu o rosse, mentre nella famosa copertina di \"Super Mario Bros.\" \u00e8 visibile come Mario Fuoco. Da \"Super Mario Bros. 2\" \u2013 dove la salopette torn\u00f2 di colore rosso, per poi restare blu dal capitolo seguente in avanti\u00a0\u2013 lo stile di Mario rimase sostanzialmente inalterato sia nei videogiochi sia nel materiale promozionale. Le uniche eccezioni sono l'adozione di una maglietta a maniche corte quando si trova sull'isola Delfina e i costumi di colorazione differente nei videogiochi della serie \"Super Smash Bros.\", tra cui quelli basati sui personaggi di Wario e Foreman Spike.\nMiyamoto intendeva utilizzare il personaggio di Mario per ogni altro videogioco da lui creato in futuro, seguendo l'esempio del regista Alfred Hitchcock che faceva comparire s\u00e9 stesso in ogni proprio film, oltre che di mangaka celebri quali Osamu Tezuka e Fujio Akatsuka, che inscenavano i medesimi personaggi in diverse loro opere. I primi schizzi di Mario furono effettuati dallo stesso Miyamoto, che cur\u00f2 la grafica della confezione di \"Super Mario Bros.\", capostipite della serie di Super Mario; in esso il ruolo della damigella in pericolo fu rivestito per la prima volta dalla principessa dei funghi (rapita da un'enorme tartaruga sputa-fuoco di nome Bowser) e venne introdotta la novit\u00e0 di uno sfondo variabile con la prevalenza del cielo azzurro (all'epoca i videogame presentavano uno sfondo fisso di colore nero) nonch\u00e9 la possibilit\u00e0 di muoversi per aria, terra e mare. Il protagonista divenne anche in grado di nuotare, come gi\u00e0 avveniva in \"Balloon Fight\", e di salire sulle nuvole grazie a una liana, sulla falsariga di \"Jack e la pianta di fagioli\". Ma la principale innovazione fu costituita dal ruolo magico dei funghi: quelli cattivi (Goomba) potevano far perdere una vita al protagonista, mentre quelli buoni lo potenziavano, aumentandone le dimensioni. Spiegher\u00e0 Miyamoto:\nY\u014dichi Kotabe, illustratore ufficiale dell'idraulico baffuto, incominci\u00f2 a lavorare per la Nintendo in quello stesso periodo, affascinato dalla realizzazione del movimento del personaggio. Ricorder\u00e0:\nAltri character designer che hanno plasmato le sembianze di Mario sono Shigefumi Hino e Yusuke Nakano.\nIl personaggio.\nMario \u00e8 la mascotte ufficiale della Nintendo. La massima parte degli oltre duecento giochi in cui compare, \u00e8 prodotta per console della azienda nipponica, seppure esistano titoli per personal computer o CD-i. La maggior parte dei titoli che vedono Mario protagonista sono videogiochi a piattaforme. Nonostante il fallimento di \"Mario Clash\" (il primo tentativo di un gioco \"mariesco\" a 3 dimensioni, uscito per Virtual Boy), sono stati prodotti vari capitoli della serie con grafica tridimensionale, tra cui \"Super Mario 64\" per Nintendo 64, \"Super Mario Sunshine\" per Nintendo GameCube e \"Super Mario Galaxy\" per Nintendo Wii. In questi ultimi due, in particolare, lo staff di Miyamoto ha cercato di ottenere un certo realismo, ad esempio nel modo in cui l'idraulico salta sui nemici. A seconda del gioco, varia la sensazione effettiva nell'utilizzo del controller, dato che i comandi di Mario vengono riprodotti ex novo per ogni titolo (anche se la funzionalit\u00e0 dell'hardware \u00e8 identica).\nI capitoli di Mario in 2D e 3D hanno radici comuni perch\u00e9 sono sviluppati dai medesimi professionisti, a dispetto delle differenze strutturali fra i due tipi di gioco. Lo stesso Miyamoto ha osservato in merito:\nAnche per le console di quinta, sesta e settima generazione sono stati sfornati titoli bidimensionali di Mario: si pensi alla serie incominciata con \"Paper Mario\", dove il genere platform si coniuga al gioco di ruolo, e a \"New Super Mario Bros. Wii\", in cui Miyamoto ha dichiarato di essere finalmente riuscito a creare \u00abun Mario multiplayer\u00bb.\nNella maggior parte delle sue avventure, Mario \u00e8 accompagnato dal fratello Luigi e il suo scopo \u00e8 salvare la principessa Toadstool (poi ribattezzata \"Peach\") dalle grinfie del malvagio Bowser, re dei Koopa. Miyamoto ha sempre cercato di mantenere una trama essenziale, per offrire al giocatore un intrattenimento il pi\u00f9 possibile attivo; un'eccezione \u00e8 costituita dal primo \"Super Mario Galaxy\", dove il game director Yoshiaki Koizumi ha fatto inserire elementi \"profondi\" nella storia.\nTra i rivali di Mario figurano Donkey Kong, Lakitu, i Martelkoopa, Wart, i Bowserotti e Bowser Jr., nonch\u00e9 Wario, suo perfido doppelg\u00e4nger, che gli sottrae il ruolo da protagonista in \"\". Tra i suoi amici pu\u00f2 vantare, oltre al dinosauro Yoshi e al funghetto Toad, le principesse Daisy e Rosalinda. Nei giochi sportivi o di societ\u00e0, come in \"Mario Kart\" e \"Mario Party\", l'eroe baffuto si ritrova a competere sia con i nemici sia con gli amici. Nella serie di picchiaduro avviata da \"Super Smash Bros.\", egli rivaleggia con Kirby e i Pok\u00e9mon, oltre che coi protagonisti di altre epopee videoludiche targate Nintendo, tra cui la cacciatrice di taglie Samus Aran e lo spadaccino Link. Si noti, a proposito di quest'ultimo, che i titoli di \"Super Mario\" videro la luce nello stesso periodo di quelli di \"Zelda\", per opera del medesimo staff (capeggiato dal trio Miyamoto-Tezuka-Nakago) e quindi con l'utilizzo di elementi comuni; ad esempio, le barre di fuoco che ostacolano il cammino del \"saltatore\" erano una trovata originariamente concepita per \"The Legend of Zelda\".\nIl baffuto saltatore \u00e8 inoltre apparso, a partire da \"Mario &amp; Sonic ai Giochi Olimpici\", a fianco di Sonic the Hedgehog, la mascotte riccia della SEGA, azienda che era stata, fino a qualche anno prima, una vivace concorrente della Nintendo nella rincorsa al platform pi\u00f9 innovativo.\nSebbene Mario sia un idraulico italoamericano cresciuto nella citt\u00e0 di New York (in particolare nel borgo di Brooklyn), in \"\" una cicogna lo trasporta lattante nel Regno dei Funghi, la terra immaginaria governata dalla giovane Peach. L'et\u00e0 di Mario \u00e8 ignota, bench\u00e9 nella versione giapponese di \"Super Smash Bros. Melee\" (pubblicato nel 2001) venga riportato che l'idraulico ha compiuto 26 anni.\nBaby Mario.\nNel videogioco ', pubblicato nel 1995 per Super Nintendo, viene introdotta una versione di Mario infante, successivamente denominata . Originariamente ritratto senza i tipici baffi e dotato solamente del cappello rosso e di un pannolino, Baby Mario assume un ruolo pi\u00f9 importante nei titoli successivi, in particolare ' per Nintendo DS, e il suo abbigliamento muta nella classica tuta blu, con una taglia adatta al personaggio, sebbene rimanga privo di guanti.\nIn \"Yoshi's Island\", mentre una cicogna lo trasporta assieme al fratello dai futuri genitori, un anziano mago, mentore di Baby Bowser, tenta di rapire entrambi i pargoli. Il piccolo Mario scampa alle grinfie del mago e cade sulla testa di un dinosauro verde, che lo aiuta a liberare il fratello e a ritrovare la casa dei genitori. In questo titolo, come in \"Yoshi Touch &amp; Go\" e \"Yoshi's Island DS\", il cattivo \u00e8 Kamek e la storia, che coinvolge anche Baby Luigi, si svolge nell'isola degli Yoshi. La trama di \"Fratelli nel tempo\" gira attorno a una macchina del tempo inventata dal Professor Strambic che porter\u00e0 i due bimbi a incontrare le loro controparti adulte.\nBaby Mario appare inoltre in vari spin-off della serie, come \"Mario Golf\", \"Mario Tennis\", \"\", \"Mario Superstar Baseball\", \"Mario Super Sluggers\" e \"Mario Tennis Open\", contando alcuni cameo nei titoli di \"Super Smash Bros\".\nCaratteristiche e abilit\u00e0.\nLa caratteristica principale che identifica Mario \u00e8 la sua capacit\u00e0 di compiere vari tipi di salti, da cui il nome originale \"Jumpman\".\nGi\u00e0 a partire da \"Donkey Kong\", Mario pu\u00f2 utilizzare un martello per sconfiggere i propri nemici. Tuttavia solo in \"Super Mario Bros.\" vengono introdotti i power-up Super Fungo, Stella e Fiore di Fuoco. Il fungo trasforma Mario in Super Mario, il secondo oggetto lo rende momentaneamente invincibile, mentre il fiore lo trasforma in Mario Fuoco. Il personaggio pu\u00f2 anche sfruttare le \"warp zone\", ovvero spostarsi istantaneamente, attraverso i tubi, da un luogo all'altro del mondo immaginario in cui si trova (\u00e8 proprio \"Super Mario Bros\". a rendere popolare nel panorama dei videogiochi l'effetto warp).\nCon \"Super Mario Bros. 2\", di cui \u00e8 game director Kensuke Tanabe, Mario \u00e8 protagonista di un remake di '. In questo capitolo (da non confondere col \"Super Mario Bros. 2\" giapponese, noto in Occidente come ') l'idraulico pu\u00f2 quindi \"sradicare\" piante dal terreno e lanciare verdure contro i nemici, con l'obiettivo di liberare gli abitanti di Subcon, il \"paese dei sogni\", dalla tirannia di Re Wart.\nIn \"Super Mario Bros. 3\", che riprende lo stile del primo \"Super Mario Bros.\", spuntano vari costumi di Mario, tra cui l'Abito Rana e l'Abito Martello. Grazie all'iniziativa di Takashi Tezuka, desideroso di far spiccare il volo all'idraulico, entra in scena il famoso Mario Procione, che apparir\u00e0 nuovamente in \"New Super Mario Bros. 2\", e il suo potenziamento Mario Tanuki, presente anche in \"Super Mario 3D Land\". Gli antagonisti della mascotte baffuta si fanno pi\u00f9 temibili: giungono infatti i sette figli di Bowser a dare man forte al padre. Il panciuto italoamericano impara a suonare un fischietto come mezzo di teletrasporto, e comincia ad avanzare tra i livelli, sempre pi\u00f9 numerosi, con l'ausilio di una mappa, caratteristica che sar\u00e0 riproposta in \"Super Mario World\" e \"\" (a partire da questi ultimi due, si aggiunge inoltre la possibilit\u00e0 di salvare il gioco). Se in \"Super Mario Bros. 3\", raccogliendo la Super Foglia, spuntava all'idraulico una coda che lo rendeva abile nel volo, in \"Super Mario Land 2\" gli crescono grandi orecchie collezionando carote, le quali lo trasformano in Mario Coniglio, in grado di \"galleggiare\" in aria.\nSfruttando le potenzialit\u00e0 a 16 bit del Super Famicom e ispirandosi alla propria passione per i generi country e western, Miyamoto realizza in \"Super Mario World\" il progetto (concepito per \"Super Mario Bros. 3\" ma rimasto nel cassetto per i limiti tecnologici del vecchio Famicom) di far montare l'idraulico in sella a Yoshi, un dinosauro che estende la lingua per ingurgitare bacche e nemici. Da solo o in groppa a Yoshi, Mario pu\u00f2 volare e planare, o piombare dall'alto contro gli avversari, grazie a un nuovo power-up, la Piuma, che gli dona un mantello magico. In compagnia del dinosauro verde, la mascotte della Nintendo prosegue anche le sue avventure a 8 bit, destreggiandosi con i vassoi nel puzzle game \"Mario &amp; Yoshi\", che riprende il filone incominciato con \"Dr. Mario\" (dove l'idraulico vestiva i panni del medico, mentre alla \"Signora Toadstool\" toccavano quelli dell'infermiera, nel debellare i virus a colpi di vitamine). Dello stesso periodo \u00e8 il videogioco sportivo \"NES Open Tournament Golf\", in cui Mario si dedica assieme al fratello al proprio passatempo preferito: il golf.\nPrima di approdare al Nintendo 64, Mario indossa anche le vesti di archeologo nel rompicapo \"Mario's Picross\", che lo vede alle prese con il nonogram, e di asso del tennis in \"Mario's Tennis\", grazie al cui successo il baffuto italoamericano continuer\u00e0 a impugnare la racchetta. Ma soprattutto \u00e8 protagonista del canto del cigno dello SNES con ' (dove in realt\u00e0 riveste un ruolo minore rispetto alle precedenti avventure firmate Miyamoto, dato che \u00e8 Yoshi il principale personaggio giocante) e ', che inaugura la serie \"Super Mario RPG\", in cui le abilit\u00e0 del personaggio sono quelle presenti nei classici GdR: utilizzare armi e lanciare incantesimi. In questo titolo (prodotto dalla Nintendo in collaborazione con la Square prima che gli screzi fra le due aziende impedissero la distribuzione del gioco in versione PAL) la visuale isometrica permette di muoversi in un mondo semi-tridimensionale popolato dai nemici storici dell'idraulico, tra cui Bowser, che stringe con lui una momentanea alleanza. Con il Re dei Koopa, oltre che con Donkey Kong Jr., Mario si era gi\u00e0 concesso una parziale tregua delle ostilit\u00e0 in \"Super Mario Kart\" (capostipite dell'omonima saga), dove l'antica rivalit\u00e0 aveva lasciato spazio alle gare di go-kart.\nNel rivoluzionario \"Super Mario 64\", il primo platform tridimensionale a godere di un successo planetario, vengono introdotti diversi tipi di cappelli, contenuti in blocchi \"!\" di colore differente. L'eroe baffuto assume inaspettate capacit\u00e0 atletiche: \u00e8 ora in grado di sferrare combinazioni di calci e pugni (lo si vedr\u00e0 anche in \"Super Smash Bros\".) e di eseguire una maggior gamma di movimenti e salti. Sebbene in questo capitolo egli possieda l'abilit\u00e0 di volare o diventare invisibile, \u00e8 da evidenziare l'introduzione di una nuova trasformazione, Mario Metallo, che riapparir\u00e0 in titoli successivi, come \"Mario Kart 7\".\nCon l'uscita di \"Super Mario 64\", la Nintendo ritrova in Mario l'arma decisiva da sfoderare contro la concorrenza (rappresentata all'epoca dalla Sony, produttrice della PlayStation e nuova alleata della Square), permettendo cos\u00ec al presidente Hiroshi Yamauchi di esprimere una nota di soddisfazione:\nIn seguito, trascorrono ben sei anni prima della ricomparsa di Mario come protagonista di un platform, \"Super Mario Sunshine\", uscito con nove mesi di ritardo rispetto al lancio del GameCube, e considerato il meno convincente fra i principali capitoli della serie, data la difficolt\u00e0 di replicare il successo del titolo precedente, nonostante il passaggio dai 64 ai 128 bit. Ciononostante, in \"Mario Sunshine\" le particolarit\u00e0 non mancano: sulle note di musiche caraibiche e sotto un sole sempre pi\u00f9 accecante, il paffuto idraulico pu\u00f2 caricare sulle proprie spalle il cannone ad acqua SPLAC 3000 (ideato dal Professor Strambic) e servirsene nei combattimenti o per scoprire zone segrete, oppure per volare grazie all'effetto jet pack. Ma il suo compito principale \u00e8 pulir via il fango che il suo doppelg\u00e4nger, Mario Ombra, ha usato per imbrattare l'isola Delfina, sulla quale la mascotte della Nintendo si era recata per trascorrere una piacevole vacanza in compagnia della principessa Peach. Lo SPLAC 3000 riapparir\u00e0 come mossa speciale di Mario in \"Super Smash Bros. Brawl\".\nIn \"Super Mario Galaxy\" e \"Super Mario Galaxy 2\", sviluppati per la nuova ammiraglia Nintendo Wii, troviamo un gameplay innovativo, basato sull'utilizzo del Nunchuk in coppia col telecomando Wii. Scuotendo quest'ultimo, il giocatore fa eseguire a Mario delle piroette, necessarie a distruggere gli ostacoli, stordire i nemici e utilizzare i congegni. Ha spiegato in proposito l'autore di giochi e director Yoshiaki Koizumi:\nTra una piroetta e l'altra, Mario pu\u00f2 immergersi e pattinare, o tramutarsi in ape, in spettro e in molla. Nel secondo capitolo, veste inoltre le sembianze di nuvola, iride e roccia, e torna a scorrazzare in groppa a Yoshi, che pu\u00f2 vantare a sua volta nuove trasformazioni. Entrambi i titoli sono ambientati nello spazio aperto, dove l'idraulico della Nintendo pu\u00f2 lanciarsi, con l'aiuto degli Sfavillotti, da un minuscolo pianeta all'altro, sfruttando gli effetti della forza di gravit\u00e0.\nAltri capitoli che hanno introdotto ulteriori trasformazioni di Mario sono \"New Super Mario Bros.\", \"Super Mario 3D Land\" e \"New Super Mario Bros. Wii\".\nIn \"Super Mario Odyssey\" viene introdotto il personaggio di Cappy, un cappello bianco che permetter\u00e0 a Mario di prendere il controllo di oggetti o nemici grazie alla cap-tura, acquisendone le abilit\u00e0.\nDoppiaggio.\nDal 1992 il doppiatore di Mario \u00e8 Charles Martinet e le registrazioni hanno luogo a Seattle, sebbene la voce di Mario sia la stessa in Occidente come in Giappone. Prima di lui, nel corso degli anni si sono succeduti Peter Cullen, T\u014dru Furuya, il wrestler Lou Albano, Walker Boone e Marc Graue.\nMartinet presta la sua voce anche ad altri personaggi del Regno dei Funghi, tra cui Luigi e i malvagi Wario e Waluigi, nonch\u00e9 agli eroi di numerosi altri videogiochi, ma il suo preferito \u00e8 rimasto Mario. In occasione dell'uscita di \"Super Mario Galaxy 2\", ha dichiarato in un'intervista alla BBC:\nL'idraulico coi baffi \u00e8 stato doppiato in lingua italiana da Tony Fuochi per la serie animata \"Super Mario\" e da Michele Gammino per il film \"Super Mario Bros\".\nPopolarit\u00e0.\nMario, oltre a figurare come mascotte della Nintendo, \u00e8 uno dei personaggi pi\u00f9 noti del mondo dei videogiochi. Nel 2006 ha conquistato la Walk of Game insieme a Link e a Sonic the Hedgehog.\nIl suo successo ha spinto talvolta le software house concorrenti a imitarne lo stile, come nel caso di \"The Great Giana Sisters\", gioco del 1987 avente come eroina Giana, un clone femminile di Mario; fu programmato dai futuri autori di \"Turrican\" e venne prontamente ritirato dal mercato dopo l'accusa di plagio da parte della Nintendo.\nIn un sondaggio condotto da Oricon nel 2008, Mario \u00e8 risultato essere il protagonista videoludico pi\u00f9 amato da uomini e donne giapponesi, superando Cloud Strife, Pikachu e Solid Snake. Lo stesso Shigeru Miyamoto lo considera il suo personaggio preferito.\nNell'ambito del giornalismo, specialmente quello sportivo, l'epiteto di \"Super Mario\" \u00e8 stato spesso associato a varie personalit\u00e0 di nome Mario. Esempi di atleti con tale soprannome sono Mario Balotelli, Mario Cipollini, Mario G\u00f3mez e Mario Lemieux. Il nomignolo \u00e8 stato inoltre utilizzato per indicare il presidente del Consiglio italiano Mario Monti e il presidente della BCE Mario Draghi.\nNel corso della cerimonia di chiusura dei Giochi della XXXI Olimpiade il primo ministro del Giappone Shinz\u014d Abe ha indossato il costume di Mario per presentare i giochi olimpici di Tokyo 2020.\nApparizioni.\nVideogiochi.\nNel trentennio dal 1981 al 2011 Mario \u00e8 apparso come protagonista in oltre un centinaio di titoli usciti per differenti piattaforme, tra cui arcade e portatili. La maggior parte dei titoli sono platform, ma non mancano presenze nei generi rompicapo, sportivo (in particolare simulatori di guida), di ruolo o educativo.\nLista dei videogiochi con Mario.\nOltre alle apparizioni sopracitate, Mario compare in qualit\u00e0 di arbitro in \"Punch-Out!!\" e \"Tennis\", nei panni di demolitore in \"Wrecking Crew\" e come giudice di gara nella versione per Game Boy di \"F-1 Race\". \u00c8 inoltre un personaggio giocante di \"NBA Street V3\" e di \"SSX on Tour\". Egli riveste il ruolo di cattivo solamente in \"Donkey Kong Jr\". Nel gioco educativo \"Mario Is Missing!\", l'idraulico baffuto viene rapito da Bowser e spetta a Luigi il compito di ritrovarlo. In \"Luigi's Mansion\", sempre Luigi dovr\u00e0 recuperare alcuni oggetti del fratello, tra cui il cappello e uno dei suoi guanti.\nSono inoltre degni di nota i cameo di Mario in \"Pinball\" (nella sezione bonus), \"Alleyway\" (nel ruolo di pilota della navicella che colpisce la pallina), \"Tetris\" (fra un livello e l'altro) e \"Qix\" (nelle vesti di un messicano col sombrero) per Game Boy, oltre alle apparizioni successive in \"Pilotwings 64\", dove il suo volto giganteggia sul monte Rushmore, scolpito al posto di George Washington, in ', ' e '. Tra i videogiochi in cui sono presenti riferimenti al personaggio della Nintendo figurano \"Animal Crossing\", \"Kirby's Fun Pak\", ', \"\", \"Nintendogs\", \"SimCity\" e \"Wii Party\".\nTelevisione e cinema.\nNel 1983 Mario \u00e8 apparso in televisione, doppiato da Peter Cullen nella serie animata \"Saturday Supercade\", dedicata ad alcuni personaggi dell'et\u00e0 dell'oro dei videogiochi arcade e trasmessa dalla rete statunitense CBS.\nNel 1986 \u00e8 stato prodotto un film d'animazione dal titolo , distribuito solo in Giappone come Original anime video su VHS.\nNel 1989 \u00e8 comparsa sul piccolo schermo un'altra serie animata di produzione statunitense, dedicata questa volta per intero all'eroe baffuto: \"Super Mario - Le avventure di Super Mario\" (\"The Super Mario Bros. Super Show!\"), ispirata al videogioco \"Super Mario Bros. 2\", trasmessa in Italia sulle reti Fininvest con una sigla musicale, scritta da A. Valeri Manera e cantata da Cristina D'Avena, che celebra le virt\u00f9 dell'idraulico nintendiano:\nNel paese d'origine, questa serie \u00e8 andata in onda all'interno di un omonimo programma pomeridiano della DIC, presentato da Lou Albano e Danny Wells, travestiti rispettivamente da Mario e Luigi.\nL'anno successivo, nel 1990, \u00e8 apparso sulla NBC un nuovo cartone animato, anch'esso prodotto dalla DIC, dal titolo \"Le avventure di Super Mario\" (\"Captain N &amp; the Adventures of Super Mario Bros. 3\"), seguito nel 1991 da \"Super Mario World\" (\"Captain N and the New Super Mario World\"), entrambi all'interno del programma \"Captain N: The Game Master\", poi trasmessi in Italia come parte della serie \"Super Mario - Le avventure di Super Mario\".\nMario \u00e8 inoltre il protagonista del film statunitense \"Super Mario Bros.\", dove ha una fidanzata di nome Daniela. In questa pellicola del 1993, prima trasposizione cinematografica di un videogioco, l'idraulico della Nintendo \u00e8 interpretato da Bob Hoskins che lo riteneva uno dei suoi peggiori ruoli. Nonostante le recensioni negative e il flop economico, il lungometraggio ha ricevuto due candidature al Saturn Award per i costumi e il trucco. Per il ruolo di Mario, Lightmotive aveva invano provato a convincere l'attore e regista Danny DeVito, che avrebbe inoltre diretto la pellicola, prima di stabilire un accordo con Tom Hanks, che fu tuttavia considerato dalla produzione troppo costoso.\nNel febbraio 2018 Nintendo annuncia la realizzazione di un film d'animazione in collaborazione con Illumination, previsto per il 2022, che segna il ritorno di Mario sul grande schermo.\nApparizioni fuori dalla serie e altri media.\nCameo.\nMario fa capolino in numerose serie TV d'animazione. Alcune fra le sue apparizioni sono le seguenti:\nApparizioni in altri media.\nOltre alla serie televisiva e ai film, l'idraulico della Nintendo \u00e8 protagonista di un romanzo per ragazzi di Todd Strasser, \"Super Mario Bros\". (basato sulla sceneggiatura della pellicola cinematografica), e di diversi fumetti, tra cui il manga di Yukio Sawada , pubblicato solo in Giappone dalla casa editrice Shogakukan.\nNel paese del Sol Levante hanno riscosso particolare successo i CD delle colonne sonore composte da K\u014dji Kond\u014d per i giochi di Mario, mentre negli Stati Uniti \u00e8 stata commercializzata una raccolta musicale, \"White Knuckle Scorin\", dedicata all'eroe della Nintendo, con allegato un fumetto. Per le musiche di \"Super Mario Galaxy\", Mahito Yokota ha convinto Kond\u014d a mobilitare addirittura un'orchestra, pur affermando che la vera \"essenza di Mario\" \u00e8 rispecchiata dal sound latino-americano.\nPer il 25\u00ba anniversario di \"Super Mario Bros.\", la Nintendo ha ripubblicato per Wii \"Super Mario All-Stars\", accludendovi il libretto \"Super Mario History\", assieme a un CD con le colonne sonore pi\u00f9 rappresentative della serie. Alla mascotte baffuta \u00e8 stata inoltre dedicata la canzone \"Disegna Mario cantando\", realizzata dagli sviluppatori dell'EAD di Tokyo, utilizzando \"Flipnote Studio\". La versione inglese del brano \u00e8 inclusa anche nel \"Game &amp; Watch: Super Mario Bros.\" distribuito per il 35\u00ba anniversario. Yoshiaki Koizumi ha auspicato in merito:\nDa segnalare anche un brano disco di Ambassadors of Funk featuring MC Mario, \"Super Mario Land\" (ispirato all'omonimo titolo diretto da Gunpei Yokoi), uscito nel novembre del 1992 ed entrato nella top ten inglese dei singoli pi\u00f9 venduti.\nTra gli svariati oggetti di merchandising raffiguranti Mario e i personaggi del Regno dei Funghi, si contano spazzolini da denti, t-shirt, staction figure e prodotti alimentari, oltre a un gioco di carte collezionabili e versioni speciali di \"Monopoly\" e \"UNO\" dedicati all'idraulico coi baffi."}
{"id": "101973", "revid": "287204", "url": "https://it.wikipedia.org/wiki?curid=101973", "title": "De gustibus non est disputandum", "text": "De gustibus non est disputandum \u2013 talvolta reso anche con De gustibus non disputandum est oppure De gustibus et coloribus non est disputandum, o anche nella forma abbreviata De gustibus non disputandum \u2013 \u00e8 una locuzione latina molto diffusa di origine non classica. Intende sottolineare come non sia altro che tempo perso discutere sui gusti delle persone o comunque degli animali, essendo assolutamente tensioni individuali riferibili perci\u00f2 alla sensibilit\u00e0 propria di ciascun essere. Letteralmente si traduce con \"Sui gusti non si deve discutere\".\nL'attribuzione della prima menzione del detto a Plutarco, che a sua volta lo farebbe pronunciare a Giulio Cesare durante una cena nella quale viene servito un piatto immangiabile per i Romani, asparagi al burro, \u00e8 priva di fondamento. Tralasciando la considerazione che Plutarco scriveva in greco, e quindi in ogni caso la locuzione sarebbe opera del traduttore in latino, nelle numerose citazioni sul web e sui libri non appare mai la fonte esatta del passo; probabilmente si tratta di \"Vite parallele\", opera in cui per\u00f2 non si riscontra nessuna frase corrispondente. Questa diceria ha ormai assunto i contorni di una leggenda metropolitana e, in mancanza di fonti pi\u00f9 precise, va considerata come una falsa citazione.\nLa locuzione si \u00e8 consolidata nell'uso moderno, al punto da essere talora richiamata con la forma ellittica \"de gustibus\", sottintendendo il resto dell'adagio e il suo significato.\nDal punto di vista grammaticale, la frase presenta un complemento di argomento, introdotto da \"De + ablativo\", seguito da una perifrastica passiva con il gerundivo.\n\"De gustibus non est disputandum\" \u00e8 anche il titolo di un dramma giocoso per musica composto da Carlo Goldoni nel 1754."}
{"id": "101975", "revid": "642594", "url": "https://it.wikipedia.org/wiki?curid=101975", "title": "De gustibus non disputandum", "text": ""}
{"id": "101984", "revid": "120787597", "url": "https://it.wikipedia.org/wiki?curid=101984", "title": "Robert Delaunay", "text": "Dal post-impressionismo al cubismo.\nRobert Delaunay nacque a Parigi, in Francia, il 12 aprile 1885, figlio di George Delaunay e della contessa Berthe F\u00e9licie de Rose, quando era ancora molto giovane i genitori divorziarono e lo affidarono alle cure della zia materna, Marie, e del marito Charles Damour, che vivevano a La Ronch\u00e8re a pochi chilometri da Bourges.\nCominci\u00f2 a dipingere in giovane et\u00e0, adottando, per l'ammirazione nutrita nei confronti di Paul Gauguin, di Georges-Pierre Seurat e dei fauves, una tecnica post-impressionista.\nA partire dal 1908, risentendo dell'influenza di Paul C\u00e9zanne e del cubismo, si indirizz\u00f2 verso il rigore formale e verso una ricerca analitica sul colore in relazione alla moltiplicazione dei piani luminosi, di cui sono evidenti i risultati nelle serie di dipinti di intonazione modernista del periodo.\nA partire dal 1909, Delaunay cominci\u00f2 a dipingere le serie della citt\u00e0 di Parigi e della Torre Eiffel, in cui l'interesse si spost\u00f2 gradualmente dalla scomposizione dei volumi, propria del cubismo analitico, alla scomposizione del colore e allo studio del movimento; in questa evoluzione, alcuni critici riconoscono l'influenza del futurismo.\nIl cubismo orfico.\nNel 1910 spos\u00f2 Sonia Terk, una pittrice di origine ucraina conosciuta nel 1908. Su invito di Vasilij Kandinskij, nel 1911 Delaunay si avvicin\u00f2 al gruppo \"Der Blaue Reiter\", un gruppo di artisti astratti di Monaco di Baviera: sotto l'influenza di Paul Klee, la sua arte si volse con sempre maggior decisione verso l'arte astratta.\nIntorno al 1912, Delaunay si allontan\u00f2 dall'ortodossia del cubismo e, insieme alla moglie Sonia, cre\u00f2 all'interno del movimento cubista la corrente che Guillaume Apollinaire defin\u00ec orfismo (termine che deriva da Orfeo, mitico musico della mitologia greca) per l'intima natura musicale, in cui le scomposizioni del colore con i loro effetti di compenetrazione, di simultaneit\u00e0, di dinamismo, acquistano un valore autonomo, indipendente dagli oggetti rappresentati.\nNelle prime opere di questo periodo sono presenti oggetti reali, anche se filtrati attraverso i colori iridescenti della luce, mentre i dipinti successivi sfociano in una pittura del tutto astratta, basata sull'espressivit\u00e0 dei colori puri che infondono una vibrazione ritmica alla superficie pittorica. La geometria cubista \u00e8 cos\u00ec resa sensibile e viva dal colore e l'artista trova una sintesi armoniosa tra rigore strutturale ed evasione lirica.\nRealizz\u00f2 quindi dipinti astratti in cui i piani si sfaccettano moltiplicandosi nei colori dello spettro e ruotando in vortici luminosi. Nel 1913 Delaunay, insieme alla moglie, trascorre l\u2019estate a Louveciennes, dove riesce a sperimentare su di s\u00e9 precise sensazioni legate ai colori, osservando direttamente l\u2019abbagliante luce solare e cercando di fissare sulla tela le immagini che persistevano nella sua mente una volta chiusi gli occhi. Alla ricerca di una pittura pura, permeata di luce e vibrata di \u201ccontrasti cromatici simultanei\u201d assume la luce come elemento pittorico fondamentale, e le sue prime opere non figurative ebbero soprattutto il significato e il valore di esperienze di ordine tecnico, in funzione di tale ricerca. L\u2019unit\u00e0 di base della sua pittura diventa il disco: simbolo non solo di luce, ma anche del Sole, realizzando cos\u00ec varie tele intitolate \"Contrasti simultanei\" e \"Forme circolari\" (1912-1931), composizioni raffiguranti un ritmico vortice cromatico, che schiarisce progressivamente man mano che ci si avvicina al centro del dipinto, dove i colori finiscono per fondersi in un bianco che pervade tutto.\nTra realismo e astrattismo.\nDopo il 1914 Delaunay torn\u00f2 a temi figurativi, sempre trasfigurandoli nel dinamismo del colore, non trovando per\u00f2 accenti di originalit\u00e0 e intensit\u00e0 poetica simili agli anni precedenti.\nAllo scoppio della Prima guerra mondiale si stabil\u00ec insieme alla moglie in Spagna e in Portogallo; durante questo periodo la coppia esegu\u00ec diversi lavori di design di costumi per l'Opera di Madrid. Tornarono a Parigi nel 1921 e nel 1925 Delaunay partecip\u00f2 alla Mostra delle Arti Decorative.\nDopo un breve intervallo in cui si avvicin\u00f2 al realismo e in cui esegu\u00ec una serie di ritratti, intorno al 1930 ritorn\u00f2 all'astrazione. Cercando un'integrazione plastica con l'architettura, realizz\u00f2 con la moglie Sonia decorazioni di palazzi in occasione dell'Esposizione universale di Parigi del 1937.\nAllo scoppio della Seconda guerra mondiale, i Delaunay si allontanarono da Parigi, nel tentativo di evitare l'invasore tedesco.\nDelaunay mor\u00ec di cancro il 25 ottobre 1941 a Montpellier."}
{"id": "101989", "revid": "580", "url": "https://it.wikipedia.org/wiki?curid=101989", "title": "Sumeri", "text": "I Sumeri sono considerati la prima civilt\u00e0 urbana assieme a quella dell'antico Egitto e della valle dell'Indo. Si trattava di un'etnia della Mesopotamia meridionale (l'odierno Iraq sud-orientale), nata o stanziatasi in quella regione dal tempo in cui vi migr\u00f2 (attorno al IV millennio a.C.) fino all'ascesa di Babilonia (attorno al 1500-1400 a.C.). Preceduta da una scrittura fondamentalmente figurativa, una successiva stilizzazione condusse alla scrittura cuneiforme - che sembra aver preceduto ogni altra forma di scrittura codificata e che comparve attorno alla fine del IV millennio a.C.\nI sumeri si distinguevano dalle altre popolazioni coeve per livello tecnico e organizzativo raggiunto nell'Agricoltura.\nOrigine del nome.\nIl termine \"Sumero\" \u00e8 in realt\u00e0 il nome dato agli antichi abitanti della Mesopotamia dai loro successori, il popolo forse semitico degli Accadi.\nI Sumeri, (o Shumeri da Shumer) infatti, chiamavano se stessi \"\u00f9\u011d sa\u011d g\u00edg ga\" (pron.: ), letteralmente \"la gente dalla testa nera\" e la loro terra \"Ki-en-gir\", \"terra dei signori civilizzati\" o secondo altri autori \"terra della lingua civile\". La parola accadica \"\u0160umer\" (Sumer) utilizzata per indicare la terra dei Sumeri rappresenta, forse, lo stesso concetto, ma non \u00e8 comunque noto perch\u00e9 gli Accadi abbiano chiamato questa terra \"\u0160umer\". Il biblico \"Shinar\", l'egiziano \"Sngr\" e l'ittita \"\u0160anhar(a)\" potrebbero essere delle varianti occidentali per la parola \"\u0160umer\". La Bibbia dei Settanta a sua volta rende il nome Shinar come Sennaar in greco.\nIpotesi sull'origine e l'emigrazione.\nLa terra di origine dei Sumeri resta ancora oggi sconosciuta, ma di una cosa si \u00e8 certi: i Sumeri non erano una popolazione di stirpe semitica. Oltre a questo \u00e8 ben noto che essi non furono n\u00e9 il primo n\u00e9 l'unico popolo ad abitare le terre fra il Tigri e l'Eufrate, ma che presero il posto, o meglio si integrarono, con i complessi culturali di 'Ubaid e di Uruk, gente semita che gi\u00e0 abitava queste terre e aveva raggiunto un discreto sviluppo tecnologico e organizzativo.\nVerso l'8000 a.C. alcuni cacciatori nomadi dei monti Zagros impararono a coltivare il frumento e ad allevare ovini. Sorsero cos\u00ec i primi villaggi, fatti di semplici case di fango e paglia. Attorno al 5000 a.C. impararono a costruire argini e canali e a prosciugare acquitrini. Dopo il 4000 a.C. alcuni villaggi della zona erano divenuti popolosi. In ognuno di essi gli abitanti costruirono un tempio per onorare il loro dio protettore. Un re, che era anche sacerdote, si occupava del culto e della difesa militare. Erano cos\u00ec nate le prime citt\u00e0.\nPer quanto riguarda il luogo di provenienza dei Sumeri, esistono varie teorie. Le prove archeologiche dimostrerebbero che intorno al 4000 a.C. i Sumeri vivessero sui monti a nord della Mesopotamia (monti Zagros), nell'altopiano iranico, vicino all'attuale confine con la Turchia. Attorno al 3500 a.C. questa popolazione sarebbe scesa dai monti per occupare la bassa Mesopotamia, alla confluenza del Tigri e l'Eufrate. Altri studiosi hanno invece cercato somiglianze fra la lingua sumerica e gli antichi dialetti turchi e lingue indocinesi, ma nonostante gli sforzi fatti, l'origine dei Sumeri resta ancora incerta. Infine alcune allusioni letterarie sembrano invece indicare che i Sumeri provenissero dal mare.\nHa poco senso chiedersi quando i Sumeri arrivarono in Mesopotamia, anche per il fatto che non si \u00e8 sicuri che il loro \"arrivo\" sia stato un fenomeno migratorio precisamente databile. Molto pi\u00f9 probabilmente si tratt\u00f2 di un'infiltrazione graduale e lenta che, come detto, port\u00f2 all'integrazione con le culture locali; etichettare come \"sumerica\" la successiva cultura che ne origin\u00f2 \u00e8 s\u00ec legittimo, pur sempre ricordandosi che si tratta di una semplificazione.\nL'analisi del lessico sumerico \u00e8 una riprova del fatto che la cultura sumerica ebbe origine da pi\u00f9 complessi culturali integrati. Ad esempio i nomi delle citt\u00e0 sumeriche non hanno senso nella lingua sumerica e invece presentano analogie con i nomi delle citt\u00e0 della Mesopotamia settentrionale, corrispondenti alla civilt\u00e0 di 'Ubaid. Molti termini relativi alle funzioni produttive di base (ad esempio i vocaboli che si riferiscono alla fabbricazione della birra, l'agricoltura, il cuoio, le costruzioni ecc.) non sono di origine sumerica, ma da attribuirsi ad una lingua di sostrato, con probabili connessioni nell'area iranica, mentre vocaboli che si riferiscono a funzioni pi\u00f9 specialistiche e di tipo direttivo-amministrativo sono di chiara origine sumerica. Ad esempio sono di origine sumerica vocaboli inerenti all'allevamento, alla navigazione, alla scultura, all'educazione e al diritto (le tavolette riportano i pi\u00f9 antichi contratti di compravendita, registrati presso il tempio, con prezzo in mine d'argento, altre ci dicono che la stele di Hammurabi non \u00e8 la prima raccolta di leggi, ma c'erano gi\u00e0 state quelle di Ur-Nammu e di Lipit-Ishtar, che tratta la donazione e la successione). Infine molte altre parole relative alle funzioni di mobilit\u00e0 e controllo sono di origine semitica.\nSchematizzando, i Sumeri, dopo il loro arrivo, si ritrovano a convivere e ad integrarsi con due popolazioni: i Semiti, che erano pi\u00f9 rilevanti nelle zone del nord, e una popolazione di sostrato autoctona non sumerica. I Sumeri si stabilirono soprattutto nella bassa Mesopotamia, territorio dove sorsero le loro maggiori citt\u00e0.\nLa Mesopotamia.\nLa particolarit\u00e0 di questa regione \u00e8 costituita dai due fiumi, il Tigri e l'Eufrate, da cui deriva il nome che infatti vuol dire \"terra in mezzo ai fiumi\" che la attraversano fino a congiungersi nella zona paludosa in prossimit\u00e0 della foce. Il corso di questi due fiumi si \u00e8 modificato nel corso dei millenni, soprattutto per l'Eufrate che si \u00e8 spostato verso occidente. In questa regione le piogge sono a carattere stagionale e ci\u00f2 comporta inondazioni in inverno e in primavera, intervallate da lunghi periodi di siccit\u00e0, durante i quali i due fiumi possono rimanere in secca. Il problema dell'acqua fu quindi una delle maggiori preoccupazioni per il popolo sumerico e di conseguenza una delle principali cause all'origine degli scontri fra le varie citt\u00e0 mesopotamiche.\nL'etimologia deriva da mes\u00f2s potam\u00f2s, termini greco antichi che ricalcano i termini mesopotamici probabilmente al tempo degli akkadi :\nmes\u00f2s = met\u00e0; potamos = fiume lento a bassa pendenza, di pianura, ricco di limi e canneti, termine che si contrappone all'indoeuropeo bach che significa il suo opposto, cio\u00e8 torrente su rocce ad alta pendenza, termine da B + ach = acqua\nLa nascita delle citt\u00e0-stato.\nA partire dal periodo protodinastico (circa 2900 a.C.) i Sumeri erano divisi in varie citt\u00e0-stato indipendenti sorrette da una monarchia assoluta, che esercitavano il loro potere su un territorio di circa 30\u00a0km di diametro e i cui confini erano solitamente definiti da canali. I due edifici pi\u00f9 importanti di ogni citt\u00e0 erano il tempio, solitamente dedicato ad uno specifico dio, e un \"palazzo\", sede del potere \"statale\".\nLa centralit\u00e0 del tempio \u00e8 evidente fin dagli esordi della civilt\u00e0 sumerica (periodo di Uruk; circa 3500 a.C.), essendo inizialmente sia centro religioso che economico ed organizzativo. In particolare nel tempio, oltre alle cerimonie religiose, venivano raccolte ed amministrate le eccedenze alimentari grazie alla presenza di magazzini, archivi ed ambienti di lavoro. A partire dal periodo proto-dinastico, il tempio, per\u00f2, inizia a perdere il suo ruolo centrale per quanto concerne il potere decisionale ed organizzativo a favore del palazzo, nonostante continui a mantenere le sue funzioni religiose e anche quelle economiche. Questo fu un avvenimento di grande importanza: da una classe dirigente \"sacerdotale\", tendenzialmente \"anonima\" in quanto rappresentante del dio e che quindi non necessitava di legittimazione, si pass\u00f2 ad una classe dirigente \"laica\", che aveva invece la necessit\u00e0 di legittimare e affermare il proprio potere di fronte agli occhi del popolo e agli altri pretendenti al potere.\nLe citt\u00e0 sumeriche (la pi\u00f9 grande era Uruk le cui dimensioni superavano di gran lunga Atene dell'et\u00e0 di Pericle; perci\u00f2 \u00e8 stata la prima metropoli a vocazione commerciale e proto industriale per le fonderie di metallo organizzate a catena di montaggio) entrarono ben presto in competizione, soprattutto per il controllo e l'amministrazione della rete dei canali, indispensabili per drenare le acque in eccesso e al tempo stesso distribuirle alle zone pi\u00f9 lontane. La costruzione di un nuovo canale o la deviazione di un tratto di canale \"a monte\" andava, ovviamente, ad influire su quelli \"a valle\", con ingenti ripercussioni per le varie citt\u00e0. I primi canali a carattere locale vennero costruiti gi\u00e0 nell'epoca di 'Ubaid, ma \u00e8 solo dal IV millennio a.C. che si assiste ad opere pi\u00f9 ingenti, che collegano pi\u00f9 citt\u00e0 permettendo lo sviluppo del trasporto fluviale.\nLe varie citt\u00e0-stato, controllavano un territorio che si estendeva anche al di fuori delle mura, integrando i villaggi circostanti. La popolazione dei villaggi doveva contribuire all'accumulazione degli alimenti cedendo una parte della produzione agricola e fornire mano d'opera (\"corv\u00e9e\") oltre che militare in caso di bisogno.\nMa il punto pi\u00f9 importante delle citt\u00e0 era la ziqqurat, una grandissima torre a pi\u00f9 piani sulla cui cima si trovava un tempio, che di giorno veniva usato dai sacerdoti per le celebrazioni del culto degli dei, mentre di notte era utilizzato come osservatorio astronomico; la base della ziqqurat era invece utilizzata come magazzino per conservare il cibo e le risorse della citt\u00e0.\nLe datazioni.\nInnanzitutto \u00e8 necessario sottolineare che tutte le datazioni, soprattutto le pi\u00f9 antiche, sono approssimative. Fino a met\u00e0 del II millennio a.C. si conserva ancora un buon grado d'approssimazione (circa 10-15 anni), mentre oltre questa soglia le date diventano molto pi\u00f9 imprecise e le pi\u00f9 antiche possono variare anche di un millennio. La difficolt\u00e0 di datazione sta nel fatto che il metodo utilizzato (il metodo del carbonio-14) non \u00e8 lineare, nel senso che il tasso di riduzione progressiva del C-14 non \u00e8 stato omogeneo nel tempo. Negli ultimi anni, grazie all'applicazione della dendrocronologia, \u00e8 stato possibile studiare le fluttuazioni di C-14 avvenute nel tempo, permettendo di ricalibrare le date. Ad esempio, un campione risalente al periodo tardo 'Ubaid, utilizzando la cosiddetta \"lower half-life\" (\"cronologia breve\"), viene datato al 4133 a.C., mentre adottando la \"higher half-life\" (\"cronologia lunga\"), la datazione si sposta al 4322 a.C. e addirittura al 5072 a.C. adottando la calibratura. Siccome gli studi di ricalibratura sono ancora in atto, convenzionalmente viene ancora utilizzata la \"cronologia breve\".\nCronologia.\nSegue una breve cronologia dell'area riguardante la bassa Mesopotamia, che copre il periodo di tempo durante il quale si \u00e8 originata, sviluppata ed \u00e8 decaduta la civilt\u00e0 sumerica.\nStoria dei Sumeri.\nNon \u00e8 semplice riassumere le vicende storiche che hanno caratterizzato la civilt\u00e0 sumerica, soprattutto per le fasi pi\u00f9 antiche. In primo luogo perch\u00e9 (almeno inizialmente) non \u00e8 mai esistito un vero e proprio stato sumerico, ma solamente varie citt\u00e0-stato indipendenti che lottavano fra loro, nonostante fossero legate da una base culturale comune; in secondo luogo per la scarsit\u00e0 di fonti archeologiche e testi scritti, oltre alla difficolt\u00e0 nel condurre gli scavi in luoghi ancora oggi poco sicuri.\nPeriodo di 'Ubaid.\nLe principali innovazioni tecnologiche e socio-culturali che caratterizzano la civilt\u00e0 sumerica, fra cui l'urbanizzazione, non sono state portate con s\u00e9 dai Sumeri, ma progressivamente elaborate sul posto a contatto con le culture locali. Esistevano vari complessi culturali in Mesopotamia precedenti l'arrivo dei Sumeri, che probabilmente giunsero in quel lasso di tempo che va dall'inizio del periodo di 'Ubaid alla fine del periodo di Uruk.\nIl processo di urbanizzazione inizia nel cosiddetto periodo di 'Ubaid (circa 4500-3500 a.C.). I centri principali in questa fase sono soprattutto: Eridu e Ur nel profondo sud mesopotamico. Questa fase si caratterizza dunque per una generale tendenza alla centralizzazione che porter\u00e0 alla nascita di aggregati socio-economici e politici molto pi\u00f9 complessi dei precedenti villaggi neolitici che caratterizzavano le culture anteriori; questo porter\u00e0, ad esempio, alla costruzione dei primi canali che permettono di controllare le piene e ridistribuire l'acqua. Inoltre sin dal 3800 a.C. . I Sumeri costruivano case, palazzi e edifici religiosi con mattoni di argilla rinforzata con canne, rendendo in questo modo pi\u00f9 solide le costruzioni.\nPeriodo di Uruk.\nAttorno al 3500 a.C. si conclude il periodo 'Ubaid e inizia il periodo di Uruk (circa 3500 a.C.-3100 a.C.). Non c'\u00e8 una rottura tra queste due fasi, in quanto lo sviluppo tecnologico e organizzativo prosegue sulla stessa linea, ma vi \u00e8 un mutamento nel tipo di ceramica distintivo del periodo (da ceramica dipinta ad una di tipo lustrato). In questa fase il sito guida si trova sempre nel sud della Mesopotamia, ma passa dalla citt\u00e0 di Eridu, ad Uruk, mentre nel nord assume un ruolo primario Tepe Gawra. Il periodo di Uruk segna l'ormai avvenuto passaggio alla citt\u00e0; le prove di questo sono varie: la cinta muraria di Uruk che si sviluppa su una lunghezza di 9\u00a0km, l'uso dei \"calculi\" (strumenti per la gestione contabile), la produzione massiccia di ceramica ottenuta attraverso torni e stampi che indica una richiesta molto forte da parte di committenti extrafamiliari. \u00c8 sempre in questo periodo che il \"tempio\", assieme alle sue strutture economiche e dirigenziali, conosce un potenziamento che lo porter\u00e0, per ora, a divenire il principale centro di potere (risalgono a questo periodo i primi importanti resti templari delle citt\u00e0 di Uruk, Ur e Tepe Gwara).\nQuesto lungo processo, spesso denominato \"rivoluzione urbana\", porta a vasti mutamenti dal punto di vista demografico, tecnologico e socio-economico. Sebbene le citt\u00e0 del nord e del sud della Mesopotamia raggiungano lo stesso livello tecnico e organizzativo, quelle meridionali sono avvantaggiate grazie ad uno sviluppo agricolo pi\u00f9 intenso, garantito dai vasti territori pianeggianti drenati attraverso l'uso dei canali. Semplificando, l'accumulo di eccedenze alimentari consente un aumento demografico e l'origine delle citt\u00e0 significa anche origine dello Stato con l'ovvia nascita di una dirigenza politica e di altre figure specialistiche che portano a una pi\u00f9 netta stratificazione socio-economica. Agli sviluppi socio-economici, si affiancano quelli tecnici e culturali: la presenza di committenti pubblici (il palazzo e il tempio) assicurano una grande quantit\u00e0 di lavoro che porta a far prevalere la quantit\u00e0 sulla qualit\u00e0 e quindi allo sviluppo di nuove tecniche lavorative. L'aumento degli scambi commerciali porta ad un uso pi\u00f9 frequente del metallo, soprattutto rame e, verso la fine del periodo di Uruk, anche del bronzo. Ma l'aumento degli scambi commerciali fa anche sorgere la necessit\u00e0, da parte del tempio e del palazzo, di garantire la correttezza delle operazioni e di mantenere un archivio degli scambi e delle spese, portando in questo periodo alla nascita della scrittura cuneiforme, da molti ritenuta la prima vera forma di scrittura.\nPeriodo proto-dinastico: l'affermazione della citt\u00e0 e i primi re.\nCon il periodo proto-dinastico si entra ufficialmente nella Storia propriamente detta, grazie alla presenza di una documentazione scritta. Questa \u00e8 scarsa e solamente di carattere amministrativo nel primo periodo (Proto-Dinastico I; circa 2900-2750 a.C.), mentre diviene pi\u00f9 consistente e anche di carattere storico-politico nelle fasi successive (Proto-Dinastico II-III; circa 2750 a.C.-2350 a.C.).\nDopo una prima fase dominata dalla citt\u00e0 di Uruk (periodo di Gemdet Nasr; circa 3100-2900 a.C.) e la parentesi recessiva del Proto-Dinastico I, le varie citt\u00e0 dell'alluvio mesopotamico ebbero uno sviluppo demografico, economico e militare simile, divenendo vere e proprie citt\u00e0-stato indipendenti in perenne lotta fra loro: a sud Uruk, Ur, Eridu, leggermente pi\u00f9 ad est Lagash e Umma, in zona centrale Adab, Shuruppak e Nippur, a nord Kish, Eshnunna e Mari..\nNella prima fase del Proto-Dinastico il tempio continua ad essere il principale luogo di potere e ogni citt\u00e0 ha una propria divinit\u00e0 protettrice. Ma si assiste anche alla nascita di nuove forme di religiosit\u00e0, con l'affermarsi di varie divinit\u00e0 e la costituzione di pantheon specifici per ogni citt\u00e0. Dal Proto-Dinastico II compaiono per\u00f2, come gi\u00e0 detto, i primi palazzi, che testimoniano il passaggio a nuove forme di governo che si liberano, in parte, del giogo templare.\nLe citt\u00e0 sumeriche entrarono ben presto in competizione, soprattutto per il controllo e l'amministrazione della rete dei canali, indispensabili per drenare le acque in eccesso e al tempo stesso distribuirle alle zone pi\u00f9 lontane. La costruzione di un nuovo canale o la deviazione di un tratto di canale \"a monte\" andava, ovviamente, ad influire su quelli \"a valle\", con notevoli ripercussioni per le varie citt\u00e0.\nUna fonte molto importante per ricostruire le prime dinastie \u00e8 la \"lista reale sumerica\", sebbene non sia del tutto attendibile per le dinastie pi\u00f9 antiche, da un lato per la sua parzialit\u00e0 nelle scelte delle dinastie da rappresentare, dall'altro perch\u00e9 dinastie coeve vengono spesso poste in successione. La lista, come molte altre liste arcaiche, \u00e8 divisa in due parti: la prima riporta i nomi di sette re antecedenti il diluvio, probabilmente di origine mitica e con regni dalla durata lunghissima (oltre 100, 150 anni). La seconda parte continua con le seguenti parole: \nIn effetti il primo re sulla lista il cui nome \u00e8 conosciuto anche da altre fonti indipendenti \u00e8 quello di Etana, tredicesimo re della prima dinastia di Kish. Inoltre le prime iscrizioni regali ritrovate appartengono a Enmebaragesi, ventiduesimo e penultimo re della dinastia di Kish, il cui nome \u00e8 anche accennato nell\"'epopea di Gilgamesh\".\nLa dinastia di Lagash.\nLa Lista reale sumerica censura del tutto una delle dinastie sicuramente pi\u00f9 importanti: la dinastia Lagash. Questa dinastia \u00e8 nota grazie a importanti ritrovamenti di monumenti ed iscrizioni reali. Fu fondata attorno al 2500 a.C., e il terzo re della dinastia, Eannatum (circa 2450 a.C.), riun\u00ec sotto il suo potere l'intero Sumer, conquistando le citt\u00e0 di Kish, Uruk, Ur e Larsa e riducendo Umma, acerrima rivale di Lagash, a citt\u00e0 tributaria; le sue gesta sono incise sulla famosa \"Stele degli avvoltoi\".\nCon Eannatum si apr\u00ec un periodo di violenta lotta interna tra il potere reale e la casta sacerdotale. Fu solo grazie a Urukagina, nono re della dinastia, che il potere dei sacerdoti venne notevolmente ridotto. Urukagina distrusse la vecchia burocrazia, risan\u00f2 l'economia, si avvalse di funzionari di controllo, istitu\u00ec un primo codice legale e diede vita a una sorta di programma di interventi sociali, che tra l'altro contemplava la protezione e l'assistenza alle vedove e agli orfani.\nIn seguito Lugalzaggesi, re di Uruk (precedentemente re di Umma), detronizz\u00f2 Urukagina e sottomise la citt\u00e0 di Lagash. Lugalzaggesi conquist\u00f2 anche Ur, Larsa, Umma, Nippur, portando sotto il suo potere tutta la bassa Mesopotamia. Tuttavia nelle sue iscrizioni egli afferma di regnare dal \"\"mare inferiore\" al \"mare superiore\"\", intendendo dal Golfo Persico al Mar Mediterraneo; probabilmente egli raggiunse effettivamente il Mediterraneo, ma solo attraverso alleanze, visto che citt\u00e0 intermedie come Kish, Mari ed Ebla non gli furono sottomesse. Il potere di Lugalzaggesi non era poi cos\u00ec profondo e radicato nemmeno nella bassa Mesopotamia, visto che dopo la sconfitta subita, Urukagina continu\u00f2 ad emettere proprie iscrizioni, chiaro segno che aveva conservato un qualche potere.\nDinastia accadica: la creazione del primo impero.\nIl violento regno di Lugalzaggesi fu presto abbattuto da Sargon il Grande (2335-2279 a.C.), re degli Accadi, popolazione semitica stanziatasi poco a nord della bassa Mesopotamia.\nSargon in una prima fase conquist\u00f2 tutte le principali citt\u00e0 sumeriche unificando la Mesopotamia sotto il suo dominio. Nelle sue iscrizioni si vanta di \u00abaver vinto 34 battaglie e sottomesso 50 ensi\u00bb e di\u00abaver lavato le sue armi insanguinate nel mare inferiore\u00bb. Nonostante queste numerose vittorie, egli non era ancora riuscito a creare un impero che si estendesse dal Mediterraneo al golfo Persico, visto che il regno di Mari restava indipendente. In una seconda fase Sargon si dedic\u00f2 all'ampliamento e al rafforzamento delle rotte commerciali con spedizioni fino a Magan (attuale Oman) e Melukka (valle dell'Indo). In una terza fase riprese gli scontri, soprattutto con alcuni regni confinanti ad occidente: l'Elam e Barakhshi. I figli e successori Rimush e Manishtusu risolsero alcune rivolte scoppiate nelle citt\u00e0 sumeriche e condussero alcune spedizioni contro popolazioni confinanti.\nCon il nuovo successore Naram-Sin l'impero accadico tocc\u00f2 il culmine della sua espansione. Egli condusse alcune importanti spedizioni a nord e a nord-ovest, riuscendo dapprima a sottomettere il paese di Subartu (corrispondente in sostanza all'alta Mesopotamia; Assiria inclusa) e quindi a sconfiggere il potente regno di Ebla. Con queste vittorie Naram-Sin riusc\u00ec finalmente a realizzare un impero che si estendeva dal \"mare inferiore\" al \"mare superiore\", considerato cos\u00ec significativo sul piano ideologico fin dai tempi proto-dinastici. \u00c8 da questo periodo che il titolo di \"re delle quattro parti della terra\" entra nella titolatura reale. Dopo Naram-Sin l'impero accadico entra in una fase di lenta decadenza, fino a quando scompare definitivamente per l'invasione dei Gutei, una popolazione nomade scesa dai monti Zagros.\nSotto la dinastia accadica avviene un importante cambiamento per quanto riguarda la struttura e la gestione dell'impero grazie all'istituzione di un forte governo centrale, con capitale Akkad. Il governo delle citt\u00e0 sumeriche \u00e8 lasciato ad \"ensi\" locali, ma questi dipendono strettamente dal re di Akkad. Avviene inoltre un'importante cambiamento sul piano ideologico: il re non \u00e8 pi\u00f9 visto come semplice amministratore da parte della divinit\u00e0, ma esso stesso diventa una sorta di divinit\u00e0 che controlla l'impero: Naram-Sin sar\u00e0, infatti, il primo re a proclamarsi dio. Sono da ricercare anche in queste nuove ideologie politiche e religiose le cause delle numerose ribellioni da parte delle citt\u00e0 sumeriche durante il regno accadico.\nResta comunque errato credere che con l'avvento di Sargon vi sia un'affermazione dell'elemento semitico su quello sumerico: infatti vi erano Semiti in Mesopotamia gi\u00e0 nel periodo proto-dinastico e i re accadici non trascurarono mai le usanze sumeriche, anzi molto spesso cercarono un'integrazione o un compromesso fra le due culture. Nonostante ci\u00f2 \u00e8 indubbio che la presenza semitica alter\u00f2 la situazione complessiva: iniziano ad apparire testi ed iscrizioni in accadico che prendono il posto della scrittura sumerica e, soprattutto, vi \u00e8 uno spostamento del potere politico-amministrativo verso nord (luogo di provenienza degli Accadi, e sede della loro capitale Akkad).\nL'invasione dei Gutei.\nVerso il 2190 a.C. l'impero accadico, gi\u00e0 debole per la disorganizzazione degli ultimi re accadici e la vastit\u00e0 del territorio che impediva un controllo efficace, fu invaso dai Gutei, popolazione montanara proveniente dai monti Zagros.\nI Gutei, barbari e poco civilizzati, depredarono tutte le citt\u00e0 trucidando le popolazioni e distruggendo la capitale Akkad.\nDurante questo lasso di tempo non fu pi\u00f9 presente un governo centrale. La lista reale sumerica fornisce un lungo elenco di re gutei, dei quali non sappiamo praticamente nulla, vista l'assenza di tracce epigrafiche e culturali in genere. \u00c8 chiaro quindi che i Gutei non segnarono in modo profondo la cultura sumerico-accadica, anche per il semplice fatto che il loro centro di potere rest\u00f2 sempre sulle montagne permettendo alle citt\u00e0 sumeriche del sud di mantenere una certa indipendenza.\nL'et\u00e0 neo-sumerica.\nL'invasione dei Gutei non fu cos\u00ec devastante; come accennato le citt\u00e0 del sud sumerico mantennero la loro indipendenza e si distinsero per un'intensa attivit\u00e0 culturale. Abbiamo una numerosissima documentazione soprattutto per quanto riguarda la dinastia di Lagash. Fra gli \"ensi\" di questa citt\u00e0 si evidenzia in particolare Gudea, per la grande quantit\u00e0 di testi letterari e di statue votive a sua immagine, che ne fanno il re sumerico pi\u00f9 famoso. Egli fu un re pacifico, che si dedic\u00f2 alla costruzione di numerosi canali, edifici e templi, di cui il pi\u00f9 famoso \u00e8 l'E-ninnu, il tempio del dio Ningirsu, costruito con la collaborazione di altre citt\u00e0, senza badare a spese.\nLa grande libert\u00e0 lasciata alle citt\u00e0 del sud sumerico, spiega perch\u00e9 la dominazione gutea sia durata circa un secolo. Nel 2120 a.C. il re Utukhegal di Uruk (2120-2112 a.C.) sconfisse e scacci\u00f2, con una sola battaglia, l'esercito dei Gutei guidato da Tirigan, che fugg\u00ec nella citt\u00e0 di Dubrum dove venne poi assassinato. Si dissolse cos\u00ec il dominio guteo, senza lasciare tracce significative.\nL'impero della terza dinastia di Ur.\nUtu-khegal fu sconfitto a sua volta da Ur-Nammu di Ur che fond\u00f2 la Terza dinastia di Ur assumendo il titolo di \"forte, re di Ur, re di Sumer e di Akkad\". Questa dinastia govern\u00f2 poco pi\u00f9 di cento anni dando vita a un periodo di pace e prosperit\u00e0 e arrivando a controllare un territorio esteso quanto quello dell'impero accadico. Tuttavia la vera novit\u00e0 del regno della Terza dinastia di Ur non stava tanto nelle sue dimensioni quanto nella sua organizzazione. Il potere si fondava su una struttura fortemente centralizzata, rappresentata da un massiccio apparato burocratico. In ogni citt\u00e0 venivano collocati \"ensi\" di fiducia, che amministravano per conto del re. Tutte le citt\u00e0 della bassa Mesopotamia persero quindi la loro millenaria autonomia.\nUr-Nammu, come Gudea, fu re pacifico e a lui si deve la ricostruzione monumentale della citt\u00e0 di Ur e di altre citt\u00e0, oltre al rifacimento di strade, canali, la costruzione di templi e varie \"ziqqurat\" in diverse citt\u00e0: Ur (\"ziqqurat\" di Nanna), Uruk, Eridu e Nippur. Sotto il suo regno fu dato grande impulso alla cultura sumerica e Ur-Nammu \u00e8 entrato nella storia anche per aver emanato il primo codice di leggi che si conosca. Questo aveva una chiara intenzione di uniformare il paese, introducendo misure standard per la capacit\u00e0 (\"sila\") e il peso (\"mina\" e \"siclo\") oltre alle varie indennit\u00e0 da pagare per ogni reato.\nIl regno della terza dinastia di Ur raggiunse il suo massimo splendore sotto il figlio di Ur-Nammu, Shulgi, che in un primo momento si dedic\u00f2 ad opere di costruzione e amministrazione. La seconda met\u00e0 del regno fu invece dedicata ad una serie di campagne militari a nord nell'alta Mesopotamia.\nI due figli e successori di Shulgi, Amar-Sin e Shu-Sin, continuarono le campagne militari nel nord, ma dovettero prestare sempre pi\u00f9 attenzione alla forti pressioni delle trib\u00f9 amorree (Martu) a nord-ovest e di Elam a sud-est. Per fronteggiare i Martu venne costruito un lungo muro poco a nord di Akkad.\nLa caduta definitiva.\nLa Terza dinastia di Ur si dissolse all'incirca nel 2000 a.C. quando sotto il regno di Ibbi-Sin l'impero entr\u00f2 in crisi. La ribellione di varie citt\u00e0 sumeriche, alcune difficolt\u00e0 naturali (scarse piene del Tigri e dell'Eufrate con conseguenti carestie), incursioni da un lato dei Martu e dall'altro dei Gutei, indebolirono sempre pi\u00f9 il regno, ridimensionando il suo territorio. Nonostante ci\u00f2, Ibbi-Sin riusc\u00ec a governare per venticinque anni dalla sua capitale Ur, fino a quando gli Elamiti, dopo un lungo assedio, distrussero la citt\u00e0 mettendola a ferro e fuoco e portando a Susa il re stesso, che mor\u00ec in esilio. Il \"Lamento per Ur\" \u00e8 un famoso testo sumerico inerente a questo avvenimento.\nDopo la caduta di Ur si ebbe il cosiddetto periodo di Isin-Larsa (circa 2000-1750 a.C.), durante il quale le citt\u00e0 di Isin e Larsa estesero il loro potere su un vasto territorio. Vi \u00e8 una sostanziale continuit\u00e0 con il periodo della III Dinastia di Ur, ma le due citt\u00e0 non riusciranno mai ad eguagliare la gloria della terza dinastia di Ur. Isin venne fortemente indebolita dagli attacchi di Larsa, ma ormai poco pi\u00f9 a nord stava per nascere una nuova potenza, la citt\u00e0 di Babilonia. Questa, sotto la guida di Hammurabi, conquister\u00e0 attorno al 1792 a.C. le citt\u00e0 di Larsa, Eshnunna e Mari, dando vita all'impero babilonese. Da questo momento i Sumeri a poco a poco scompaiono: la loro lingua cade in disuso e l'elemento semitico predomina quello sumerico. Nonostante la scomparsa di uno stato e un potere sumerico, la cultura dei Sumeri sopravvive, soprattutto nella letteratura.\nSociet\u00e0.\nClassi sociali.\nEsistevano tre classi sociali:\nInoltre era praticata la schiavit\u00f9.\nLa nobilt\u00e0 e la classe sacerdotale possedevano le terre e beneficiavano dei relativi proventi. Essi non dovevano pagare tributi al re, anche se periodicamente gli offrivano doni, che corrispondevano di fatto a delle tasse.\nLa classe borghese era il risultato dei fiorenti commerci, che costituivano l'unica ricchezza di un paese, povero di materie prime, che era costretto ad importare tutto dall'estero.\nLa classe media comprendeva anche gli artigiani e tutte quelle persone addette alle funzioni pi\u00f9 disparate. Questi dovevano pagare le imposte e periodicamente offrire la loro mano d'opera per lavori pubblici (per esempio la riparazione dei canali di irrigazione). Di solito venivano ricompensati con le eccedenze agricole. Agricoltori e pastori conducevano un tenore di vita basso e non avevano nessun peso politico.\nLa condizione delle donne.\nLa condizione delle donne di Sumer \u00e8 quanto mai complessa. Pare fossero riconosciute come soggetti di diritto, che potessero possedere e gestire propriet\u00e0 terriere e intraprendere attivit\u00e0 commerciali in proprio. Sono attestati casi di donne scriba e numerose erano le sacerdotesse legate ai grandi santuari cittadini. La carica di \"en\" della dea Inanna, di grande prestigio e potere, poteva essere unicamente ricoperta da una donna, spesso una delle figlie del re. Principesse e regnanti godevano della gestione del proprio palazzo e del personale ad esso connesso, avevano una rendita e un sigillo (strumento di potere e burocratico per eccellenza nel mondo sumerico), indice della propria indipendenza economica e giuridica.\nSchiavit\u00f9.\nNella societ\u00e0 sumerica sembra fosse molto praticata la schiavit\u00f9. Gli schiavi erano pi\u00f9 che altro prigionieri di guerra, ma potevano perdere la loro libert\u00e0 anche cittadini che non saldavano i loro debiti: infatti un uomo che non restituiva un prestito rischiava di diventare schiavo con tutta la sua famiglia. Il figlio di una coppia di schiavi o di una schiava e un uomo libero diventava a sua volta schiavo. Inoltre c'era anche una forma di \"interesse\": coloro che facevano dei prestiti pretendevano anche gli interessi sessuali.\nAmministrazione e politica.\nI Sumeri abitavano in diverse citt\u00e0-stato, ognuna centrata su un tempio dedicato al dio della citt\u00e0 e governata da un re, che era intimamente legato ai riti religiosi della citt\u00e0.\nAlcune tra le pi\u00f9 grandi citt\u00e0 furono (non in ordine cronologico): Babel, Ninive, Eridu, Kish, Lagash, Uruk, Ur e Nippur. Come queste citt\u00e0 cominciarono a crescere, sentirono l'esigenza di primeggiare l'una sull'altra, provocando cos\u00ec un millennio di quasi incessanti guerre sui diritti per l'acqua, le rotte commerciali e i tributi dalle trib\u00f9 nomadi.\nIl governo delle citt\u00e0-stato.\nOgni citt\u00e0-stato era governata da una dinastia locale (\"bala\") e i termini usati per indicare il regnante variano da citt\u00e0 a citt\u00e0. Ad esempio il termine \"en\", con significato di \"gran sacerdote\", \u00e8 utilizzato ad Uruk, il termine \"ensi\", con significato di \"fattore del dio\", a Lagash, il termine \"lugal\" (letteralmente \"uomo grande\") con significato di \"re\", nelle citt\u00e0 di Ur e Kish. Questi termini hanno significati e sfumature diverse che rispecchiano le diverse ideologie alla base del potere. Il termine \"en\" evidenzia in modo chiaro che all'inizio il potere era nelle mani del tempio e come questo sia ancora, in alcune citt\u00e0, una forte presenza; il termine \"ensi\" sta ad indicare che il dio ha concesso la fiducia a quella specifica dinastia nel governo della citt\u00e0; infine il termine \"lugal\" sottolinea la nascita di una regalit\u00e0 \"laica\", dove il re assume caratteristiche e qualit\u00e0 pi\u00f9 umane. Le prime due titolature sono presenti anche nelle epoche pi\u00f9 antiche (fase di Uruk e Gemdet Nasr; circa 3500-3000 a.C.) mentre il termine \"lugal\" appare solo a partire dal periodo proto-dinastico quando, per l'appunto, si assiste alla nascita del \"palazzo\".\nIl termine \"lugal\" non deve comunque ingannare:il re resta ancora subordinato al dio ed ogni sua azione \u00e8 legittimata dal volere divino: senza il consenso della divinit\u00e0 ogni azione \u00e8 destinata a fallire. La regalit\u00e0 \u00e8 perci\u00f2 donata dagli dei e i re sono amministratori di un territorio e una popolazione che comunque appartengono alla divinit\u00e0. Il termine \"lugal\", quindi, pi\u00f9 che descrivere una regalit\u00e0 laica, che nega o si distacca dalla religione, vuole sottolineare la necessit\u00e0 da parte del \"palazzo\" di mettere sotto controllo e subordinare il tempio e le sue attivit\u00e0 rispetto a quelle del palazzo.\nLa \"laicizzazione\" del potere ebbe come conseguenza l'idea che il re fosse un uomo come tutti gli altri e che dovesse in qualche modo giustificare le proprie azioni. A partire dal periodo proto-dinastico appaiono, perci\u00f2, le prime iscrizioni regie su vasi, fondazioni di templi, statue oltre ai primi veri e propri monumenti celebrativi (si veda ad esempio la famosa stele degli avvoltoi), proprio con lo scopo di dimostrare la grandezza, l'efficienza e le qualit\u00e0 del re, oltre al suo stretto legame e i suoi buoni rapporti con la divinit\u00e0.\nElenco delle principali citt\u00e0 mesopotamiche da Nord a Sud:\nAlcune citt\u00e0 minori:\nAgricoltura.\nL'agricoltura \u00e8 sempre stata la base dell'economia sumera, la fonte principale della vita e del benessere di Sumer. I primi documenti scritti del periodo proto-dinastico, integrati con i dati archeologici e paleo-ecologici, permettono di far luce sul tipo di colture e modalit\u00e0 di coltivazione utilizzate.\nLe prime sperimentazioni di coltivazioni in Medio Oriente risalgono almeno al 7000 a.C., ma \u00e8 con l'arrivo dei Sumeri che l'agricoltura mesopotamica fa un grande balzo in avanti, soprattutto grazie alla loro abilit\u00e0 nel costruire impianti di irrigazione. A partire dal periodo di Uruk venne introdotto l'aratro a trazione animale e l'irrigazione estensiva, favorendo cos\u00ec una ricca produzione agricola. Essendo la Mesopotamia un territorio soggetto a siccit\u00e0, i campi erano creati nelle aree adiacenti ai canali. Questi erano costruiti a un livello superiore rispetto alla piana circostante, permettendo all'acqua di defluire naturalmente nei terreni agricoli.\nI campi si affacciavano al canale sul lato corto e venivano irrigati e arati in direzione del lato lungo; questo dava la possibilit\u00e0 di irrigare un maggior numero di campi. Le coltivazioni si disponevano perci\u00f2 a \"doppio pettine\" intorno ai canali. Non tutti i terreni erano coltivati, ma si attuava una rotazione biennale, lasciando riposare i campi utilizzati l'anno precedente. Le produzioni, almeno inizialmente, erano molto buone, nell'ordine di 20:1 o anche di 30:1.\nLe zone adiacenti ai canali erano coltivate a cipolle, aglio, legumi e palme da dattero e anche olive con cui potevano fare l'olio. Mentre i terreni pi\u00f9 difficilmente raggiungibili dall'irrigazione erano destinati ai cereali: orzo, frumento, farro. Le tavolette sumeriche ci informano che gi\u00e0 dal periodo proto-dinastico molti campi vennero abbandonati per eccessiva salinizzazione, dovuta al fatto che l'acqua non drenata, evaporando, lascia sali sul terreno. Questo avveniva soprattutto nei territori pianeggianti del sud mesopotamico, e qui, perci\u00f2, era quasi esclusivamente coltivato l'orzo (pi\u00f9 resistente), mentre nel nord vi era un sostanziale equilibrio fra orzo, frumento e farro. L'orzo era anche impiegato per produrre la birra, che probabilmente aveva una consistenza pi\u00f9 densa rispetto a quella attuale, visto che in alcuni rilievi i personaggi rappresentati la bevono attraverso delle cannucce.\nPer quanto riguarda l'orzo e i cereali in generale, aratura e semina si effettuavano contemporaneamente grazie a una seminatrice. Al momento della mietitura gli uomini lavorano a gruppi di tre: un falciatore, un accovonatore e un terzo di cui non si conosce esattamente la mansione. Dopo la mietitura i contadini usavano carri trebbiatori per separare le teste dei cereali dai gambi e poi un traino trebbiatore per raccoglierne i chicchi.\nI contadini non potevano tenere la maggior parte del raccolto visto che circa i due terzi di questo veniva trasportato nei magazzini del tempio o del palazzo.\nCultura.\nLingua e scrittura.\nIl Sumero \u00e8 una lingua isolata, cio\u00e8 non \u00e8 collegato a nessun altro linguaggio conosciuto. Ci sono stati molti tentativi mai riusciti di connettere il Sumero ad altre lingue, specialmente del gruppo uraloaltaico. \u00c8 una lingua agglutinante, ossia i morfemi (unit\u00e0 di parola) vengono messi insieme per creare parole.\n\u00c8 anche conosciuta per essere la prima lingua SOV, ovvero Soggetto Oggetto Verbo.\nLe prime iscrizioni sono in forma pittografica, la cui stilizzazione porter\u00e0 alla scrittura cuneiforme.\nUna produzione di testi estremamente ampia (centinaia di migliaia di scritti) in lingua Sumera sono sopravvissuti; per lo pi\u00f9 in tavole d'argilla. Il Sumero, a partire da una certa epoca, utilizza una scrittura cuneiforme, una delle forme di scrittura conosciute pi\u00f9 antiche. Alcuni tipi di testi Sumeri includono lettere personali, lettere di affari e transazioni, ricevute, liste lessicali, leggi, inni e preghiere, incantesimi magici, e testi scientifici comprendenti matematica, astronomia e medicina. Le iscrizioni monumentali e testi su diversi oggetti come statue, mattoni, chiodi e ciotole sono anche molto comuni. Molti testi esistono in copie multiple perch\u00e9 erano ripetutamente trascritti dagli scribi per esercitazione, talvolta anche in un sumero arcaico come ossequio delle tradizioni.\nNella forma pi\u00f9 arcaica il sumero si presenta come un insieme graficamente ben organizzato di segni (un migliaio circa) a carattere pittografico, s\u00ec che ogni segno \u00e8 indicativo di un oggetto o di un concetto. L'originario aspetto pittografico si evolve poi attraverso i secoli, stilizzandosi sempre pi\u00f9, fino a raggiungere una linearit\u00e0 pressoch\u00e9 standard dei segni, riducendone notevolmente il numero, ed arricchendoli (elemento fondamentale) anche di un valore puramente fonetico.\nI testi sumerici pi\u00f9 antichi presentano una scrittura che va dall'alto verso il basso, e da destra verso sinistra. In seguito, ma solo intorno al XV secolo a.C. in epoca cassita, e per ragioni del tutto sconosciute, subir\u00e0 una profonda trasformazione, e la scrittura cuneiforme sar\u00e0 diretta da sinistra verso destra, e dall'alto verso il basso, come la nostra. Essa ha subito quindi una rotazione in senso antiorario. Nessuna ragione tecnica pu\u00f2 spiegare questa nuova impostazione, n\u00e9 la forma dello stilo (usato per secoli nel verso verticale), n\u00e9 il problema di un eventuale cancellazione dei segni dovuta al passaggio della mano dello scriba sull'argilla ancora fresca (perch\u00e9 il verso delle tavole, scritto sempre con direzione opposta al recto, avrebbe presentato lo stesso inconveniente), n\u00e9 altri motivi gi\u00e0 da tempo proposti. Il fenomeno \u00e8 ancora oggi sub iudice.\nLeggere e capire un testo sumerico risulta difficile anche per gli esperti. I documenti pi\u00f9 problematici sono i testi pi\u00f9 arcaici, che spesso sono privi di morfemi, o non rispettano pienamente la successione grammaticale dei lessemi, rendendo spesso ambigua l'interpretazione logica del discorso.\nL'evoluzione dei segni cuneiformi, dal carattere pittografico e ideografico al valore fonetico, ha fatto s\u00ec che questo tipo di scrittura, in forme semplificate, sia stata utilizzato per la notazione di varie lingue, come l'hittita, il hurrita, l'ugaritico, in varie aree del Vicino Oriente antico (Medio Oriente) e della Penisola araba, fin quasi alla vigilia dell'avvento dell'Islam.\nL'educazione.\nLe scuole sumere, dette \"edubba\" (casa delle tavolette), possono essere considerate le prime scuole dell'umanit\u00e0 e compaiono attorno al III millennio a.C. Inizialmente l'istruzione era associata con il \u201csacerdozio\u201d e lo scopo di queste scuole era quello di fornire scribi capaci di gestire l'amministrazione del Tempio e del Palazzo. Successivamente la situazione mut\u00f2, in quanto si formarono scuole al di fuori dei templi e l'insegnamento prese a sua volta un carattere pi\u00f9 laico. Queste scuole erano frequentate esclusivamente dai figli delle famiglie ricche che potevano permettersi di sostenere le spese degli studi e la quasi totalit\u00e0 degli scolari era di sesso maschile.\nAnche le donne dei palazzi imperiali imparavano a leggere e possedevano un dialetto chiamato \"Emesal\" o \"fine idioma\" differenziato dall'\"Emegir\" o \"idioma principesco\".\nA capo della scuola stava l\"'ummia\", una sorta di moderno preside che veniva anche detto \"il padre della scuola\". Gli alunni erano detti \"i figli della scuola\" e vi erano poi i \"fratelli maggiori\" che erano i professori assistenti che svolgevano le mansioni d'insegnamento. A questi si aggiungevano delle persone addette alla disciplina, che frustavano gli scolari poco disciplinati.\nDalle numerose tavolette che sono state ritrovate sappiamo che l'insegnamento era soltanto di tipo pratico: imparare a memoria la grammatica e la complessa pratica della scrittura. Per ottenere questo risultato gli scolari dovevano ricopiare lunghe liste di nomi di piante, animali, pietre ecc. fino a quando non erano in grado di riprodurle con facilit\u00e0 e scioltezza. Gli insegnanti controllavano, quindi, l'esattezza del compito svolto. Nella seconda met\u00e0 del III millennio a.C. si ravvisa anche un secondo tipo di programma di insegnamento, pi\u00f9 letterario e creativo. Questo consisteva nel copiare, imitare e creare testi letterari che riguardavano quasi sempre miti e racconti epici.\nLa scuola sumera era molto dura e pesante: gli allievi venivano obbligati a studiare duramente dall'alba al tramonto a partire dalla prima infanzia fino all'adolescenza. Non sappiamo se erano presenti vacanze, mentre il metodo pedagogico si basava soprattutto su punizioni corporali, come dimostra la presenza degli addetti alla disciplina; gli allievi, dice il maestro in una tavoletta, hanno le orecchie nella schiena.\nLetteratura.\nI Sumeri crearono la pi\u00f9 antica letteratura di cui abbiamo notizia. Tra i principali generi letterari vi erano poemi mitologici, poemi epici (il pi\u00f9 famoso dei quali \u00e8 l'Epopea di Gilgamesh), inni regali, inni religiosi. Alla letteratura sumera appartiene anche il pi\u00f9 antico autore di cui abbiamo notizia: la sacerdotessa Enkheduanna.\nMusica.\nSembra che i Sumeri amassero molto la musica. Molti testi fanno specifico riferimento a tradizioni musicali e dimostrano chiaramente che i Sumeri utilizzavano simboli specifici per registrare alcune componenti musicali, come l'intonazione, centinaia di anni prima della nascita della civilt\u00e0 greca, spesso accreditata come la prima cultura che ha sviluppato testi riguardanti la musica. Inoltre, l'ampia testimonianza iconografica permette di riconoscere i vari strumenti musicali utilizzati all'epoca, fra i quali si notano strumenti a corda, a fiato e a percussione.\nVari strumenti musicali sono stati rinvenuti in Mesopotamia, soprattutto nel cimitero reale di Ur (met\u00e0 del III millennio a.C.), dove spiccano arpe, liuti, lire, strumenti a fiato, rappresentati da tubicini d'argento dotati di foro sul corpo, e forse tamburi. Questi strumenti erano solitamente realizzati in legno, osso o anche metallo.\nIn particolare si fanno apprezzare le arpe (\"zagsal\") che esistevano almeno in tre diversi tipi. Nel cimitero Reale di Ur ne sono state rinvenute due: di legno, decorate con intarsi e fregi in oro, madreperla, lapislazzuli e conchiglia.\nAlcuni ritrovamenti sembrano inoltre dimostrare che gi\u00e0 a partire dal III millennio a.C. venissero usate anche le trombe come strumento musicale.\nLa scoperta di numerosi strumenti musicali nelle tombe reali e l'illustrazione di musicisti nell'arte sumera fa quindi ritenere che la musica, ma anche la danza, avesse un ruolo molto importante nella vita religiosa e civica dei Sumeri. In effetti, come testimoniano testi neosumerici, gruppi di musicisti svolgevano attivit\u00e0 musicali all'interno del tempio, accompagnando le cerimonie religiose.\nEconomia e commercio.\nRitrovamenti di ossidiana proveniente da luoghi lontani in Anatolia e in Afghanistan, perle dal Dilmun (odierno Bahrain), legname dal Libano e parecchi sigilli con sopra incisi scritti della Valle dell'Indo, suggeriscono un'ampia rete di antichi commerci centrata nel Golfo Persico.\nIl poema di Gilgame\u0161 si riferisce al commercio con terre lontane per beni come la legna che scarseggiavano in Mesopotamia. In particolare era stimato il cedro del Libano.\nI Sumeri usavano schiavi, anche se non erano fondamentali per l'economia. Le donne schiave lavoravano come tessitrici, pressatrici, massaie e facchini.\nI vasai Sumeri decoravano le loro opere con dipinti in olio di cedro. I vasai usavano archetti di legno per produrre il fuoco necessario per cuocere i vasi e, per primi, usavano il tornio. I muratori e gioiellieri Sumeri conoscevano e utilizzavano l'avorio, l'oro, l'argento, la galena e i lapislazzuli.\nDi grande importanza era l'uso di moneta non coniata, le cosiddette \"mine d'argento\", per le transazioni pi\u00f9 importanti. Una tavoletta riporta la compravendita di un podere, con prezzo stabilito in mine. Ma ancora pi\u00f9 interessante \u00e8 notare che tale tavoletta fu rinvenuta presso il tempio, la qual cosa fa supporre che i contratti immobiliari gi\u00e0 venivano conservati (vedasi istituto giuridico della trascrizione).\nRiguardo ai sigilli, di vario genere, impressi sui vasi, si pu\u00f2 ipotizzare che attestassero il contenuto (es. olio), il produttore, la provenienza (es. Uruk), la quantit\u00e0, ecc., con sorprendente analogia alla moderna etichettatura di protezione per evitare le frodi alimentari o le imitazioni servili.\nEsercito.\nI primi reperti che rappresentano scenari di guerra appartengono al periodo di Uruk. Tra le antiche armi rinvenute si annovera una mazza di pietra, probabilmente appartenuta al re Meselim di Kish (circa 2600 a.C.).\nInizialmente le armate sumere erano principalmente costituite da fanteria. Questa si serviva delle stesse armi usate per la caccia: lance e archi semplici (l'arco ricurvo non era ancora stato inventato).\nNel corso del III millennio a.C. venne introdotto il bronzo, con il quale si crearono spade, asce ed elmi. Altra importante introduzione, sempre in questo periodo, fu il carro da guerra. I carri sumeri, trainati da onagri e condotti da un auriga, erano composti da una cesta intrecciata e quattro ruote piene. A fianco dell'auriga trovava posto un lanciatore di giavellotti. Queste antiche carrozze, meno efficaci in combattimento rispetto ai successivi progetti, erano per\u00f2 usate principalmente per il trasporto di armi e materiali. Attorno alla met\u00e0 del II millennio a.C. avviene un nuovo radicale cambiamento nell'arte della guerra, grazie all'introduzione, dal vicino Egitto, del cavallo. I pesanti carri a ruote piene iniziano ad essere sostituiti da pi\u00f9 leggeri carri con ruote a raggi, che vengono trainati dai cavalli. L'uso intensivo del cavallo, e la creazione di una cavalleria, si dovr\u00e0 comunque all'esercito assiro.\nLa fanteria regolare usava anche caschi di rame, mantelli di feltro e una specie di kilt in cuoio o lana.\nLe lente falangi dell'esercito sumero, armate di pesanti lance e scudi, furono la causa della sconfitta contro l'armata di Sargon il Grande, il cui esercito era invece dotato in gran parte di arcieri a cavallo, che permettevano di falcidiare i fanti sumeri senza troppe perdite.\nReligione.\n\u00c8 difficile parlare di una religione Sumera in quanto tale, siccome i credi e i riti variavano molto nel tempo e nelle distanze, e ogni citt\u00e0 aveva il suo intreccio di mitologia e teologia.\nUno delle divinit\u00e0 principali che i Sumeri adoravano era An (An in lingua sumerica, Anum o Anu in accadico), il dio celeste della mitologia mesopotamica. Artefice del creato, \"deus otiosus\", \u00e8 padre degli dei e sposo della dea Antum. Gli era sacro il numero 60, massima cifra del sistema sessagesimale mesopotamico. An/Anu in lingua accadica vuol dire \"colui che appartiene ai cieli\".\nNacque insieme con la sua controparte Ki, la Terra, dal Mare primordiale (Nammu), costituendo inizialmente un unico insieme (chiamato montagna cosmica, l'An-Ki). An e Ki furono in seguito separati dal dio Enlil, da essi stessi generato.\nIl dio An/Anum presiede l'assemblea degli Anunnaki, ed inoltre compone la triade cosmica insieme agli dei Enlil ed Enki. \u00c8 anche uno degli Dei creatori, insieme ai precedenti. Il luogo principale del suo culto era l'antichissimo Tempio di An, ad Uruk.\nEnlil \u00e8 il dio dell'atmosfera della mitologia mesopotamica, ed insieme agli dei An/Anum ed Enki/Ea costituisce una triade cosmica. Considerato fra le divinit\u00e0 creatici del cosmo, secondo alcune tradizioni \u00e8 colui che custodisce le Tavolette dei Destini.\nSecondo la tradizione, sua moglie era Ninlil e i suoi figli Ninurta, Ishkur e Sin. Il suo pi\u00f9 grande luogo di venerazione era l'Ekur, ossia il Tempio della Montagna, a Nippur. Alcune tradizioni lo ritengono anche custode dei cento \"me\", gli ordinamenti divini iscritti su tavolette; altre le vedono invece originariamente sotto la protezione di Enki, che per errore le cedette ad Inanna, dio dell'aria, o dell'alito del vento, e delle grandi tempeste.\nEnki (Sumero: dEN.KI(G)\ud808\udc97\ud808\udda0) \u00e8 un dio della Mitologia sumera, pi\u00f9 tardi conosciuto come Ea in accadico e nella mitologia babilonese. Originariamente era identificato come la divinit\u00e0 protettrice di Eridu, la capitale religiosa dell'antica Mesopotamia. Pi\u00f9 tardi l'influenza del suo culto si diffuse in tutta la Mesopotamia, nella regione di Canaan e tra gli Ittiti e gli Hurriti. Era la divinit\u00e0 dei mestieri (\"ga\u0161am\"), del bene, dell'acqua, del mare, dei laghi (\"a\", \"aba\", \"ab\"), della sapienza (\"gest\u00fa\", letteralmente \"orecchio\") e della creazione (\"Nudimmud\": \"nu\", somiglianza, \"dim mud\", generare). \u00c8 stato associato alla fascia meridionale delle costellazioni chiamate \"stelle di Ea\", ma anche con la costellazione A\u0160-IKU, \"il quadrato di\" (Pegaso).[1] Il suo numero sacro \u00e8 il 40.[2]\nUn vasto numero di miti riguardanti Enki sono stati raccolti da molti siti di scavo, estesi dal sud dell'Iraq fino alla costa orientale. Le sue prime apparizioni possono essere rinvenute in iscrizioni cuneiformi attraverso tutta la regione, risalenti prevalentemente a partire dal terzo millennio dell'era ellenistica. I suoi miti sembrano aver influenzato alcune storie bibliche e coraniche.\nL'esatto significato del suo nome \u00e8 incerto: comunemente viene tradotto come \"Signore della terra\": il sumerico \"EN\" viene tradotto con l'equivalente di \"Signore\", mentre \"KI\" \u00e8 spesso tradotto con \"terra\". Esistono altre teorie riguardante l'attributo \"ki\", indicandone come origine un probabile \"kig2\" che significa pesce (o meglio un tipo di pesce), o \"kur\" che significa \"tumulo sepolcrale\". Il nome Ea \u00e8 probabilmente di origine hurrita mentre altri[3][4] sostengono che probabilmente sia di origine semitica e possa avere una derivazione dalla radice semitica occidentale *hyy la quale significa \"vita\" ed in questo caso utilizzato per \"primavera\", \"acqua corrente\". In sumerico E-A significa \"la casa dell'acqua\" ed \u00e8 stato suggerito che questo nome fosse originariamente attribuito al tempio della divinit\u00e0 di Eridu, dio della terra o del sottosuolo. \nVeneravano inoltre la dea Inanna (anche Inana; cuneiforme sumerico: , dNIN.AN.NA, forse con il significato di \"Signora Cielo\"[1], anche dM\u00da\u0160[2] con il significato di \"Splendente\"; in dialetto emesal: \"ga\u0161an.an.na\"), la dea sumera della fecondit\u00e0, della bellezza e dell'amore, inteso come relazione erotica (con l'epiteto di \"nu.gig\", inteso come \"ierodula\") piuttosto che coniugale [3]; successivamente assimilata alla dea accadica, quindi babilonese e assira, I\u0161tar (anche E\u0161tar). Inanna/I\u0161tar \u00e8 la pi\u00f9 importante divinit\u00e0 femminile mesopotamica[4].\nNella mitologia sumera, Nammu (pi\u00f9 propriamente \"Namma\" [1]) \u00e8 la dea sumera della creazione. Se il mito della creazione babilonese \"En\u00fbma Elish\" \u00e8 basato su un mito sumero, come sembrerebbe essere, Nammu/Namma \u00e8 la dea sumera del mare primordiale che diede vita al paradiso e alla terra e ai primi dei. Lei era probabilmente la prima personificazione della costellazione che pi\u00f9 tardi i Babilonesi avrebbero chiamato Tiamat (per i Greci Cetus) e che era opposta ad Aps\u00fb, la fresca acqua dell'oceano che i Sumeri credevano giacere sotto la terra, l'acqua che era fonte della vita e fertilit\u00e0 in una regione in cui non vi erano che scarse piogge.\nCome Nammu/Namma \u00e8 la dea delle acque della fertilit\u00e0, cos\u00ec An \u00e8 il dio del cielo. Enki \u00e8 il dio dell'agricoltura che presidiava le acque dell'Aps\u00fb. Nammu/Namma e suo figlio Enki crearono l'umanit\u00e0 affinch\u00e9 servissero gli dei.\nLe altre divinit\u00e0, circa seicento, erano suddivise fra dei minori ed oggetti sacri.\nGli dei Sumeri (dingir, plurale dingir-dingir oppure dingir-e-ne) erano generalmente i patroni di particolari citt\u00e0, dove venivano venerati e avevano il loro tempio. La loro importanza religiosa logicamente seguiva le sorti politiche della citt\u00e0, cosicch\u00e9 spesso predominava, anche su tutto il paese, a volte invece era asservita ai voleri del vincitore. Particolarmente temuta era la distruzione del simulacro sacro, o il furto della statua che veniva portata in esilio dal nemico.\nSecondo il credo Sumero, gli dei avrebbero creato gli umani dall'argilla, per usarli come servitori (golem). Spesso gli dei esprimevano la loro ira e frustrazione nei terremoti: l'essenza della religione Sumera era sottolineare che tutta l'umanit\u00e0 stava alla merc\u00e9 degli dei.\nI Sumeri credevano che l'universo consistesse in un disco piatto racchiuso in una cupola. L'aldil\u00e0 significava la discesa in un vile mondo inferiore, per passare l'eternit\u00e0 in una miserabile esistenza come un fantasma (Gidim).\nI templi sumeri erano costituiti da una navata centrale con corridoi ai lati. A fianco dei corridoi c'erano le stanze dei sacerdoti, alla fine di uno dei due c'era un palco e una tavola di argilla per i sacrifici animali e vegetali. I granai e i magazzini si trovavano solitamente vicino ai templi. Dopo un certo periodo, i Sumeri cominciarono a piazzare i templi sopra colline artificiali, terrazzate e a pi\u00f9 strati: le ziggurat.\nMatematica e geometria.\nI Sumeri fondarono le basi della matematica, e con questa la geometria e molti teoremi. Calcolavano con operazioni. Il loro sistema di numerazione era in base 60.\nTecnologia.\nLe imbarcazioni sumeriche potevano essere composte di canne o di legname; la scarsit\u00e0 di materiale ligneo adatto alla navigazione spinse i Sumeri a utilizzare barche in giunchi, specialmente nei periodi pi\u00f9 antichi. In seguito (dalla met\u00e0 del III millennio) grazie al commercio e all'utilizzo degli alberi presenti sul territorio, si diffusero anche imbarcazioni composte con assi di legno. Dopo la costruzione lo scafo veniva rivestito da uno o pi\u00f9 strati di bitume, allo scopo di renderlo impermeabile e di ridurre l'azione di organismi acquatici nocivi. In alcuni casi al posto del bitume si utilizzavano delle pelli animali, opportunamente trattate e disposte sopra i fasci di canne.\nL'utilizzo della vela \u00e8 attestato inizialmente solo per i viaggi marittimi, ma quando le imbarcazioni divennero pi\u00f9 resistenti fu possibile installare un albero (singolo o doppio) anche sulle barche fluviali. Normalmente le barche si spostavano grazie a pagaie e a pertiche, utilizzate anche come remi sterzanti.\nAvendo le correnti del Tigri e dell'Eufrate lo stesso verso del vento dominante, risalire i fiumi con i normali mezzi nautici era un'impresa quasi impossibile. A tale scopo si diffuse l'alaggio, la pratica secondo cui l'imbarcazione veniva trainata da riva da uomini che utilizzavano delle spesse corde.\nQuanto all'aratro mesopotamico (\"apin\"), era trainato dai buoi accoppiati in un doppio giogo, era costituito da una robusta punta di legno che permetteva di modificare l'inclinazione dei solco e un imbuto che spargeva direttamente i semi nel solco.\nEredit\u00e0.\nI Sumeri sono probabilmente ricordati principalmente per le loro molteplici invenzioni che ci hanno lasciato in eredit\u00e0. Molti studiosi ritengono che la prima ruota sia comparsa in queste terre, nata prima sotto forma di tornio da vasaio. La scrittura cuneiforme \u00e8 la prima di cui abbiamo notizia (con la possibile eccezione dell'ambigua e molto discussa antica scrittura europea), contemporanea, o molto probabilmente antecedente, ai geroglifici egizi di almeno settantacinque anni. I Sumeri furono inoltre fra i primi veri astronomi. Mapparono le stelle in insiemi di costellazioni, molte delle quali sopravvivono nell'attuale zodiaco e conoscevano i cinque pianeti visibili a occhio nudo.\nQuesta popolazione invent\u00f2 e svilupp\u00f2 l'aritmetica elaborando un sistema sessagesimale. Usando il sistema sessagesimale inventarono l'orologio con i relativi 60 secondi, 60 minuti e 12 ore ed i 12 mesi del calendario che sono ancora in uso. A proposito del calendario, le conoscenze sumere sul Sole e sulla Luna consentirono a quel popolo di elaborare il primo calendario di cui si ha notizia, un calendario solare e lunare che inizi\u00f2 a essere usato a Nippur nel 3760 a.C. I sumeri suddividevano l'anno in dodici mesi lunari, come detto in precedenza, corrispondenti a circa 354 giorni e poi aggiungevano undici altri giorni per adeguarlo all'anno solare. Inventarono la carrozza e le formazioni militari e furono i primi ad introdurre una divisione fra fanteria, cavalleria ed arcieri. Crearono inoltre il primo codice di diritto ed un sistema amministrativo completo di tribunali, prigioni e archivi governativi. Molti secoli dopo l'invenzione del cuneiforme, la pratica della scrittura si estese oltre i certificati di pagamento/debito e d'inventario e fu applicata per la prima volta nel 2600 a.C. per messaggi scritti e la consegna della posta, per la storia, le leggende, la matematica, le annotazioni astronomiche ed altre attivit\u00e0, corrispondenti generalmente ai campi di cui si occupavano insegnanti ed allievi. Di conseguenza le prime scuole convenzionali nacquero e si svilupparono sotto gli auspici del tempio principale della citt\u00e0-stato.\nMa ai Sumeri si deve soprattutto l'introduzione di un'agricoltura sistematica nell'antica Mesopotamia. Grano Einkorn e farro, orzo, pecore (all'inizio mufloni) e bovini (all'inizio uri) furono tra le pi\u00f9 importanti specie coltivate ed allevate per la prima volta su larga scala.\nQueste innovazioni fanno s\u00ec che i Sumeri siano considerati tra le culture pi\u00f9 creative della preistoria e della storia dell'umanit\u00e0.\nArchitettura.\nLa pianura del Tigri-Eufrate era carente di minerali e alberi e le strutture architettoniche sumere erano quindi costruite con mattoni di argilla, canne, e bitume, senza l'uso di malta o cemento.\nLe costruzioni private e pubbliche dovevano apparire di colore bruno scuro e senza finestre (per combattere la calura estiva e per poter difendersi meglio in caso di attacco).\nQueste costruzioni si deterioravano facilmente, quindi venivano periodicamente distrutte, livellate e ricostruite nello stesso punto. Questo costante ricostruire, aument\u00f2 gradualmente il livello delle citt\u00e0, che finirono per diventare pi\u00f9 elevate rispetto alle circostanti pianure. Queste colline che risultavano, sono dette \"tell\" e si trovavano spesso nell'antico Medio Oriente.\nLe pi\u00f9 famose costruzioni sumere, e in generale mesopotamiche, erano le ziqqurat, ampie piattaforme terrazzate, costruite con mattoni e strati di canne, alte fino a sessanta e pi\u00f9 metri, e che supportavano una cella templare. La Biblica Torre di Babele rappresenta, con tutta probabilit\u00e0, la descrizione ideale e letteraria della ziqqurat della citt\u00e0 di Babilonia, famosa in tutto il mondo antico, e descritta anche da Erodoto.\nI sigilli cilindrici dei sumeri erano di varia tipologia; attestavano il contenuto, il produttore, la zona di provenienza e la quantit\u00e0 delle merce, esattamente come ora il vino italiano d.o.c.; inoltre, dipingono case costruite con le canne, non diversamente da quelle costruite dagli Arabi delle Paludi dell'Iraq meridionale, nello Shatt-al-Arab, fino a tempi recenti.\nI templi e i palazzi sumeri, facevano uso di materiali e tecniche pi\u00f9 avanzate, come contrafforti, e nicchie, ed erano variamente decorati, a volte con mezze colonne, e mosaico di chiodi d'argilla la cui testa era colorata.\nI Sumeri, inoltre, erano molto abili nello scavo e nella utilizzazione dei canali ad uso di irrigazione. Famoso \u00e8 anche il ricordo del cosiddetto giardino pensile, che nella citt\u00e0 di Babilonia avrebbe abbellito il palazzo di Nabucodonosor II: sulle volte di mattoni, massicce e alte, sarebbe stata trasportata una grande quantit\u00e0 di terra su cui coltivare piante e fiori.\nLa ziggurat.\nIn ogni citt\u00e0-stato costruivano una ziggurat (di solito situata al centro della citt\u00e0), la ziggurat era un tempio imponente a forma di piramide a gradoni ed era dedicata a un dio protettore, la sua struttura voleva ricordare una enorme scala che consentiva di avvicinarsi alle divinit\u00e0 del cielo.\nIn Mesopotamia il terreno era argilloso, ma povero di pietre, allora gli edifici venivano costruiti con dei mattoni composti con un impasto di argilla e acqua, che poi venivano fatti essiccare al sole o al calore di un forno, questi erano tenuti con del bitume e ricoperti di smalto.\nLa ziggurat era alta 20 metri, in cima si trovava il tempio vero e proprio, sull'altare i sacerdoti celebravano i riti offrendo anche sacrifici alle divinit\u00e0.\nLa terrazza sopra il tempio veniva usata come osservatorio astronomico da dove i sacerdoti scrutavano il cielo, studiavano la posizione delle stelle e osservavano il volo degli uccelli con lo scopo di predire il futuro.\nNella parte pi\u00f9 bassa dell'edificio si trovavano i magazzini in cui venivano depositate le riserve di cibo, ricavate dai tributi della gente.\nAlcuni studiosi ritengono che le ziggurat siano state costruite per il bisogno di mettere al riparo dalle inondazioni sia le scorte di cibo, sia l'altare per i sacrifici agli dei.\nCollegamenti esterni.\nGeografia\nStoria\nLinguaggio"}
{"id": "101990", "revid": "44735", "url": "https://it.wikipedia.org/wiki?curid=101990", "title": "Francesco (cantante)", "text": ""}
{"id": "101991", "revid": "1305772", "url": "https://it.wikipedia.org/wiki?curid=101991", "title": "Sumero", "text": ""}
{"id": "101994", "revid": "114421832", "url": "https://it.wikipedia.org/wiki?curid=101994", "title": "X.Org", "text": "X.Org, o pi\u00f9 semplicemente XOrg \u00e8 l'implementazione open source ufficiale del gestore grafico X Window System, il cui sviluppo \u00e8 curato dalla fondazione X.Org Foundation.\nViene fornito con la maggior parte delle distribuzioni Linux e con BSD; esistono anche dei port per Windows utilizzando Cygwin.\nLa fondazione.\nLa fondazione \"X.Org Foundation L.L.C.\" \u00e8 una giovane azienda scientifica istituita per sviluppare strategie che forniscono gli standard mondiali per la tecnologia X Window System. Il gruppo \u00e8 attualmente gestito da un consiglio di amministrazione che comprende: Stuart Anderson (Free Standards Group), Egbert Eich (SUSE), Jim Gettys (HP), Georg Greve (Free Software Foundation Europe), Stuart Kreitman (SUN Microsystems), Kevin Martin (Red Hat), Jim McQuillan (Progetto Linux Terminal Server), Leon Shiman (Shiman Associates) e Jeremy White (Code Weavers).\nStoria di XOrg.\nXOrg, si pu\u00f2 dire, \u00e8 la prosecuzione di ci\u00f2 che \u00e8 stato XFree86: quest'ultimo, cambiando licenza e rendendosi incompatibile con la GPL, non poteva pi\u00f9 essere incluso nelle distribuzioni Linux ed \u00e8 stato necessario avviare un nuovo progetto, nel quale sono confluiti la maggior parte dei programmatori di XFree86.\nNel dicembre del 2005 venne pubblicato XOrg X11R7.0, la prima grande pubblicazione del sistema X Window dopo dieci anni di sviluppo discontinuo. Parallelamente \u00e8 stato pubblicato X11R6.9, contenente lo stesso codice della 7.0, ma in un unico blocco di circa 16 milioni di righe di codice. Proprio questa \u00e8 una delle maggiori innovazioni rispetto al passato: XOrg 7.0 ha portato la modularizzazione del codice del server grafico, ponendo le basi per una maggior rapidit\u00e0 di sviluppo, ovvero permettendo una pubblicazione stabile ogni sei mesi. Fra le numerose note innovative, oltre ad aggiornati driver per hardware video, troviamo EXA, la nuova architettura di accelerazione.\nL'ultima \"release\" stabile \u00e8 la 7.7 (X11R7.7), pubblicata il 6 giugno 2012"}
{"id": "101998", "revid": "81103", "url": "https://it.wikipedia.org/wiki?curid=101998", "title": "Carotaggio", "text": "Il carotaggio \u00e8 una tecnica di campionamento adottata durante la ricerca di risorse minerarie nel sottosuolo con perforazione di pozzi o sondaggi, in archeologia, per l'analisi del terreno, per la ricerca del petrolio o altre attivit\u00e0 di scavo a scopi di ingegneria civile, e consiste in prelievi di campioni di roccia cilindrici a scopo di analisi chiamati \"carote\".\nDescrizione.\nPer le carote recuperate durante la perforazione di pozzi si distingue fra \"carote di fondo\" e \"carote di parete\". Le tecniche sviluppate ormai permettono di prelevare carote di fondo che possono essere lunghe fino a 27 metri circa e vengono prelevate tramite appositi carotieri posti alle estremit\u00e0 delle aste di perforazione al posto dei normali scalpelli di perforazione.\nLe carote di parete sono piccoli cilindri di roccia (diametro di circa 2\u00a0cm e lunghi 4\u00a0cm al massimo), prelevati dalle pareti del foro dopo la sua perforazione e prima del suo rivestimento, tramite dedicati carotieri di parete, fatti discendere nel pozzo con la stessa tecnica \"wireline\" con cui si fa discendere la strumentazione per la registrazione dei \"log\" elettrici.Questi carotieri possono essere del tipo a fucile, in cui una fustella cilindrica metallica vuota \u00e8 sparata in formazione e recuperata con dentro un campione di roccia incastrato all'interno della fustella, oppure dotati di una piccola testina diamantata di carotaggio ruotante tramite un motore elettrico, in questo caso il prelevamento della carota copia in miniatura la procedura di campionamento della carota di fondo. \u00c8 possibile recuperare fino a 50 - 60 carote di parete, in sequenza, durante un'unica operazione.\nAltre tecniche speciali sono state sviluppate per il prelevamento di carote dai sedimenti inconsolidati presenti sui fondali marini o lacustri, tramite carotieri che vengono discesi direttamente sul fondo o per carotaggi di ricerca in ambienti o materiali particolari.\nAltre carote possono essere prelevate per scopi di prospezione nel corso di attivit\u00e0 minerarie, o durante sondaggio geognostici per opere di ingegneria civile, quali la costruzione di gallerie, dighe, viadotti, che richiedono di conoscere anticipatamente le caratteristiche delle rocce che verranno interessate o sollecitate dall'esecuzione delle opere.\nLe carote possono essere prelevate per diverse finalit\u00e0: esigenza di analisi petrofisiche, paleontologiche, sedimentarie, stratigrafiche, mineralogiche, analisi climatologiche, archeologiche ed ingegneristiche.\nNei decenni passati venivano chiamati \"carotaggi elettrici\" le registrazioni di dati petrofisici effettuate entro i pozzi per ricerca mineraria.\nCarotaggio di ghiaccio.\nNell'ultimo decennio del secolo XX si \u00e8 scoperto che \u00e8 possibile prelevare carote di ghiaccio nei ghiacciai e nelle calotte glaciali. Queste carote forniscono indicazioni sull'evoluzione delle condizioni climatiche della Terra dall'epoca attuale fino a un periodo di centinaia di migliaia di anni, grazie alla capacit\u00e0 della neve di mantenere le stesse propriet\u00e0 chimiche dipendenti dalle condizioni climatiche presenti nel momento della precipitazioni.\nAd esempio, alla base Vostok, sono stati analizzati i residui informativi degli ultimi 220.000 anni, grazie ad una perforazione nel ghiaccio profonda 2600 metri.\nAttraverso le sostanze intrappolate nel ghiaccio, come ad esempio le bolle d'aria, \u00e8 possibile innanzitutto stabilire le variazioni di metano e di anidride carbonica di un particolare periodo. Nei ghiacci sono conservate anche informazioni delle eruzioni vulcaniche."}
{"id": "101999", "revid": "6923", "url": "https://it.wikipedia.org/wiki?curid=101999", "title": "Hattori Hanz\u014d", "text": "Conosciuto anche come Hattori Masanari o Hattori Masashige, salv\u00f2 la vita di Tokugawa Ieyasu ed ebbe un ruolo chiave nella sua salita al potere e nell'unificazione del Giappone.\nBiografia.\nFiglio di Hattori Yasunaga, samurai minore a servizio del clan Matsudaira (in seguito Tokugawa), Hanz\u014d, soprannominato \"Hanz\u014d il diavolo\" () per via della sua grandissima abilit\u00e0 di condottiero, serv\u00ec Tokugawa Ieyasu in maniera leale ed efficace. Si narra che inizi\u00f2 il suo addestramento sul monte Kurama a nord di Kyoto all'et\u00e0 di 8 anni, divenne un guerriero esperto a 12 anni e riconosciuto come maestro samurai a 18 anni.\nHattori, che combatt\u00e9 la sua prima battaglia all'et\u00e0 di 16 anni, prese parte in seguito alla battaglia di Anegawa (1570) e alla battaglia di Mikatagahara (1572), ma in assoluto giunse alla fama nel 1582, a seguito della morte di Oda Nobunaga.\nIn quel tempo, Ieyasu e i suoi servi erano accampati vicino ad Osaka, quando vennero a sapere dell'assassinio giusto in tempo per evitare di essere arrestati dai soldati di Akechi Mitsuhide. Ma ancora non erano in salvo. La provincia di Mikawa era ancora molto distante e gli uomini di Akechi stavano passando al setaccio le strade in loro ricerca. Hanz\u014d allora sugger\u00ec di prendere la strada attraverso la provincia di Iga, dove aveva legami con il samurai del posto. Inoltre, Ieyasu aveva dato riparo ai sopravvissuti dalla invasione sanguinosa di Nobunaga avvenuta in quella provincia nel 1581 e probabilmente per questo avrebbero ricevuto una buona accoglienza. Honda Tadakatsu mand\u00f2 Hanz\u014d in avanscoperta, e, come sperato, gli uomini di Iga, non solo si resero disponibili a guidarli verso la via di casa, ma provvidero a fornire anche una scorta. Alla fine, Ieyasu e i suoi uomini tornarono a Mikawa salvi. Lo stesso non si pu\u00f2 dire per Anayama Beisetsu, nuovo del gruppo che insistette per prendere un'altra strada.\nIl figlio di Hanz\u014d, Masanari, succedendo al padre, prese il titolo di \"Iwami-no-Kami\" e i suoi uomini furono designati come guardie del castello di Edo.\nAi nostri giorni sono visibili di quell'epoca, riferibili ad Hanz\u014d, il Palazzo imperiale di Tokyo, in cui \u00e8 ancora presente l'Hanz\u014d-mon (la Porta di Hanz\u014d), che d\u00e0 il nome anche alla linea della metropolitana che passa l\u00ec vicino.\nDiscendenza.\nIl famoso Osamu Tezuka era un suo discendente."}
{"id": "102003", "revid": "6923", "url": "https://it.wikipedia.org/wiki?curid=102003", "title": "Inno dell'Unione Sovietica", "text": "L'Inno dell'Unione Sovietica (; dal 1977 al 1991: Inno dell'Unione delle Repubbliche Socialiste Sovietiche, ) fu adottato come inno nazionale dall'Unione Sovietica, in sostituzione de \"L'Internazionale\", il 15 marzo 1944, nella convinzione che i soldati dell'Armata Rossa sarebbero stati pi\u00f9 motivati da un inno dedicato alla loro nazione piuttosto che a un movimento di respiro globale.\nLa musica fu composta da Aleksandr Aleksandrov sul testo di Sergej Michalkov e Gabriel El-Registan. L'opera fu ispirata all'inno del Partito bolscevico, composto da Vasilij Lebedev-Kuma\u010d nel 1939.\nStoria.\nNella versione originale, il nome di Stalin era menzionato nella seconda strofa, ma dopo la morte del leader sovietico, nel 1953, e il conseguente processo di destalinizzazione, tale menzione non fu pi\u00f9 ritenuta accettabile. Per questo motivo, a partire da quegli anni fino al 1977, l'inno fu eseguito solo nella versione melodica. Nel 1977, il testo fu reintitolato e riscritto eliminando il riferimento a Stalin, mentre venne mantenuto quello a Lenin che era considerato il padre spirituale del comunismo russo.\nA seguito del collasso dell'Unione Sovietica, nel 1991, la Federazione Russa adott\u00f2 un nuovo inno nazionale, il \"Canto patriottico\" (). A partire dal 31 dicembre 2000, venne ripristinata la melodia dell'inno sovietico, ma con un testo differente - sempre scritto da Michalkov - allo scopo di rappresentare la natura non comunista della Federazione, vedasi \"Inno della Federazione Russa\".\nVersione del 1977.\nTraduzione letterale.\nUn'unione indivisibile di repubbliche libere\nLa Grande Russia ha saldato per sempre.\nFondata dalla volont\u00e0 dei popoli,\nViva l'unita e potente Unione Sovietica!\nAttraverso la tempesta ci illumin\u00f2 il sole della libert\u00e0\nE il grande Lenin ci rischiar\u00f2 la via:\nAlla giusta causa mosse i popoli,\nCi ispir\u00f2 al lavoro e ad eroiche imprese!\nNella vittoria delle idee immortali del Comunismo\nNoi vediamo l'avvenire del nostro Paese.\nEd alla bandiera Rossa della gloriosa Patria\nSaremo sempre leali con abnegazione!\nInno dell'Unione Sovietica (coro)\nVersione del 1944.\nTraduzione letterale.\nUn'unione indivisibile di repubbliche libere\nLa Grande Russia ha saldato per sempre.\nFondata dalla volont\u00e0 dei popoli,\nViva l'unita e potente Unione Sovietica!\nAttraverso la tempesta ci illumin\u00f2 il sole della libert\u00e0\nE il grande Lenin ci rischiar\u00f2 la via:\nStalin ci educ\u00f2 alla dedizione verso il popolo,\nCi ispir\u00f2 al lavoro e ad eroiche imprese!\nAbbiamo cresciuto il nostro esercito nelle battaglie.\nI vili invasori spazzeremo via dal cammino!\nNegli scontri decidiamo il destino di generazioni,\nVerso la gloria porteremo la nostra Patria!\nUtilizzo nei media.\nL\u2019inno \u00e8 stato utilizzato nel film \"Rocky IV\" e nella intro del videogioco \"The Hunt for Red October\"."}
{"id": "102006", "revid": "128334", "url": "https://it.wikipedia.org/wiki?curid=102006", "title": "Nicola Arigliano", "text": "Noto al grande pubblico come interprete di successo nel panorama della musica leggera italiana, ha riscosso nella sua lunga carriera lusinghieri apprezzamenti anche come cantante di jazz.\nBiografia.\nScapp\u00f2 di casa a undici anni per le umiliazioni ricevute anche da parte dei familiari a causa della sua balbuzie e giunse a Torino, dove fu accolto da conterranei ivi emigrati.\nSi mise in luce, dopo le prime esibizioni a carattere locale, nel 1946 dai microfoni di Radio Bari, partecipando al concorso \"Il Paradiso dei dilettanti\" (ideato dal compositore barese Vito Vittorio Crocitto e dal maestro Carlo Vitale).\nDopo una lunga \"gavetta\" nei locali notturni del Nord Italia fu notato da un produttore televisivo che lo fece debuttare in scenette e numeri musicali in alcuni programmi di variet\u00e0.\nLa sua vita si divise tra musica e televisione. I primi dischi datavano 1956 ed erano 78 giri, per lo pi\u00f9 di canzoni napoletane, registrati per la RCA Italiana; l'anno successivo, passato alla Fonit, realizz\u00f2 altre incisioni insieme ad Alberto Pizzigoni e Riccardo Rauchi. Con il passaggio al 45 giri e all'etichetta Columbia, arriv\u00f2 il primo successo con l'incisione della canzone \"Simpatica\", di Garinei, Giovannini e Kramer, tratta dalla commedia musicale \"Buonanotte Bettina\".\nNel 1958 partecip\u00f2 a \"Canzonissima\" e, successivamente, si fece notare conducendo insieme a Mina un programma televisivo di Lelio Luttazzi intitolato \"Sentimentale\". L'omonima sigla divenne un disco di successo, inciso da entrambi i cantanti in due versioni differenti. Nel frattempo, Arigliano continu\u00f2 a coltivare la sua grande passione, il \"jazz\", e partecip\u00f2 a festival e a manifestazioni dedicate (come il \"Festival del jazz\" del 1959 insieme a Franco Cerri) dove pot\u00e9 evidenziare il suo stile da \"crooner\".\nDi questo periodo sono i maggiori successi discografici: \"Un giorno ti dir\u00f2\", \"Amorevole\", \"I Sing \"Ammore\"\", \"My wonderful bambina\", \"I love you forestiera\". I titoli bilingui erano un vezzo degli autori di canzoni di fine anni cinquanta, che vedevano nella \"canzone-cartolina\" un mezzo per propagandare le nostre bellezze turistiche. Si ciment\u00f2 anche come attore cinematografico, in \"La grande guerra\" (1959) e \"Ultimo tango a Zagarol\" (1973) e successivamente televisivo, in \"L'ispettore Giusti\" (1999).\nNel 1963 fu protagonista con Milva e Claudio Villa di un altro \"show\" del sabato sera, \"Il cantatutto\", in cui i tre cantanti si divertivano a scambiarsi il repertorio e a esibirsi in \"gag\" e scenette comiche. Nel 1964 partecip\u00f2 al Festival di Sanremo con \"Venti chilometri al giorno\" e al 12\u00ba \"Festival della Canzone Napoletana\" con il motivo di Nisa e Salerno \"Si' turnata\", eseguito in abbinamento con Sergio Bruni.\nParallelamente, sempre nei primi anni sessanta inizi\u00f2 una lunga e fortunatissima carriera come \"testimonial\" pubblicitario nei \"caroselli\". Per il liquore Amaro Cora reinterpret\u00f2 la sua nota canzone \"Amorevole\" modificandone il titolo in \"Amarevole\"; per il \"digestivo Antonetto\" (marchio con cui si identific\u00f2 pi\u00f9 a lungo) fu protagonista di varie e gustose scenette in cui figurava come un fanfarone che si vantava con gli amici di imprese mirabolanti, e sulle quali imbastiva temerarie scommesse (regolarmente perdute, cosicch\u00e9 al personaggio di Arigliano toccava sempre pagare costose cene); per un altro liquore, il \"Punt e Mes\", partecip\u00f2 fornendo la riuscitissima \"canzone-jingle\" che accompagnava le romantiche micro-storie di cui era protagonista Margaret Rose Keil. Questa attivit\u00e0 gli assicur\u00f2 discreti introiti anche quando i suoi impegni musicali si diradarono, principalmente a causa del mutato gusto musicale dovuto al cambio generazionale e all'avvento dell'ondata \"beat\".\nTorn\u00f2 sorprendentemente protagonista in televisione nel 1977 in alcune puntate di \"Non stop\", una trasmissione di Enzo Trapani dedicata al \"cabaret\": era un pistolero vestito di nero che \"uccideva\" gli artisti a rivoltellate, pronunciando la battuta: \u00abNon voglio noie nel mio locale!\u00bb.\nNel 1985 realizz\u00f2 un disco dal vivo (Mario Schiano presenta Nicola Arigliano al night club \"Il Sorpasso\" - Con l'orchestra \"I Primi\") nel quale, a dispetto del titolo, Mario Schiano non era presente: era, infatti, l'organizzatore di alcune serate musicali presso Castel Sant'Angelo a Roma per festeggiare il \"sorpasso\" del PCI sulla DC alle elezioni europee del 1984 (donde il nome \"Night club \"Il Sorpasso\"\"); suonarono per\u00f2 nel disco alcuni tra i pi\u00f9 noti jazzisti italiani, come il tastierista dei Marc 4, Antonello Vannucchi, Geg\u00e8 Munari alla batteria e Giorgio Rosciglione al contrabbasso. In quegli anni ritorn\u00f2 a Torino, dove incontr\u00f2 Nilla Pizzi ivi dimorante da anni, ad Asti si esib\u00ec con la \"Jazz Band\" di Conte, alla tromba il farmacista Bocco-Ghibaudi.\nNel 1996 vinse la Targa Tenco come migliore interprete per il suo album \"I sing ancora\". Nel 2001 pubblic\u00f2 \"Go, man!\", disco registrato dal vivo a Milano, con la presenza di alcuni tra i pi\u00f9 noti jazzisti italiani: Franco Cerri, Enrico Rava, Gianni Basso, Bruno De Filippi, Renato Sellani e Massimo Moriconi.\nNel marzo 2002 con la \"band\" di Ascolese prese parte ai festival jazz di Capodistria e Fiume. Nello stesso anno, ancora con i fratelli Ascolese (Giampaolo alla batteria e Michele alla chitarra), partecip\u00f2 alla quarta edizione del Festival \"Sea Music Jazz Meeting\" di Pantelleria dove venne insignito, dal Brass Group di Trapani, per le mani del suo Presidente Andrea Marchione, del Premio \"Una vita per il Jazz\".\nNel 2003 prese corpo la proposta, avanzata da Fiorello, di avere Arigliano come ospite al Festival di Sanremo, allora condotto da Pippo Baudo; poich\u00e9 per\u00f2 il regolamento vietava ospiti italiani fuori gara, la federazione dei discografici (Fimi) si oppose e svan\u00ec l'idea di un duetto fuori gara con Fiorello per la mancata adesione di quest'ultimo. Arigliano per\u00f2 vi gareggi\u00f2 due anni dopo.\nNel 2004 vince la Targa Shomano al Festival della Canzone Umoristica d'autore Dallo Sciamano allo Showman. Nel 2005, con i suoi ottantuno anni di et\u00e0, \u00e8 stato il cantante pi\u00f9 anziano a partecipare a un Festival di Sanremo: nell'occasione vi present\u00f2 il brano \"Colpevole\", vincitore del Premio della Critica.\nNella serata del venerd\u00ec, quella delle versioni alternative, dopo l'esecuzione del brano in gara, che fu accompagnata da Antonello Vannucchi dei Marc 4 e Franco Cerri, gli fu richiesta, dal conduttore Paolo Bonolis, una \"jam session\" con i suoi colleghi musicisti sulla base di \"On the sunny side of the street\".\nIl brano fu tuttavia eliminato dalle giurie e non ottenne la partecipazione alla serata finale. Nell'estate di quell'anno rivoluzion\u00f2 il suo gruppo optando per una formazione senza pianoforte, che sostituiva con la fisarmonica e la chitarra: con questa versatile \"band\" apr\u00ec un periodo particolarmente attivo e fervido, riscuotendo dappertutto unanimi consensi. La sua ultima esibizione (con l'inseparabile Frank Antonucci alla chitarra, il Reverendo Otis al contrabbasso, Al Ventura alla fisarmonica e Santi Isgr\u00f2 alla batteria) risale all'8 settembre 2007, in occasione del \"premio alla carriera\" che gli ha voluto tributare la sua Squinzano. Quell'anno, insieme a un suo staff di collaboratori, inaugur\u00f2 la sua pagina di \"myspace\".\nA gennaio del 2009 \u00e8 uscito il primo di 3 CD, che si intitola \"L'altro Arigliano\", ristampa di un suo album uscito nel 1980, ampliato con alcune registrazioni pi\u00f9 recenti. Un altro CD, \"My Wonderful Nicola\" antologia della sua carriera, era uscito l'anno precedente. Il Premio Poggio Bustone gli ha consegnato il premio dedicato alla Personalit\u00e0 Artistica nel luglio 2009, ultimo riconoscimento alla carriera.\nDal 1968 al 2007 visse nella campagna di Magliano Sabina, in provincia di Rieti.\nMor\u00ec all'et\u00e0 di 86 anni, il 30 marzo 2010, presso il centro anziani \"Gino Cucurachi\" di Calimera, dov'era ospitato da tre anni.\nFilmografia.\nTelevisione.\nCarosello.\nNicola Arigliano partecip\u00f2 inoltre ad alcune serie di \"sketch\" della rubrica pubblicitaria televisiva \"Carosello\" pubblicizzando:"}
{"id": "102008", "revid": "1498232", "url": "https://it.wikipedia.org/wiki?curid=102008", "title": "Canon", "text": " \u00e8 una multinazionale giapponese con sede a Tokyo, nel quartiere di \u014cta, in Giappone, specializzata in prodotti ottici, di imaging e industriali, come obiettivi, fotocamere, apparecchiature mediche, scanner, stampanti e apparecchiature per la produzione di semiconduttori.\nCanon ha una quotazione primaria alla Borsa di Tokyo ed \u00e8 una costituente degli indici TOPIX Core30 e Nikkei 225. Ha una quotazione secondaria alla Borsa di New York.\nNome.\nL'azienda era originariamente chiamata \"Seikik\u014dgaku kenky\u016bsho\" (, \"Precision Optical Industry Co.Ltd.\"). Nel 1934 produsse il \"Kwanon\", un prototipo per la prima fotocamera da 35 mm con otturatore basato sul piano focale. Nel 1947 il nome dell'azienda fu cambiato in \"Canon Camera Co., Inc.\", abbreviato in \"Canon Inc.\" nel 1969. Il nome Canon deriva dal bodhisattva buddista , precedentemente traslitterato come Kuanyin, Kwannon o Kwanon in inglese.\nStoria.\nDal 1937 al 1970.\nLe origini di Canon risalgono alla fondazione del Precision Optical Instruments Laboratory in Giappone nel 1937 da parte di Takeshi Mitarai, Goro Yoshida, Saburo Uchida e Takeo Maeda. Durante i suoi primi anni l'azienda non disponeva di strutture per produrre il proprio vetro ottico e le sue prime fotocamere incorporavano obiettivi \"Nikkor\" della Nippon Kogaku K.K. (successivamente nota come Nikon Corporation).\nTra il 1933 e il 1936 'The Kwanon', una copia del design Leica, la prima fotocamera giapponese da 35 mm con otturatore sul piano focale, fu sviluppata in forma di prototipo. Nel 1940 Canon svilupp\u00f2 la prima fotocamera a raggi X indiretta del Giappone. Nel 1958 introdusse un obiettivo zoom di campo per le trasmissioni televisive e l'anno successivo la Reflex Zoom 8, la prima cinepresa al mondo con un obiettivo zoom, e la Canonflex.\nLa Canon produsse dal 1960 al 1980 circa, la Canonet, una fotocamera a telemetro.\nNel 1961 lanci\u00f2 la fotocamera Rangefinder, Canon 7 e l'obiettivo 50mm 1:0,95 con uno speciale attacco a baionetta. Nel 1964 introdusse la \"Canola 130\", la prima calcolatrice giapponese a 10 tasti, un sostanziale miglioramento del design della societ\u00e0 britannica Bell Punch, che due anni prima aveva presentato la prima calcolatrice completamente elettronica con l'unit\u00e0 Sumlock Anita Mark 8. Nel 1965 Canon present\u00f2 la Canon Pellix, una fotocamera reflex a lente singola (SLR) con uno specchio fisso semitrasparente che consentiva di scattare foto attraverso di esso.\nDal 1970 al 2009.\nNel 1971, Canon introdusse la Canon F-1, una fotocamera SLR di fascia alta e la gamma di obiettivi FD, sempre nel 1971 produsse la Canon FTb, sorella minore della professionale F1, mentre nel 1976 lanci\u00f2 la Canon AE-1.\nNel 1981 Canon introdusse la Canon New F-1. Nel 1982, sulla rivista \"National Geographic\" apparvero per la prima volta gli annunci cartacei \"Wildlife as Canon Sees It\". Canon ha introdotto la sua stampante a getto d'inchiostro con tecnologia a getto di bolle nel 1985.\nNel 1986 presento la Canon T80, la prima fotocamera reflex 35mm autofocus con obiettivo singolo.\nNel 1987 (un anno dopo HP) present\u00f2 il suo sistema elettro-ottico (EOS, dal nome della dea dell'alba) e la fotocamera SLR con messa a fuoco automatica Canon EOS 650. Nello stesso anno venne fondata la Canon Foundation. Nel 1988 Canon introdusse la \"filosofia Kyosei\". L'anno successivo lanci\u00f2 la linea EOS 1 Flagship Professional SLR e venne presentata EOS RT, la prima reflex AF al mondo con uno specchio a pellicola fisso semitrasparente.\nNel 1992, Canon lanci\u00f2 la EOS 5, la prima fotocamera in assoluto con AF controllato a occhio e la PowerShot 600, la sua prima fotocamera digitale. Nel 1995, Canon introdusse il primo obiettivo SLR disponibile in commercio con stabilizzazione interna dell'immagine, l'obiettivo Canon EF 75-300 mm f / 4-5.6 IS USM. Canon EOS-RS era all'epoca la fotocamera SLR AF pi\u00f9 veloce al mondo con una velocit\u00e0 di scatto continuo di 10 fotogrammi al secondo. Basato su EOS-1N, EOS-1N RS ha uno specchio a pellicola semitrasparente fisso con rivestimento duro. Nel 1996, Canon present\u00f2 una fotocamera digitale tascabile con l'Advanced Photo System, denominata ELPH in America e IXUS in Europa. Canon \u00e8 entrata nel mercato delle videocamere digitali nel 1997.\nNel 2004, Canon introdusse il proiettore LCD XEED SX50 e l'anno dopo, la sua prima videocamera ad alta definizione.\nNel novembre 2009, Canon ha fatto un'offerta di 730 milioni di euro (1,1 miliardi di dollari) in contanti per il produttore di stampanti olandese Oc\u00e9. Canon ha poi acquisito la maggioranza della propriet\u00e0 di Oc\u00e9 al marzo 2010 e completato l'acquisizione del 100% delle azioni verso la fine del 2011.\nDal 2010 ad oggi.\nNel 2010, Canon acquis\u00ec Tereck Office Solutions, Inc.\nIl 16 marzo 2010, Canon annunci\u00f2 che stava cercando di acquisire un nuovo dominio di primo livello generico , acquisendolo nel febbraio 2015 e utilizzandolo per la prima volta sul suo sito web globale nel maggio 2016.\nNel terzo trimestre del 2012, la quota di mercato globale di Canon nella vendita di stampanti, fotocopiatrici e dispositivi multifunzione era del 20,90%.\nAll'inizio del 2013, Canon USA si \u00e8 trasferita nel nuovo quartier generale da 500 milioni di dollari a Melville, borgo nello Stato di New York.\nNel febbraio 2014, Canon ha annunciato che avrebbe acquisito Molecular Imprints Inc., azienda texana sviluppatrice di sistemi di litografia a nanostampa, per una somma che si aggirava intorno ai 98 milioni di dollari.\nIl 13 giugno 2014, Canon ha annunciato di aver acquisito Milestone Systems, societ\u00e0 danese di software per la sorveglianza IP VMS. Milestone fornisce software open-platform per consentire la gestione dei video di vari fornitori in un'unica interfaccia; ci\u00f2 \u00e8 motivo per il quale la societ\u00e0 ha continuato a operare come entit\u00e0 separata.\nIl 10 febbraio 2015, Canon ha annunciato l'intenzione di acquistare Axis Communications, produttore svedese di telecamere di sicurezza, per 2,83 miliardi di dollari. Il 23 febbraio 2015, Axis Communications ha reagito alla notizia, confermando di aver ricevuto una proposta di acquisto da Canon. L'acquisto \u00e8 stato effettivamente completato nell'aprile 2015.\nIl 24 aprile 2015, Canon Europe ha annunciato di aver acquisito la startup londinese Lifecake.\nNel novembre 2015, Canon USA ha intentato una causa contro un certo numero di rivenditori di attrezzature per fotocamere nel tentativo di fermare la vendita \"in nero\" delle stesse. I rivenditori includono Get It Digital, All New Shop e F&amp;E Trading.\nNel marzo 2016, Canon ha acquisito la divisione \"Medical Systems\" di Toshiba per 5,9 miliardi di dollari.\nIl 28 marzo 2017, Canon Europe ha annunciato di aver acquisito la startup londinese di stampa Kite.\nIl 2 aprile 2019, Canon ha presentato due nuovi obiettivi zoom portatili UHDgc da 2/3 pollici progettati per le telecamere broadcast UHD 4K.\nNel luglio 2020, Canon ha registrato la sua prima perdita trimestrale in assoluto a causa del COVID-19.\nNel settembre 2020, Fujitsu ha annunciato che fornir\u00e0 a Canon un'unit\u00e0 Fujitsu Supercomputer PRIMEHPC FX1000, per assistere la sua iniziativa di produzione di sviluppo senza prototipi.\nProdotti.\nI prodotti Canon includono fotocamere (incluse fotocamere digitali compatte, telecamere, SLR a pellicola e SLR digitali), videocamere, obiettivi, apparecchiature e soluzioni per la trasmissione (come le soluzioni \"free viewpoint\"), display professionali, proiettori, apparecchiature di produzione (comprese apparecchiature per fotolitografia come stepper e scanner), stampanti, fotocopiatrici, scanner di immagini, scanner di microfilm digitali, fax, binocoli, microscopi, apparecchiature mediche (inclusi sistemi diagnostici come scanner a ultrasuoni, raggi X, TC e MRI e apparecchiature oftalmiche), soluzioni CCTV, sensori di immagine, calcolatrici, dispositivi di misurazione e posizionamento ad alta precisione (come gli encoder rotativi), componenti ottici personalizzati, terminali portatili, sistemi di realt\u00e0 mista, software e satelliti spaziali.\nFotocamere digitali.\nCanon produce e distribuisce fotocamere digitali dal 1984, a partire dalla RC-701. La serie RC \u00e8 stata seguita dalle serie di fotocamere digitali PowerShot e Digital IXUS. Canon ha anche sviluppato la serie di fotocamere reflex digitali a lente singola (DSLR) EOS, che include modelli professionali di fascia alta.\nA causa del passaggio dei consumatori dalle fotocamere compatte agli smartphone, l'utile operativo di Canon nel primo trimestre 2013 \u00e8 diminuito del 34% rispetto all'anno precedente.\nUnit\u00e0 flash.\nCanon produce una gamma di unit\u00e0 flash ad alta potenza per le sue fotocamere DSLR, tra cui gli Speedlite 270EX, 320EX, 430EX, 580EX e 580EX II e lo Speedlite Canon 600EX-RT. Canon produce anche unit\u00e0 flash macro tra cui Macro Twin Lite e Macro Ring Lite.\nSensore di immagine CMOS.\nCanon progetta e produce internamente sensori CMOS per i propri prodotti di imaging e ha tre fabbriche dedicate in Giappone. Nel 2016, Canon, che era il quinto produttore di sensori di immagine al mondo, ha deciso di iniziare a vendere i sensori ad altre societ\u00e0. Tuttavia, non prevede di vendere sensori di immagine per smartphone, nella volont\u00e0 di concentrarsi sui mercati di nicchia come l'osservazione industriale e spaziale.\nSebbene Canon si fosse ritirata dalla cosiddetta \"competizione sul conteggio dei pixel\" negli anni 2000, negli ultimi anni \u00e8 stata all'avanguardia per quanto riguarda la risoluzione del sensore di immagine. Una demo di un sensore di immagine da 250 MP \u00e8 stata rivelata nel 2015, il cui lancio, secondo quanto riferito, \u00e8 previsto per il 2020. Nel 2018, Canon ha lanciato un sensore di immagine da 120 MP come parte delle sue ultime offerte BtoB.\nStampanti.\nPer molti anni, Canon \u00e8 stata il principale produttore dei motori di stampa presenti nelle stampanti laser standard del settore. I primi modelli di Apple LaserWriter e dei prodotti equivalenti realizzati da HP utilizzavano il motore Canon LBP-CX. I modelli successivi (serie LaserWriter II, serie LaserJet II) utilizzavano il motore Canon LBP-SX e quelli ancora successivi i motori Canon LBP-LX, LBP-EX, LBP-PX e molti altri.\nDopo l'acquisizione da parte di Canon del produttore olandese di stampa digitale Oc\u00e9 nel 2010, Canon ha continuato a sviluppare e produrre sistemi di stampa, inizialmente con il marchio Oc\u00e9. Il 1\u00ba gennaio 2020 la societ\u00e0 Oc\u00e9 \u00e8 stata ufficialmente ribattezzata Canon Production Printing.\nCopiatrici digitali.\nLa divisione pi\u00f9 grande di Canon in termini di entrate \u00e8 la divisione fotocopiatrici multifunzione. Canon distribuisce la sua linea imageCLASS consumer e home office attraverso punti vendita al dettaglio e la serie imageRUNNER di livello professionale attraverso la controllata Canon Solutions America e distributori indipendenti. La serie di livello professionale spazia dai piccoli top da tavolo alle grandi macchine da stampa digitali.\nScanner.\nCanon produce un'ampia gamma di scanner piani, scanner per pellicole e scanner per documenti ad uso domestico e aziendale, incluso il Canon Canoscan 8800F. Alcuni dei suoi scanner utilizzano la tecnologia LED inDirect Exposure (LiDE), che consente di evitare un'alimentazione di corrente a s\u00e9 stante e di poter sfruttare la porta USB anche per alimentare lo scanner.\nLe stampanti attuali utilizzano il protocollo proprietario BJNP (USB su porta IP 8611).\nCalcolatrici.\nCanon produce un'ampia gamma di calcolatrici per varie applicazioni, comprese calcolatrici portatili, calcolatrici da tavolo, calcolatrici da stampa e calcolatrici scientifiche. Un modello era il Canola 130 del 1964. Aveva 13 cifre, come risultato di ricerche di mercato. Il motivo del numero dispari di cifre si basava sulla vendita alla banca centrale giapponese. Dato il basso valore dello yen giapponese, le 13 cifre erano un requisito previsto dalle banche.\nLa calcolatrice era costruita con transistor al germanio e il display era un tubo luminoso che dava un formato dispari.\nVisori per la realt\u00e0 virtuale.\nCanon sta sviluppando un prototipo di visore per realt\u00e0 virtuale (Canon VR). Il visore offre un ampio angolo di visione (120\u00b0) rispetto ad altri dispositivi VR ma richiede l'uso di maniglie anzich\u00e9 di una cinghia per la testa. Il visore non \u00e8 ancora disponibile sul mercato. A partire dal 2020, Canon produce e vende visori AR (realt\u00e0 aumentata) di fascia alta per utenti aziendali.\nProdotti fuori produzione.\nComputer.\nCanon ha introdotto due modelli di computer domestici MSX nel 1983, il V-10 e il V-20. Entrambi offrivano solo la gamma minima degli standard MSX senza alcuna funzionalit\u00e0 aggiuntiva. Il V-20 \u00e8 stato in grado di ricevere i dati di ripresa dalla fotocamera Canon T90 con l'espansione Data Memory Back T90.\nCanon ha anche venduto un computer con display a colori Canon AS400 PC 640x480. Era basato sul processore Intel 8086 e utilizzava CP/M o MS-DOS. Le espansioni includevano un disco rigido da 5 MB.\nStampanti.\nNella confezione di vendita di alcune stampanti, Canon includeva TrueType Font Pack, un disco floppy contenente 20 tipi di carattere (American Text BT, Americana Bold BT, Broadway BT, Charter Black BT, Charter Black Italic BT, Charter BT, Charter Italic BT, Cloister Black BT, Cooper Black BT, Dom Casual BT, English 157 BT, Fraktur BT, Impress BT, Informal 011 BT, PosterBodoni BT, Raleigh Demi Bold BT, Schadow Black Condensed BT, Seagull Heavy BT, Staccato 555 BT, Umbra BT), ideali per la creazione di documenti di diverso tipo, come testi, diplomi e fumetti.\nOperazioni.\nA partire dal 2020, Canon \u00e8 organizzata in quattro principali segmenti di business:\nCanon Inc. ha 383 societ\u00e0 controllate al 30 giugno 2017. Il numero include le filiali di seconda generazione, ad esempio Canon IT Solutions Inc.\nIl 26 dicembre 2003, Canon Inc. ha annunciato piani di ristrutturazione per tre societ\u00e0 nazionali del gruppo Canon. La ristrutturazione ha comportato la fusione di due societ\u00e0 e lo scorporo di una.\nRecord ambientale.\nUn rapporto dell'organizzazione ambientale Clean Air-Cool Planet colloca Canon in cima alla lista di 56 aziende del sondaggio condotto sulle aziende rispettose del clima.\nCanon ha lanciato in Europa tre calcolatrici chiamate \"Green Calculator\", prodotte in parte da fotocopiatrici Canon riciclate.\nIl Gruppo Canon ha una carta ambientale che mira a \"offrire prodotti con un minore onere ambientale attraverso miglioramenti nell'efficienza delle risorse, eliminando le attivit\u00e0 antisociali che minacciano la salute e la sicurezza dell'umanit\u00e0 e dell'ambiente\".\nSponsorizzazioni.\nNel 1983, arriv\u00f2 il primo title sponsor del campionato di calcio inglese Football League, che fu chiamato The Canon League dal 1983 al 1986, a cui fece seguito la sponsorizzazione del quotidiano \"Today\". Dal 1967 al 2003 Canon ha sponsorizzato il Greater Hartford Open (ora Travellers Championship).\nIn Formula 1, Canon sponsorizz\u00f2 la Williams tra il 1985 e il 1993, periodo nel quale la squadra vide le vittorie dei campionati mondiali piloti per Nelson Piquet (1987), Nigel Mansell (1992) e Alain Prost (1993), vincendo inoltre quattro Campionati del Mondo Costruttori (1986, 1987, 1992, 1993). Nel Gran Premio di Singapore 2009, Canon ha sponsorizzato la Brawn GP.\nTra il 1994 e il 1997 hanno anche sponsorizzato i South Sydney Rabbitohs.\nDal 2006, Canon ha aiutato la Croce Rossa a fornire supporto a 13 Societ\u00e0 Nazionali della Croce Rossa in tutta Europa, con particolare attenzione ai progetti per i giovani. Il supporto di Canon includeva contributi finanziari e donazioni di apparecchiature di imaging, comprese fotocamere, fotocopiatrici e dispositivi di radiografia digitale, nonch\u00e9 attivit\u00e0 di volontariato."}
{"id": "102011", "revid": "21880", "url": "https://it.wikipedia.org/wiki?curid=102011", "title": "Giglio caprino", "text": ""}
{"id": "102012", "revid": "1632387", "url": "https://it.wikipedia.org/wiki?curid=102012", "title": "Franco Califano", "text": "Soprannominato \"Il Califfo\", durante la sua carriera ha pubblicato 32 album e scritto complessivamente tra poesie e canzoni oltre 1\u00a0000 opere, oltre a numerosi testi per altri artisti, molti dei quali diventati vere e proprie \"hit\" piazzate in vetta alle classifiche italiane e internazionali. Nel 2006 gli \u00e8 stato conferito il Premio Mia Martini alla carriera.\nNegli anni settanta e ottanta i media hanno posto spesso l'accento pi\u00f9 su alcuni aspetti della sua vita privata che sulla sua vita artistica, a causa del suo stile di vita sregolato ed eccentrico e per alcune vicende giudiziarie che lo coinvolsero.\n\u00c8 tra gli artisti italiani che hanno venduto il maggior numero di dischi con oltre 20 milioni di copie. Nella sua carriera ha collaborato con numerosi artisti come Mia Martini, Patty Pravo, Mina, Iva Zanicchi, Ornella Vanoni, Edoardo Vianello, Alberto Laurenti, Wilma Goich, Peppino di Capri, Ricchi e Poveri, Stefano Rosso, Jo Chiarello, Renato Zero, Loretta Goggi, Daniela Goggi, Caterina Caselli, Donatella Rettore, Carla Vistarini, Umberto Bindi, Giampiero Artegiani, Michele Pecora, Francesco Nuti, Pippo Franco, Gabriella Ferri, Frank Del Giudice, Gianluca Grignani, Federico Zampaglione dei Tiromancino e Toto Cutugno.\nBiografia.\nGli inizi.\nFranco Califano nasce il 14 settembre 1938 nella capitale libica, dove il padre Salvatore (di Pagani), in servizio nell'Esercito Italiano, e la madre Jolanda Ianniello (di Nocera Inferiore) risiedevano da alcuni mesi, avendo gi\u00e0 una figlia, Liliana. Allo scoppio della seconda guerra mondiale la famiglia rientr\u00f2 a Nocera Inferiore dove risiedette alcuni anni. In seguito, a guerra conclusa, la famiglia si trasfer\u00ec a Roma, dove nacque Guido, l'ultimo figlio, e dove poco tempo dopo il padre Salvatore mor\u00ec prematuramente.\nDopo le scuole dell'obbligo passate prevalentemente in collegi ecclesiastici per volere dei suoi genitori, tra i quali il Collegio Sant'Andrea ad Amalfi, si iscrisse a un corso serale di ragioneria presso l'ITCG Ludovico Ariosto perch\u00e9 \"rapito\" dalla vita notturna non riusciva a essere puntuale ai corsi mattutini. Contemporaneamente agli studi cominci\u00f2 a scrivere poesie ma, dopo aver preso coscienza che scrivere versi non gli avrebbe fruttato il guadagno sperato, cominci\u00f2 a scrivere testi di canzoni e la sua crescente fame di novit\u00e0 lo port\u00f2 a sperimentare differenti generi musicali, dalle ballate popolari sino agli standard americani.\nNello stesso tempo esord\u00ec nei fotoromanzi trasferendosi da Roma a Milano con la convinzione che nel capoluogo lombardo sarebbe arrivato al successo pi\u00f9 rapidamente. Rientr\u00f2 comunque nella capitale qualche anno dopo e a 19 anni si spos\u00f2 con Rita Di Tommaso: da questa relazione nacque la figlia Silvia, dalla quale avrebbe avuto la nipote Francesca.\nIl successo come autore.\nLe sue frequentazioni in ambito artistico lo portano a collaborare con diversi artisti allora in voga che apprezzano il suo stile disincantato e trasgressivo. I suoi primi testi di successo sono \"E la chiamano estate\" scritta nel 1965 insieme a Laura Zanin per Bruno Martino che la present\u00f2 al Festival delle Rose 1965 e \"La musica \u00e8 finita\" scritta nel 1967 insieme a Nicola Salerno e musicata da Umberto Bindi per Ornella Vanoni La Vanoni interpret\u00f2 una cover di \"E la chiamano estate\" seguita poi da Mina, con la quale Califano collabor\u00f2 successivamente: nel 1973 scrivendo i testi dell'LP \"Amanti di valore,\" e vent'anni dopo, nel 1993, quando la cantante fece una cover di \"Un'estate fa\", portata al successo da Califano un anno prima.\nNel 1970 grazie all'ottima fama acquisita come autore, firma un contratto con la CGD e nel 1972 esce il suo primo album \"'N bastardo venuto dar sud\" (), che contiene il brano \"Semo gente de borgata\", cantato da I Vianella. Nello stesso anno viene arrestato per possesso di stupefacenti (venendo poi assolto), caso in cui furono coinvolti anche Walter Chiari e Lelio Luttazzi. Comincia cos\u00ec una serie di problemi legali che lo accompagneranno nei successivi due decenni.\nNel 1973 compone un brano e vero e proprio cavallo di battaglia per l'interprete: si tratta di \"Minuetto\", scritto insieme a Dario Baldan Bembo per Mia Martini. Il brano diventa il 45 giri pi\u00f9 venduto di quell'anno restando nelle classifiche italiane per 22 settimane consecutive e raggiungendo la seconda posizione. Mia Martini di questo brano scrisse una cover in spagnolo e una in francese. Nel medesimo anno compone \"Un grande amore e niente pi\u00f9\" per Peppino di Capri, insieme a Ernest John Wright e Giuseppe Faiella, che vince il Festival di Sanremo 1973.\nIl successo come cantante.\nMentre l'attivit\u00e0 di autore per i colleghi prosegue, quella di cantante non ottiene lo stesso successo fino al 1976 quando esce l'album \"Tutto il resto \u00e8 noia\" che vende oltre 1\u00a0000\u00a0000 di copie e resta in classifica per 7 settimane. Dopo questo inaspettato successo, Califano comincia a bruciare le tappe anche come cantante; \nCalifano nel frattempo comincia ad attrarre nuove generazioni di fan, interessati alle tematiche dei suoi testi e affascinati dalla sua fama di \"latin lover\". All'attivit\u00e0 di cantautore si aggiungono quelle di attore, dal 1979 in poi, con i film \"Gardenia, il giustiziere della mala\" (1979), \"Due strani pap\u00e0\" (1984) con Pippo Franco, insieme al quale realizza la musica e i testi della colonna sonora, \"Viola bacia tutti\" (1998) e \"Questa notte \u00e8 ancora nostra\" (2008), e di personaggio televisivo, di scrittore e saggista con la pubblicazione di alcuni libri: \"Ti perdo - Diario di un uomo da strada\", \"Il cuore nel sesso\", \"Sesso e sentimento\" e \"Calisutra\" - \"Storie di vita e casi dell'amore raccontati dal maestro\".\nCalifano tenta anche la strada di produttore discografico nella Lupus Records, suddidiaria della Dischi Ricordi, lavorando con Ricchi e Poveri, Jo Chiarello, Stefano Rosso, Gino Santercole, Donatella Rettore, Pippo Franco, Gabriella Ferri e Giampiero Artegiani. Nel 1980 esce l'album \"...tuo Califano\" contenente il brano \"Ce stanno altre cose\", cantato anche da Loretta Goggi che lo proporr\u00e0 in alcune delle sue apparizioni televisive. Nel 1981 pubblica l'album La mia libert\u00e0 contenente la canzone omonima, che resta in classifica per 10 settimane arrivando al terzo posto.\nProblemi giudiziari.\nNel 1984 Califano viene arrestato dai Carabinieri che irrompono nella sua villa di Primavalle con l'accusa di associazione a delinquere di stampo camorristico e traffico di stupefacenti. Finisce in carcere nell'ambito di un maxi-blitz contro gli affiliati alla Nuova Camorra Organizzata di Raffaele Cutolo, in cui viene coinvolto anche il noto conduttore televisivo Enzo Tortora. Le accuse si basano sulle dichiarazioni di pentiti: secondo Giovanni Melluso, detto \"\"Gianni il bello\" o \"Cha-Cha\"\", e Pasquale D'Amico (due dei principali accusatori di Enzo Tortora), Califano avrebbe spacciato cocaina nel mondo dello spettacolo per conto di Raffaele Cutolo e Francis Turatello e nel 1978 avrebbe cantato a una festa dedicata a Cutolo, ricevendo come pagamento 250 grammi di cocaina. Califano non negher\u00e0 mai la sua fraterna amicizia con il boss Turatello (da lui raccontata nel libro autobiografico \"Senza manette\"): infatti il bambino fotografato con lui sulla copertina dell'album \"Tutto il resto \u00e8 noia\" \u00e8 il figlio di Turatello, Eros. Tuttavia Califano negher\u00e0 qualsiasi coinvolgimento in attivit\u00e0 criminali.\nNel processo che segu\u00ec Califano \u00e8 stato infine assolto insieme ad Enzo Tortora e a molti altri imputati \"perch\u00e9 il fatto non sussiste\" poich\u00e9 i giudici ritennero le accuse dei pentiti inattendibili e i fatti contestati non provati.\nDurante quest'ultima esperienza carceraria compone l'album \"Impronte digitali\", che si basa soprattutto su esperienze vissute durante l'arresto. Califano ricorder\u00e0 questo periodo ripetutamente nei suoi libri e nelle sue interviste.\nNel 2010, in un\u2019intervista all\u2019Espresso, lo stesso Gianni Melluso ammetter\u00e0 di aver incastrato Califano sulla base di pure invenzioni, cos\u00ec come gi\u00e0 accaduto nei confronti di Enzo Tortora: \"Devo chiedergli perdono, perch\u00e9 oltre a essere innocente, \u00e8 stato al mio fianco in serate indimenticabili alle quali partecipava il boss Francis Turatello. Califano \u00e8 padrino di battesimo di suo figlio. Consumava cocaina, amava fare la bella vita e si circondava di donne, ma non \u00e8 mai stato uno spacciatore: soltanto un grande artista che la camorra mi aveva chiesto di screditare.\"\nGli anni novanta e duemila.\nNel 1989 partecipa al matrimonio dell'amico Diego Armando Maradona, allora giocatore del , a cui in seguito mander\u00e0 il suo libro autobiografico in cambio di una maglietta autografata.\nNel 1992 reinterpreta \"Un'estate fa\", cover di \"Une belle histoire\" del cantante francese Michel Fugain con il testo italiano di Califano, che inizialmente fu incisa dagli Homo Sapiens nel 1972 e poi da Mina che la incluse nel suo album \"Ti conosco mascherina\".\nNel 2005 partecipa, nella categoria \"Classic\", alla cinquantacinquesima edizione del Festival di Sanremo con il brano \"Non escludo il ritorno\" scritto insieme all'amico Federico Zampaglione, classificandosi al sesto posto della classifica finale.\nNel 2006 partecipa alla terza edizione del reality show \"Music Farm\", condotto da Simona Ventura.\nNel 2010, a causa del suo stato precario di salute, dovuto alla rottura di tre vertebre in seguito a una caduta dalle scale, non pot\u00e9, per un periodo, continuare a fare le serate e, non bastandogli i soldi percepiti dalla SIAE come diritti d'autore, invoc\u00f2 la legge Bacchelli per gli artisti che versano in situazione di grave indigenza.\nNel 2008 pubblica l'autobiografia \"Senza manette\", scritta con Pierluigi Diaco.\nLa presidente della Regione Lazio, Renata Polverini, lo incontr\u00f2 e decise di coinvolgerlo negli eventi della regione. Il 20 febbraio 2012 si \u00e8 esibito in concerto al Teatro Sistina; il 3 agosto successivo oltre 5000 persone hanno assistito a un suo concerto in piazza San Giovanni in Laterano a Roma nell'ambito del \"San Giovanni Summer Village\". Sempre nello stesso anno incide con Simone Cristicchi e il coro dei ragazzi del carcere minorile di Nisida la canzone \"Sto a cerc\u00e0 lavoro\", pubblicata su CD singolo, il cui ricavato viene versato in beneficenza.\n, mentre il 9 dicembre ha preso parte a \"Domenica Live\" da Barbara D'Urso; in entrambi i casi \u00e8 apparso in condizioni di salute preoccupanti. Il 18 marzo 2013 Califano si \u00e8 esibito al Teatro Sistina di Roma; tre giorni dopo ha tenuto il suo ultimo concerto al Club Ueffilo di Gioia del Colle.\n\u00c8 morto il 30 marzo 2013, all'et\u00e0 di 75 anni.\nCalifano si \u00e8 sempre presentato come un disincantato amante latino, cinico eppure romantico, vantando migliaia di conquiste femminili: lui stesso ha raccontato di aver avuto il suo primo rapporto in et\u00e0 preadolescenziale, con la madre di un amico (in interviste diverse, l'et\u00e0 varia dagli 8 ai 13 anni). Califano aveva tatuato sull'avambraccio destro la frase \"Tutto il resto \u00e8 noia\".Califano viene omaggiato anche nella serie televisiva \"Romanzo criminale\" in una scena nella quale l'artista canta la sua \"Tutto il resto \u00e8 noia\" alla festa di matrimonio di uno dei componenti della banda della Magliana.\nChiamato dai suoi ammiratori \"Califfo\" o anche \"Maestro\", \u00e8 stato soggetto di numerose imitazioni da parte di molti artisti. Tra le pi\u00f9 celebri, quella di Fiorello, proposta nel suo programma del 2001 \"Stasera pago io\". Lo stesso Califano \u00e8 stato ospite nella quinta puntata dello show. Tra gli altri imitatori di Califano anche i comici Max Tortora, Gianfranco Butinar e Andrea Perroni.\nEra un tifoso interista.\nIl 30 giugno 2015 viene pubblicato dalla Hydra Music un nuovo brano inedito dal titolo \"Le mie donne\".\nIl 14 settembre 2018 Patty Pravo rende noto di avere ricevuto in eredit\u00e0 da Califano un brano inedito dal titolo \"Io so amare cos\u00ec\", che la cantante veneziana incide e pubblica nel 2019 all'interno del suo nuovo album.\nAutore di canzoni e poeta.\nDa sempre autore di testi e poesie, era famoso per canzoni spesso cantate in proprio, ma molto pi\u00f9 frequentemente scritte per altri artisti:\nCome cantautore sono da annoverare tra i suoi grandi successi:\nFranco Califano fu anche autore di molte composizioni poetiche, spesso in forma di sonetto, tra cui \"Secondo me l'amore\", che d\u00e0 il titolo a uno dei suoi album, \"Il gigante de casa\", \"Beata te, te dormi\", \"Nun me port\u00e0 a casa\".\nRestano famose alcune poesie umoristiche e licenziose come:\nCome musicista, Califano firm\u00f2 alcune colonne sonore: da ricordare \"Due strani pap\u00e0\", film di cui fu anche protagonista con Pippo Franco.\nProduttore discografico.\nCalifano \u00e8 stato anche un produttore discografico, scoprendo e lanciando tra gli altri i Ricchi e Poveri. La band venne presa in simpatia dal Califfo, suggerendo loro di adottare il nome che tuttora portano, il motivo \u00e8 semplice: \"Siete ricchi di idee e poveri di soldi\", disse. Cos\u00ec decise di diventare il loro produttore e cre\u00f2 per loro un nuovo look, che comprendeva un taglio maschile per i capelli di Angela Brambati e un'ossigenata a quelli di Angelo Sotgiu e Marina Occhiena.\nNel 1981 fond\u00f2, con alcuni soci, la Lupus, etichetta con cui lancia tra gli altri Jo Chiarello e Giampiero Artegiani.\nPartecipazioni al Festival di Sanremo.\nLa sua prima apparizione al Festival di Sanremo risale al 1988, con \"Io per le strade di quartiere\", scritta insieme a Toto Cutugno che l'ha musicata. Vi torn\u00f2 nel 1994 con \"Napoli\" scritta con Alberto Laurenti e Antonio Gaudino e nel 2005 con \"Non escludo il ritorno\", scritta assieme ai Tiromancino.\nPolitica.\nPoliticamente conservatore, da giovanissimo frequent\u00f2 la sede del Movimento Sociale Italiano sita nel Quadraro. Quando fu arrestato nel 1984 scrisse una lettera per chiedere aiuto e sostegno a Bettino Craxi: il leader socialista gli fu vicino e, dopo questo episodio, i due divennero amici. Alle elezioni politiche del 1992 si \u00e8 candidato con il PSDI, senza per\u00f2 essere eletto: ottenne infatti solo 198 preferenze nella circoscrizione Roma-Viterbo-Latina-Frosinone.\nNel 2002 partecip\u00f2, cantando, al 40 compleanno, organizzato dalla moglie, Valeria Licastro Scardino, del coordinatore regionale di Forza Italia della Campania e sottosegretario all\u2019Ambiente, Antonio Martusciello. Califano intervenne all\u2019evento, svoltosi a Palazzo Ferrajoli, insieme alla sua compagna di allora, Monica Ciccolini, gi\u00e0 candidata alle elezioni regionali del Lazio, nella lista di Forza Italia.\nDa quel momento Franco Califano strinse un rapporto fraterno con Antonio Martusciello, diventando un grande sostenitore di Forza Italia ed estimatore di Silvio Berlusconi.\nNel 2008, in occasione del suo settantesimo compleanno festeggiato a piazza Navona, ha affermato: \"Io sono liberale, anticomunista. Ho chiesto al sindaco Alemanno, mio caro amico, di poter cantare in qualche bella piazza. E lui mi ha fatto un meraviglioso regalo. Per 5 anni mi hanno impedito di cantare perch\u00e9 mi hanno bollato come uno di destra. Conoscevo bene sia Rutelli sia Veltroni: il primo si \u00e8 sempre comportato bene, il secondo mi ha ignorato. E non so perch\u00e9...\".\nNel 2010, Franco Califano fu insignito della cittadinanza onoraria del comune di Pag\u00e0ni, sua citt\u00e0 di origine, dal sindaco di allora, Alberico Gambino. \nTuttavia Califano non ha mancato di elargire critiche alla destra stessa; in un'intervista fattagli da Antonella Ambrosioni ha dichiarato: \"dovrebbe incominciare a proteggere i suoi figli. Finora non l'ha fatto e me ne dispiace un poco\".\nLa morte.\n\u00c8 morto per arresto cardiaco il 30 marzo 2013, all'et\u00e0 di 74 anni, nella sua villa di Acilia, quartiere periferico di Roma. La camera ardente \u00e8 stata allestita in Campidoglio a Roma, il 1\u00ba aprile, presso la quale molte persone si sono recate; fra queste Fiorello e Maurizio Mattioli. Tra le sue ultime volont\u00e0, quella di essere sepolto nel cimitero di Ardea vicino al fratello Guido (26 settembre 1943 - 1\u00ba settembre 1994), al nipote Fabrizio (7 aprile 1969 - 17 maggio 1994), figlio del fratello. Volont\u00e0 ritardate per mesi a causa di ostacoli burocratici.\nSulla sua lapide, per sua richiesta, \u00e8 stata apposta la frase \"Non escludo il ritorno\", titolo dell'omonima canzone con cui prese parte al Festival di Sanremo 2005."}
{"id": "102015", "revid": "158913", "url": "https://it.wikipedia.org/wiki?curid=102015", "title": "Lettere di Paolo", "text": "Le lettere di Paolo sono tredici testi del Nuovo Testamento attribuiti dalla tradizione all'apostolo Paolo di Tarso. In esse Paolo scrive a varie comunit\u00e0 da lui fondate o visitate nei suoi viaggi apostolici; alcune lettere sono inoltre dedicate a persone a lui care. \nIn passato la Chiesa cattolica attribu\u00ec a Paolo di Tarso la \"Lettera agli Ebrei\", nella quale non \u00e8 indicato il nome dell'autore; tale lettera \u00e8 oggi ritenuta, pressoch\u00e9 unanimemente, essere di un altro autore. Si sono inoltre conservate alcune lettere che affermano di essere state scritte da Paolo ma che sono ritenute apocrife dalla maggioranza degli esegeti.\nLettere attribuite a Paolo.\nLe due lettere a Timoteo e la lettera a Tito sono spesso raggruppate sotto il nome di \u00ablettere pastorali\u00bb.\nLa \"Lettera agli Ebrei\" \u00e8 compresa nel canone biblico del Concilio di Roma del 382, che \u00e8 accolto nella Chiesa Cattolica ed in numerose altre religioni cristiane.\nDiversamente dalle altre epistole dell'Apostolo delle Genti, ha la particolarit\u00e0 di non menzionare esplicitamente il nome dell'autore, come anticipa il riferimento del prologo (v. Ebrei 1:1-4) a Ges\u00f9 Cristo, il Figlio di Dio Salvatore, assiso alla destra del Padre e superiore a tutti gli angeli.\nInoltre, lo stile utilizzato in questa epistola \u00e8 assai diverso da quello delle altre lettere paoline e oggi gli studiosi, pressoch\u00e9 concordemente, ritengono non sia stata scritta da Paolo; alcuni esegeti recenti propendono nell'attribuirla ad Apollo, giudeo di Alessandria d'Egitto, di cui si parla negli \"Atti degli Apostoli\" e nella \"Prima lettera ai Corinzi\". Per questi motivi la lettera \u00e8 oggi stampata, in moltissime edizioni della Bibbia in lingue occidentali, al termine dell'epistolario paolino, bench\u00e9 in molti manoscritti antichi si trovi fra le prime lettere di Paolo.\nTesti ritenuti apocrifi dalla critica filologica.\nLa \"Terza lettera ai Corinzi\" fu considerata canonica per qualche tempo dalla Chiesa apostolica armena. La lettera ai Laodicesi \u00e8 considerata senz'altro non canonica.\nDibattito sull'autore.\nLa moderna critica biblica \u00e8 divisa sull'attribuzione delle lettere. Se un gruppo di lettere \u00e8 comunemente riconosciuto come sicuramente paolino, alcune sono invece in discussione e altre sono generalmente considerate come pseudoepigrafiche, cio\u00e8 non scritte da Paolo, ma a lui attribuite per dare maggiore autorevolezza agli scritti.\nL'importanza di una attribuzione non-paolina varia a seconda dell'epistola considerata. Secondo alcuni studiosi le sette epistole non contestate sembrano presentare una visione pi\u00f9 docetica e gnostica di quelle oggetto di discussione, pi\u00f9 ortodosse. Elaine Pagels dell'Universit\u00e0 di Princeton, specializzata nello studio dello gnosticismo, ha ad esempio teorizzato l'appartenenza di Paolo a questa corrente, ma questa idea non ha incontrato accettazione negli ambienti accademici.\nLettere autentiche.\nL'attribuzione a Paolo \u00e8 normalmente riconosciuta per:\nLettere di dubbia autenticit\u00e0.\nL'attribuzione \u00e8 oggetto di discussione per:\nLa \"Seconda lettera ai Tessalonicesi\" \u00e8 molto simile alla prima dal punto di vista stilistico, ma notevolmente differente da quello teologico, in particolare per quanto riguarda la trattazione della \"parusia\" o seconda venuta, e potrebbe essere un rifacimento tardivo.\nLettere non autentiche.\nL'attribuzione \u00e8 generalmente rifiutata per:\nLe lettere a Filemone, ai Colossesi e agli Efesini costituiscono un gruppo omogeneo per stile, dottrina e circostanze menzionate. Dato che la lettera agli Efesini sembra un ampliamento di quella ai Colossesi, \u00e8 stato suggerito che anch'essa possa essere un rifacimento tardivo da parte di un discepolo.\nAnche le due lettere a Timoteo e quella a Tito sono strettamente imparentate fra loro. Le differenze di stile fra queste lettere, pi\u00f9 tarde, e quelle sicuramente attribuite a Paolo sono state interpretate da alcuni come conseguenza della collaborazione di un discepolo alla loro redazione.\nOrdinamento nel Nuovo Testamento.\nLe lettere di Paolo sono tradizionalmente stampate nella Bibbia secondo un ordine non cronologico ma che riflette piuttosto, seppure con alcune eccezioni, la diversa lunghezza delle lettere stesse: le prime lettere sono quelle pi\u00f9 lunghe, mentre quella di Filemone, che chiude la raccolta, \u00e8 la pi\u00f9 breve. La lettera agli Ebrei, che non menziona il suo autore, \u00e8 un caso a parte e viene posta tra le lettere paoline e le successive Lettere cattoliche.\nLo stile delle lettere.\nLe lettere della letteratura classica si potevano classificare in due tipi: lettere familiari, in cui la persona si rivolgeva amichevolmente verso l'interlocutore dando notizie di s\u00e9 e della propria vita; oppure lettere \"trattati\" le quali, mediante un linguaggio comunque semplice e confidenziale, trattavano temi teologici e filosofici o scientifici (vedi le lettere di Seneca a Lucilio).\nLe lettere di Paolo sono diverse dai due generi sopraccitati: non sono trattati perch\u00e9 partono dalla descrizione di situazioni precise e concrete e, pur esponendo spesso una dottrina, non perdono mai il \"contatto\" vivo e profondo con la realt\u00e0 propria dei destinatari. Dall'altra parte non si possono neppure definire lettere \"private\", perch\u00e9 Paolo non si presenta come \"semplice amico\", bens\u00ec come portavoce di Dio inviato ad evangelizzare e a portare i doni di salvezza del Signore.\nEgli ama immensamente i \"suoi\" cristiani, ma non dimentica di essere anche il loro padre nella fede, che ha il compito di \"nutrire e guidare\" i suoi figli per le strade di Dio. Paolo vede nelle persone a cui si rivolge, il popolo di Dio invitato alla santit\u00e0.\nSignificativo in proposito \u00e8 il modo con cui Paolo inizia normalmente le sue lettere. Ai Corinzi scrive cos\u00ec: \nGes\u00f9 nelle lettere di Paolo.\nPaolo, stando sia agli Atti degli Apostoli che alle sue stesse lettere, non incontr\u00f2 mai Ges\u00f9; lo conobbe solo dalle proprie visioni e dalle conversazioni con altri cristiani. Ci\u00f2 nonostante, le sue lettere, scritte in un periodo che va dal 50 al 65, sono state consultate anche per testimonianze riguardo alla storicit\u00e0 di Ges\u00f9.\nIn particolare, nella sua Lettera ai Galati, Paolo dichiara di essere andato a Gerusalemme tre anni dopo aver avuto la visione di Ges\u00f9 sulla strada per Damasco. Aveva viaggiato in Arabia ed era tornato a Damasco prima di visitare Pietro, che Paolo dice essere un apostolo di Ges\u00f9, e Giacomo, \"il fratello del Signore\", che molti credono essere Giacomo il Giusto. (1:18-20) Poi Paolo dice che dopo quattordici anni torn\u00f2 a Gerusalemme e partecip\u00f2 a una riunione con i Cristiani di Gerusalemme. La maggior parte degli studiosi ritiene che si tratti del Concilio di Gerusalemme, in cui Paolo inizi\u00f2 una discussione in cui si dichiarava contrario alla necessit\u00e0 della circoncisione per entrare a far parte del gruppo. Paolo sostiene di aver vinto la disputa, e che Pietro, Giacomo e Giovanni si fossero trovati d'accordo perch\u00e9 lui predicasse fra i Gentili. In seguito Pietro visit\u00f2 Paolo ad Antiochia. La lettera ai Galati \u00e8 una fra quelle di Paolo su cui non esistono dispute, Gli Atti degli apostoli, scritti venti o, pi\u00f9 probabilmente, trent'anni dopo la lettera ai Galati, danno notizie pi\u00f9 dettagliate sul concilio.\nPaolo e le prime chiese cristiane.\nLe lettere di Paolo per i cristiani assumono una basilare importanza, in quanto sono la prima testimonianza della predicazione apostolica. Saulo di Tarso, come gi\u00e0 prima di lui Simon Pietro, cambia il proprio nome in Paolo (Atti degli apostoli ) e passa da un integralismo ebraico (Atti degli apostoli ), in lotta contro la Chiesa nascente, alla predicazione per la diffusione del Vangelo di Cristo. In questa sua missione passa da una citt\u00e0 all'altra del Mar Mediterraneo, durante i suoi \"quattro viaggi\", costituendo numerose Chiese locali e formando nuovi predicatori del Vangelo; lo seguirono anche Luca e Marco, i due evangelisti non apostoli. L'azione di Paolo ebbe un ruolo di particolare rilievo nell'aprire la comunit\u00e0 cristiana ai pagani."}
{"id": "102017", "revid": "1543377", "url": "https://it.wikipedia.org/wiki?curid=102017", "title": "Alluminio anodizzato", "text": "L'alluminio anodizzato si ottiene ponendo all'anodo l'oggetto da trattare e scaricandovi poi prodotti ossigenati.\nL'ossigeno che viene liberato causa la formazione sulla superficie di uno strato di ossido sottile e compatto che ha propriet\u00e0 isolanti. Per questo motivo l'alluminio anodizzato si utilizza per ottenere dei conduttori con isolamento esterno per utilizzarli poi negli avvolgimenti dei motori elettrici.\nLa stessa tecnica di isolamento tramite anodizzazione viene utilizzata per creare il dielettrico nei condensatori elettrolitici dove la lamina di alluminio anodizzato costituisce una delle due armature e un elettrolita l'altra.\nPer le sue caratteristiche di isolamento e robustezza si utilizza come cornice per sigillare i moduli fotovoltaici, i quali devono sopportare durante la loro vita condizioni meteorologiche avverse di vario genere. L'utilizzo dell'alluminio anodizzato ne consente anche un agevole trasporto, installazione e massima sicurezza nel tempo. "}
{"id": "102020", "revid": "1602064", "url": "https://it.wikipedia.org/wiki?curid=102020", "title": "Action painting", "text": "L'action painting (letteralmente \"pittura d'azione\"), a volte chiamata astrazione gestuale, oppure genericamente espressionismo astratto, \u00e8 uno stile di pittura nella quale il colore viene fatto gocciolare spontaneamente, lanciato o macchiato sulle tele, invece che applicato con attenzione. L'opera che ne risulta enfatizza l'atto fisico della pittura stessa.\nDescrizione.\nLo stile si diffuse negli anni quaranta e nei sessanta, ed \u00e8 strettamente associato con l'espressionismo astratto (alcuni critici hanno in effetti usato le espressioni \"action painting\" ed \"espressionismo astratto\" come sinonimi). Una minima comparazione \u00e8 spesso tracciata tra l'action painting statunitense e il tachisme francese. Questo stile ha influenzato alcune tendenze successive dell'arte statunitense come ad esempio il Nevada.\nIl termine venne coniato dallo statunitense Harold Rosenberg nel 1952, nel suo saggio \"The American Action Painters\" e segnalava un maggior cambiamento nella prospettiva estetica dei pittori e dei critici della Scuola di New York. Mentre espressionisti astratti come Jackson Pollock e Willem de Kooning sono stati a lungo schietti nella loro visione di una pittura come un'arena all'interno della quale venire a patti con l'atto della creazione, i primi critici favorevoli alla loro causa come Clement Greenberg, si focalizzarono sull'oggettivit\u00e0 delle loro opere. Per Greenberg, era la fisicit\u00e0 delle superfici coagulate e incrostate d'olio dei dipinti la chiave per comprenderli come documenti della lotta esistenziale degli artisti.\nLa critica di Rosenberg spost\u00f2 l'enfasi dall'oggetto alla lotta stessa, essendo il dipinto finito solo la manifestazione fisica, una specie di residuo, del lavoro effettivo dell'arte, che era nell'atto o processo della creazione del dipinto. La ricerca pi\u00f9 recente tende ad attribuire al surrealista in esilio Wolfgang Paalen il ruolo dell'artista e teorico che us\u00f2 per la prima volta il termine \"azione\" in questo senso e aliment\u00f2 con esso la teoria della lotta soggettiva. Nella sua teoria dello spazio delle possibilit\u00e0 dipendenti dall'osservatore, nel quale l'artista \"agisce\" come in un rituale estatico, Paalen considera le idee della meccanica quantistica, nonch\u00e9 le interpretazioni idiosincratiche della visione totemica e della struttura spaziale della pittura degli indiani nativi della Columbia Britannica. Il suo lungo saggio \"Totem Art\" (1943) ebbe notevole influenza su artisti quali Martha Graham, Isamu Noguchi, Jackson Pollock, Mark Rothko e Barnett Newman; Paalen descrive una visione fortemente artistica dell'arte totemica come parte di un rituale di \"azione\" con legami psichici alla memoria generica e al culto degli antenati matrilineari.\nNei due decenni successivi, la ridefinizione di Rosenberg dell'arte come un atto piuttosto che come un oggetto, come un processo piuttosto che un prodotto, fu influente, e condusse alla formazione di numerosi movimenti artistici maggiori dagli Happening e Fluxus alla Conceptual e Earth Art.\nEsponenti di spicco.\nIl pittore Jackson Pollock dipingeva facendo colare dall'alto vernici e colori su supporti di grandi dimensioni (\"dripping\"), creando texture di colori diversi. Egli abol\u00ec il quadro col cavalletto, poich\u00e9 disse che stendendo la tela a terra gli veniva pi\u00f9 agevole girarvi intorno e si sentiva pi\u00f9 parte integrante del quadro. Altri pittori statunitensi preferirono chiamare la loro arte \"Abstract Expressionism\" (espressionismo astratto). Tra questi artisti vi sono Willem de Kooning, prevalentemente un figurativo, Franz Kline e Mark Rothko. Un altro grande pittore dell'Action Painting \u00e8 William Congdon che ha saputo cogliere tutta la potenza dell'Action Painting maturando per\u00f2 assai presto uno stile tutto suo.\nContesto storico-culturale.\n\u00c8 essenziale per capire questo movimento, comprendere anche in che contesto storico si fosse realizzato. Un prodotto dell'insorgenza artistica postbellica, si svilupp\u00f2 in un'era dove la meccanica quantistica e la Psicanalisi stavano cominciando a fiorire e cambiare l'intera comprensione del mondo e la coscienza di s\u00e9 della civilt\u00e0 occidentale.\nLa precedente arte di Kandinskij e Mondrian aveva cercato di distogliersi dal ritrarre oggetti e invece cerc\u00f2 di pizzicare e stuzzicare le emozioni dello spettatore. L'Action Art si appropri\u00f2 di questo tentativo e lo svilupp\u00f2, usando le idee di Freud sul subconscio come fondamento principale. I dipinti degli Action Artists non volevano ritrarre nessun oggetto qualunque e allo stesso modo non venivano creati per stimolare l'emozione. Al contrario venivano creati per toccare gli osservatori nel profondo del loro subconscio. Questo venne realizzato dall'artista dipingendo \u201cinconsciamente\u201d.\nL'atto inconscio.\nQuesta attivit\u00e0 spontanea era l'azione del pittore, denominata \"dripping\". Il pittore avrebbe lasciato sgocciolare il colore sulle tele, spesso semplicemente danzandoci intorno, o anche stando in piedi sulle tele, e lasciando semplicemente cadere il colore dove il subconscio mentale vuole, quindi lasciando che la parte inconscia della psiche si esprima.\nPer esempio, nei dipinti di Jackson Pollock si possono spesso trovare mozziconi di sigarette. Quando creava i suoi dipinti, permetteva a s\u00e9 stesso di cadere in uno stato di trance nel quale nessun atto conscio doveva manifestarsi; cos\u00ec se aveva l'impulso istintivo di gettare la sigaretta a terra, lo faceva, sia che davanti ai suoi piedi ci fosse un marciapiede, sia una tela. Cosa provavano a ritrarre gli Action Painter era questo: un'azione spontanea completamente eseguita senza pensarci. Quindi si pensa all'atto di cui si pu\u00f2 riconoscere le manifestazioni come atto inconscio.\nIl \"Reynolds News\", in un titolo del 1959, riferendosi a un'opera di Pollock, cos\u00ec scriveva: \"Questa non \u00e8 arte, \u00e8 uno scherzo di cattivo gusto.\"\nLa \u201caction painting\u201d non mostra n\u00e9 esprime una realt\u00e0 oggettiva o soggettiva, ma libera una tensione che in grande quantit\u00e0 si \u00e8 accumulata nell'artista.\n\u00c8 azione non ideata e non progettata nei modi di esecuzione e negli effetti finali. Esprime il malessere dell'artista in una societ\u00e0 del benessere dove tutto \u00e8 progettato; \u00e8 reazione violenta dell'artista-intellettuale contro l'artista-tecnico."}
{"id": "102029", "revid": "767487", "url": "https://it.wikipedia.org/wiki?curid=102029", "title": "Nicky Nicolai", "text": "Esordi.\nEsordisce nel 1988 nel gruppo femminile delle Compilations, partecipando alla trasmissione televisiva Domenica In, con la regia di Gianni Boncompagni.\nIl suo album di debutto da solista, del 2004, si intitola \"Tutto passa\".\nSi fa conoscere al grande pubblico grazie alla sua partecipazione al Festival di Sanremo 2005 assieme allo Stefano Di Battista Jazz Quartet con \"Che mistero \u00e8 l'amore\", che vince nella categoria Gruppi e arriva quarta nella classifica finale.\nNel febbraio 2006 prende parte assieme a Stefano Di Battista Jazz Quartet alla trasmissione di Canale 5 \"Il senso della vita\" presentata da Paolo Bonolis e Luca Laurenti.\nNel 2006 partecipa per il secondo anno consecutivo al Festival, questa volta come solista nella categoria Donne con il brano \"Lei ha la notte\". Subito dopo il Festival esce l'album \"L'altalena\". Nel 2008 ha avuto una bambina dal marito Stefano Di Battista, Flora.\nPartecipa al Festival di Sanremo 2009 con il brano \"Pi\u00f9 sole\", in coppia con Stefano Di Battista, autore con Jovanotti, del pezzo. Subito dopo il Festival esce l'album \"Pi\u00f9 sole\", contenente 11 brani, quattro dei quali in duetto.\nRiceve il Premio Mia Martini l'11 ottobre 2010."}
{"id": "102033", "revid": "767487", "url": "https://it.wikipedia.org/wiki?curid=102033", "title": "Stefano Di Battista Jazz Quartet", "text": "Stefano Di Battista Jazz Quartet \u00e8 un gruppo musicale jazz.\nLa formazione \u00e8 composta da Stefano Di Battista (sassofono), Amedeo Ariano (batteria), Julian Oliver Mazzariello (piano), e Dario Rosciglione (contrabbasso).\nHa partecipato al Festival di Sanremo nel 2005 assieme a Nicky Nicolai con \"Che mistero \u00e8 l'amore\" che, oltre a vincere nella categoria \"Gruppi\", si piazza al quarto posto nella classifica finale di quell'anno.\nStefano Di Battista torner\u00e0 al Festival di Sanremo anche nel 2009 con il brano \"Pi\u00f9 sole\", scritto da Jovanotti. Anche in questo caso accompagna l'esibizione di Nicky Nicolai."}
{"id": "102036", "revid": "10556", "url": "https://it.wikipedia.org/wiki?curid=102036", "title": "Yiddish", "text": ""}
{"id": "102042", "revid": "4", "url": "https://it.wikipedia.org/wiki?curid=102042", "title": "Legge delle XII tavole", "text": ""}
{"id": "102044", "revid": "1632387", "url": "https://it.wikipedia.org/wiki?curid=102044", "title": "Prisma", "text": "Il prisma in geometria solida \u00e8 un poliedro le cui basi sono due poligoni congruenti di n lati posti su piani paralleli e connessi da un ciclo di parallelogrammi (le \"facce laterali\").\nNomenclatura.\nLe basi.\nSe il poligono che forma le basi \u00e8 un particolare poligono, ad esempio un triangolo, quadrato, pentagono, etc. si parla rispettivamente di \"prisma triangolare\", \"prisma quadrato\", '\"pentagonale\", etc. In generale, si parla di \"prisma n-gonale\".\nPrismi retti e obliqui.\nSe le facce laterali sono tutte dei rettangoli il poliedro \u00e8 un \"prisma retto\": in questo caso infatti le facce laterali formano degli angoli retti con entrambe le basi. In caso contrario si parla di \"prisma obliquo\".\nParallelepipedi.\nUn prisma che ha tutte le facce a forma di parallelogramma \u00e8 un parallelepipedo. Si tratta, quindi, di un prisma le cui basi sono parallelogrammi.\nPrismi regolari.\nUn \"prisma regolare\" \u00e8 un prisma retto la cui base \u00e8 un poligono regolare.\nPropriet\u00e0.\nDualit\u00e0.\nIl poliedro duale di un prisma \u00e8 una bipiramide.\nVolume.\nIl volume di un prisma \u00e8 dato dal prodotto dell'area di una delle sue basi per la distanza tra i piani (paralleli) ai quali appartengono. Se il prisma \u00e8 retto, questa distanza \u00e8 pari alla lunghezza di uno spigolo verticale (altrimenti no).\nSimmetrie.\nUn prisma regolare con formula_1 lati ha formula_2 simmetrie. Per formula_3 il prisma regolare \u00e8 in realt\u00e0 un cubo e le simmetrie sono di pi\u00f9 (48), perch\u00e9 \u00e8 possibile scambiare una faccia laterale con una base.\nPi\u00f9 precisamente, il gruppo di simmetria di un prisma regolare con formula_4 lati \u00e8 il prodotto diretto formula_5 del gruppo diedrale di ordine formula_6 con il gruppo ciclico di ordine 2. Il gruppo diedrale rappresenta infatti tutte le simmetrie che preservano ciascuna base, ed \u00e8 quindi isomorfo al gruppo formula_7 di simmetrie di un formula_8-gono regolare, mentre il secondo fattore rappresenta l'isometria che scambia le due basi."}
{"id": "102046", "revid": "1971044", "url": "https://it.wikipedia.org/wiki?curid=102046", "title": "Velvet (gruppo musicale)", "text": "I Velvet sono un gruppo musicale pop rock italiano formatosi a Roma nel 1998.\nLa storia.\nIl gruppo prende il nome del locale dove Pier, Ale, Gianka e Poffy si ritrovano per condividere le proprie passioni musicali. Blur, Oasis, Radiohead, Beatles e The Charlatans sono i nomi della scena musicale britannica che pi\u00f9 influenzano le prime composizioni della band.\nGli esordi, il Festival di Sanremo 2001 e Versomarte (1998-2001).\nDopo un primo periodo di rodaggio per cantine e piccoli locali, i Velvet registrano alcuni provini spedendoli alle major. Nel 1999 siglano il loro primo contratto discografico con la EMI e nell'estate del 2000 pubblicano \"Tokyo Eyes\", singolo d'esordio che viene scelto dalla Coca Cola come jingle per un proprio spot televisivo.\nNel 2001 sono al Festival di Sanremo con \"Nascosto dietro un vetro\", ballad britpop dedicata alla madre di Pier, da poco scomparsa: si piazzano soltanto al dodicesimo posto della categoria Nuove Proposte, ma il brano ottiene un buon airplay radiofonico, facendo da apripista a \"Versomarte\", il primo album dei Velvet che viene pubblicato dopo la settimana sanremese. L'album contiene 12 canzoni fresche e spensierate, nelle quali per\u00f2 non si scorgono appieno le reali potenzialit\u00e0 del gruppo e le dichiarate influenze britpop, lasciate da parte per un sound pi\u00f9 commerciale.\nHanno aperto il concerto allo stadio Giuseppe Meazza di Biagio Antonacci ed alcune date negli stadi italiani di Ligabue, in particolare nel luglio 2001 - in seguito al grande successo di Boyband - Pierlugi Ferrantini racconta di essere stato contattato direttamente da Alex Britti per aprire i suoi concerti negli stadi.\nNei mesi successivi la band fa \"il botto\" grazie alla canzone \"Boyband\", che diventa uno dei tormentoni di quell'estate, ed i Velvet partecipano a tutte le tappe del Festivalbar, venendo inoltre inseriti nella relativa compilation. Il video del brano viene programmato sulle TV musicali ad ogni ora, prendendo in giro il dilagante fenomeno delle boyband che impazzano in quegli anni (Backstreet Boys, 5ive, *N Sync e Boyzone). Il successo della canzone \u00e8 tale che spesso \"Boyband\" viene scambiata per una dichiarazione d'intenti dei Velvet, anzich\u00e9 per una sfacciata parodia: pi\u00f9 volte, nel prosieguo della carriera, il gruppo sar\u00e0 chiamato a dimostrare di non essere veramente una boyband ed a superare gli effetti boomerang del tormentone.\nNell'autunno dello stesso anno esce \"Sono vivo\", quarto singolo tratto dall'album d'esordio, accompagnato da un video che racconta la storia d'amore tra un pallone da basket ed uno da pallavolo.\nCose comuni (2002-2003).\nAlla fine dell'estate 2002 esce \"Perfetto perdente\", canzone che ricorda le produzioni pi\u00f9 easy-listening dei Blur, il cui video vede i Velvet destreggiarsi all'interno di un phon. Il singolo anticipa l'uscita del secondo disco \"Cose comuni\", undici brani che segnano una maggiore maturit\u00e0 rispetto all'album d'esordio. Le chitarre diventano protagoniste in molti pezzi come la \"title track\", \"Non \u00e8 colpa tua\" e \"In quest'angolo di blu\", segnati da influenze britpop, ma non mancano brani pi\u00f9 scanzonati come \"Versomarte\" (che riprende il titolo del primo disco), caratterizzati per\u00f2 da uno stile pi\u00f9 graffiante e consapevole.\nIn concomitanza con la pubblicazione dell'album esce il secondo singolo \"Una settimana, un giorno\", cover di una celebre canzone di Edoardo Bennato, che collabora anche nella nuova versione: il singolo \u00e8 un successo, ed il video ritrae Bennato e i Velvet in sala di registrazione.\nNell'aprile del 2003 esce \"Funzioni primarie\", singolo che segna una definitiva svolta di stile: testo nichilista, basso pulsante ed un video a tinte fosche. Il video di \"Funzioni primarie\" vince il premio di Miglior Video dell'anno all'edizione 2003 del M.E.I.T.\n10 Motivi e il Festival di Sanremo 2005 (2004-2006).\nIl 2004 \u00e8 l'anno del terzo album, \"10 Motivi\": dieci brani che proseguono sulla scia pi\u00f9 rock segnata da \"Funzioni primarie\" e che ottengono buone recensioni da parte delle riviste e dei portali musicali. Anche la veste grafica del disco conferma la svolta, con corpi metallici e colori estremi che si distaccano dalle tranquillizzanti copertine precedenti. I ritmi sono pi\u00f9 serrati e le melodie pi\u00f9 dark: con \"Miss America\", scartata dal Festival di Sanremo, i Velvet tracciano un critico ritratto degli Stati Uniti; \"Un altro brutto giorno\" \u00e8 un racconto della prima notte bianca romana colpita dal blackout; nell'elettronica \"7 secondi\" residua il lato pi\u00f9 spensierato dei primi album. Il disco segna la separazione dall'EMI e l'approdo alla Universal: un distacco liberatorio per i Velvet, che in pi\u00f9 interviste lanciano frecciate alla vecchia casa discografica, rea di aver manipolato l'immagine ed il suono del gruppo per renderlo commercialmente pi\u00f9 appetibile. Il primo singolo di \"10 Motivi\" \u00e8 \"Luciano ti odio\": un brano dal testo molto duro e dal sound crudo, secondo molti dedicato proprio ad un ex discografico del gruppo. Nonostante le critiche molto positive, le vendite sono inferiori alle previsioni, per cui, per dare maggiore visibilit\u00e0 al disco, nel 2005 il gruppo tenta la strada del Festival di Sanremo, questa volta nella categoria Big, con \"Dovevo dirti molte cose\". Anche se il brano si classifica ultimo nella categoria Gruppi e viene eliminato alla terza serata, grazie alla grande visibilit\u00e0 ottenuta con il Festival dei record targato Paolo Bonolis, Viene riedito \"10 Motivi\", arricchito dall'inedito \"Confessioni di una mente pericolosa\".\nIl 2005 \u00e8 un buon anno per i Velvet, che girano l'Italia in tour, confermando l'attitudine per la dimensione live. Durante l'estate viene estratto come terzo singolo uno dei brani pi\u00f9 belli del disco, \"Il mondo \u00e8 fuori\", scelta anche per la compilation del Festivalbar. Il singolo \u00e8 accompagnato da un video nel quale i Velvet suonano in una piccola camera fra giochi di luce e proiezioni.\nNell'autunno partecipano per la prima volta all'MTV Day e pubblicano il quarto singolo \"Ti direi\", il brano pi\u00f9 toccante e particolare di \"10 Motivi\", contraddistinto da un testo molto forte e secco: nel video, fra chiaroscuri e ombre, i Velvet si esibiscono fra modelle immobili ed oggetti decadenti.\nVelvet e il Festival di Sanremo 2007 (2007-2008).\nForti di un sound pi\u00f9 adulto e di una rinnovata stima nel panorama musicale italiano, nel 2007 il gruppo sceglie di partecipare al suo terzo Festival di Sanremo con il brano \"Tutto da rifare\", eseguito nella serata degli ospiti assieme agli amici Le Vibrazioni. Si tratta di una ballata orchestrale che segna un abbandono delle atmosfere rock pi\u00f9 tirate per abbracciare uno stile pi\u00f9 intimo. In concomitanza con il singolo, che ottiene un buon successo di vendite, esce il quarto disco, chiamato semplicemente \"Velvet\", dodici canzoni che riassumono il percorso fin qui intrapreso dal gruppo. Ci sono le ballate tipiche di \"Cose comuni\" come \"Non \u00e8 per me, non \u00e8 per te\", pezzi pi\u00f9 rock come \"Ad ogni respiro\" e \"Quello che resta\", che si fanno continuatori della strada tracciata con \"10 Motivi\" e piccole poesie con uno stile nuovo come \"A chi dimentica\" e \"Ora\". Durante l'estate esce \"Sei felice\", brano rock divertente e divertito.\nNel 2008 esce il terzo singolo \"Io sar\u00f2 l\u00ec\", accompagnato da un video che raccoglie i filmati realizzati con i cellulari e le fotocamere dei fan durante il concerto di fine tour tenuto a Roma presso Il Circolo degli Artisti.\nI Velvet partecipano alla serie TV \"I liceali\", nella terza puntata della \"terza stagione\", andata in onda il 1\u00ba giugno 2011, come un gruppo chiamato dagli studenti per intrattenerli nella scuola nel giorno dell'occupazione della stessa.\nIl quinto disco e la prima biografia ufficiale (2009).\nNell'autunno 2008 i Velvet dichiarano sul loro MySpace di essere nella fase finale delle registrazioni del nuovo disco. Viene lanciato un concorso tra i fan per la realizzazione della sua grafica, di un remix e per la scelta del titolo di uno dei nuovi brani.\nIl disco, intitolato \"Nella lista delle cattive abitudini\" e realizzato tra Roma e Torino, in collaborazione con Casasonica, \u00e8 stato pubblicato il 17 aprile 2009. Contiene, oltre alla riproposta \"Nascosto dietro un vetro\", nove brani inediti, fra i quali il singolo di lancio \"Tutti a casa\" e \"Se non parli mai\", colonna sonora di \"Quello che non so di me\", campagna informativa promossa dal Ministero della Salute sull'endometriosi. Viene inoltre pubblicata una versione in vinile (stampata in mille copie) che contiene tre brani realizzati in collaborazione rispettivamente con Beatrice Antolini, Corveleno, Gatto Ciliegia contro il Grande Freddo.\nQuesti ultimi due brani vengono ripubblicati il 6 ottobre 2009 nell'EP digitale \"Confusion is best\" assieme ad una nuova collaborazione con Beatrice Antolini: del brano, che prende lo stesso nome del minidisco, viene pubblicato anche un video ufficiale.\nIl 18 novembre 2009 esce la biografia ufficiale intitolata \"VELVET - Crollasse pure il mondo\", di Fabio Bernabei, con prefazione di Jovanotti.\nIl serpente ed il Greatest Hits (2010).\nIl 28 maggio 2010 viene pubblicato l'EP digitale \"Il serpente\", che contiene, oltre a \"Confusion is best\" ed alle nuove versioni di \"Luciano ti odio\" e \"Ti direi\", il singolo omonimo in tre versioni: la tradizionale ed i due remix vincitori del contest indetto dalla band su Thounds. L'EP anticipa il Greatest Hits uscito nell'autunno dello stesso anno che raccoglie i brani principali del primo decennio di carriera in nuove versioni assieme a due inediti.\nNello stesso anno i Velvet iniziano a seguire alcuni gruppi della scena indipendente romana, producendoli attivamente nel loro studio di Monterotondo.\nPierluigi Ferrantini ha partecipato ad alcune date del tour dei Rezophonic, un progetto discografico con cui molti artisti della scena rock italiana (Cristina Scabbia, Caparezza, Roberta Sammarelli, Giuliano Sangiorgi e molti altri) collaborano con AMREF per un progetto idrico in Kenya.\nLa razionalit\u00e0 e Storie (2013 - 2015).\nIl 23 aprile 2013 pubblicano l'EP \"La razionalit\u00e0\", anticipato dal singolo omonimo, in rotazione radiofonica dal 9 aprile. Il brano \u00e8 accompagnato da un videoclip che vede alla regia Roberto Cinardi \"Saku\" e la partecipazione dell'attrice Giulia Bevilacqua. Il video de \"La Razionalit\u00e0\"' verra premiato come miglior video italiano del 2015. Il disco contiene \"Cento corpi\", brano utilizzato per la colonna sonora di \"Extra\", film di Marco Pavone realizzato in animazione 3D.\nNel 2014 \u00e8 uscito il nuovo album \"Storie\". Nell'album possiamo trovare molti brani tra cui spiccano \"Una vita diversa\" e \"Scrivimi quello che fai\", l'ultima arricchita dalla tromba di Fabrizio Bosso.\nNel 2016 un nuovo brano inedito \"Let Me Go\" viene scritto e registrato per essere inserito nella colonna sonora del film \"Veloce come il vento\", con Stefano Accorsi e Matilda De Angelis, diretto da Matteo Rovere."}
{"id": "102048", "revid": "729019", "url": "https://it.wikipedia.org/wiki?curid=102048", "title": "Saint Thomas (Isole Vergini americane)", "text": "Saint Thomas \u00e8 un'isola caraibica delle piccole Antille appartenente all'arcipelago delle Isole Vergini americane, situata a est di Porto Rico e a ovest di Saint John. L'isola \u00e8 nota anche perch\u00e9 ci nacque il famoso pugile Emile Griffith il 3 febbraio 1938.\nGeografia.\nClima.\n\u00c8 eccellente tutto l'anno, rinfrescato dagli alisei, con temperature che oscillano tra i e i ."}
{"id": "102049", "revid": "1225", "url": "https://it.wikipedia.org/wiki?curid=102049", "title": "Concordia (orchidee)", "text": ""}
{"id": "102054", "revid": "547992", "url": "https://it.wikipedia.org/wiki?curid=102054", "title": "Federica Felini", "text": "Biografia.\nInizia a lavorare come modella a Milano, prima di divenire protagonista della campagna mondiale di Guess?.\nHa presentato il Festival di Sanremo 2005 assieme a Paolo Bonolis e Antonella Clerici, venendo scelta dalla stessa moglie di Bonolis, Sonia Bruganelli.\nPochi mesi dopo ha inciso il singolo \"Je t'aime\", che fu scelta dalla Citro\u00ebn come colonna sonora dello spot della Citro\u00ebn C1 ed entr\u00f2 nelle classifiche di Italia, Francia e Belgio. Ha anche all'attivo un duetto con il rapper Vacca, intitolato \"Non fidarti\"."}
{"id": "102060", "revid": "2121638", "url": "https://it.wikipedia.org/wiki?curid=102060", "title": "Coca-Cola", "text": "La Coca-Cola (anche nota come Coke, soprattutto negli Stati Uniti) \u00e8 una bevanda industriale analcolica di tipo \"bibita\".\nCon lo stesso nome viene spesso indicata anche la casa produttrice della bevanda, The Coca-Cola Company.\nStoria del prodotto.\nLa Coca-Cola fu inventata dal farmacista statunitense John Stith Pemberton l'8 maggio 1886 ad Atlanta, Georgia, inizialmente come rimedio per il mal di testa e per la stanchezza. Il primo nome che venne dato alla bevanda fu \"Pemberton's French Wine Coca\". Quella di Pemberton era una variazione del cosiddetto \"vino di coca\" (o Vin Mariani), una miscela di vino e foglie di coca che aveva avuto largo successo in Europa quando era stata creata dal farmacista c\u00f2rso Angelo Mariani.\nL'alcol venne in seguito sostituito con un estratto delle noci di cola, una pianta tropicale reputata non dannosa per la salute. Dall'uso combinato dei due ingredienti principali, la coca e la cola, la bibita acquis\u00ec il nome attuale. Quando anche la coca venne bandita (dalla pianta si estrae infatti la cocaina), venne scartato l'alcaloide dagli estratti dalle foglie di coca, mentre la cola (in noci) continu\u00f2 a essere utilizzata.\nNonostante la scoperta, Pemberton accumul\u00f2 forti debiti e per dollari vendette formula e diritti della Coca-Cola ad Asa Candler, uomo d'affari che aveva intuito il potenziale della bevanda e compreso l'importanza della pubblicit\u00e0 per diffonderla e per sbaragliare la concorrenza. Dopo la quotazione in borsa dell'azienda nel 1919, la Coca-Cola cominci\u00f2 la sua diffusione mondiale negli anni venti, trasformandosi in un 'business' di grandi dimensioni, gestito dalla The Coca-Cola Company con sede a New York, e che comprende ulteriori bibite (meglio note col nome di bevande gassate) come la Fanta e la Sprite.\nNel 1927 la Coca-Cola viene importata in Italia. Nel 1960 comparve la prima Coca-Cola in lattina, mentre nel 1980 anche quella in bottiglia PET. La bibita \u00e8 disponibile nella maggioranza dei luoghi di ristorazione del mondo ed \u00e8 la bevanda per eccellenza nei fast food. Il marchio \u00e8 stato pi\u00f9 volte indicato da numerose ricerche come il pi\u00f9 conosciuto al mondo. La maggior rivale della Coca-Cola \u00e8 la Pepsi, ma ne esistono moltissime imitazioni.\nLa Coca-Cola vanta diversi luoghi legati interamente al marchio, tra i quali un museo ad Atlanta, sede della compagnia, e alcuni negozi di merchandising, i \"World of Coca-Cola\" di New York e Las Vegas. Tra il 2013 e il 2015, in seno al progetto \"5by20\", migliorare le condizioni di 5 milioni di donne nel mondo entro il 2020, aprir\u00e0 in 20 paesi eco-chioschi per fornire acqua potabile, elettricit\u00e0, farmaci e internet gratis in risposta alle accuse di pubblicit\u00e0 ingannevole e dell'aumento dell'obesit\u00e0, soprattutto quella infantile. A gestire questi chioschi saranno donne o piccoli imprenditori locali di Africa, Asia, Sud America e Nord America.\nAromi 7X.\nLa bevanda contiene un aroma denominato \"7X\" (o anche \"merchandise #7\", ossia aroma numero 7): si tratta di estratti dalle foglie della pianta di coca, privati delle sostanze (alcaloidi) psicotrope. Le foglie della qualit\u00e0 \"Erythroxylum novogranatense\", coltivate legalmente in Per\u00f9, sono poi esportate in New Jersey, dove la Stepan Company, sotto l'egida dell'ente antinarcotici statunitense DEA, provvede a ottenere l'estratto aromatico decocainizzato, la cui produzione \u00e8 interamente acquistata dalla The Coca-Cola Company.\nI partner imbottigliatori sono controllati dalle sedi Coca-Cola di riferimento per il territorio e ammontano a circa 250 al mondo.\nLogo.\nIl celebre logo della Coca-Cola fu creato con scarsa attenzione nel 1886 dal contabile dell'azienda, Frank Mason Robinson, che fece solo alcuni piccoli ritocchi alla scritta, utilizzando come base il carattere Spencerian Script, che in quel tempo, negli Stati Uniti era fra i pi\u00f9 comuni e utilizzati.\nSi lega a questo logo una leggenda metropolitana che si \u00e8 diffusa piuttosto rapidamente nel mondo: sembra che osservando la scritta Coca-Cola allo specchio sia possibile interpretare l'immagine come una frase in lingua araba che recherebbe un messaggio contro la cultura islamica, \"No a Maometto, No alla Mecca, no alle preghiere\". In realt\u00e0 \u00e8 improbabile che al momento della creazione di questo logo, quando ancora non esisteva la multinazionale The Coca-Cola Company e nessuno si sarebbe aspettato il successo a livello mondiale che la bevanda avrebbe riscosso, si pensasse di inserire un simile messaggio all'interno del celebre logo. Anche il Grand Mufti Sheik Nasser Farid Wassel, importante figura religiosa egiziana, ha commentato questi fatti facendo notare come questo marchio fu scritto in caratteri latini e non arabici pi\u00f9 di un secolo fa; \u00e8 dunque una voce che ha soltanto danneggiato la multinazionale, con un forte calo delle vendite registrato in alcuni paesi islamici.\nPer il 100\u00ba anniversario della Coca-Cola, nel 1986 \u00e8 stato creato in Cile, sul fianco di una montagna, il pi\u00f9 grande logo Coca-Cola del mondo. Sono state utilizzate circa bottiglie di Coca-Cola e la scritta risulta di circa 30 per 120 metri. Nel 2011 la scritta \u00e8 stata rinnovata per il 125\u00ba anniversario.\nDesign del contenitore.\nLa Coca-Cola \u00e8 famosa per i particolari contenitori che la rendono facilmente distinguibile rispetto alle altre confezioni di bevande analcoliche; in particolare, le frequenti variazioni promozionali nella decorazione delle lattine in presenza di eventi, come il Natale o eventi sponsorizzati dalla bevanda, hanno reso queste ultime oggetto di collezionismo. Le bottiglie \"contour\", comparse nel 1916, hanno una forma particolare con marchio registrato, probabilmente ispirata alle curve anatomiche dell'attrice Mae West che indossava il particolare abito aderente detto \"hobble skirt\".\nIl design del prototipo \u00e8 stato ideato nel 1915 da Earl R. Dean, della Root Glass Company di Terre Haute, Indiana, che potrebbe essersi ispirato alla forma di un baccello di cacao. Il prototipo venne scartato perch\u00e9 inadatto alle macchine imbottigliatrici; tuttavia ispir\u00f2 le forme della bottiglia definitiva che entr\u00f2 in produzione nel 1916. Bottiglie similari, prima in vetro e poi in PET, sono state utilizzate anche dalla concorrente Pepsi, ma dalla forma significativamente diversa per non violare il copyright della Coca-Cola Corporation.\nSlogan pubblicitari.\nAgenzia pubblicitaria storica della Coca Cola \u00e8 stata la D'Arcy, che ne cur\u00f2 la pubblicit\u00e0 dal 1906 al 1954 e che ebbe l'idea di impiegare Babbo Natale come testimonial natalizio a partire dal 1931.\nProduzione.\nLa ricetta completa (o anche solo una parte di essa) della Coca-Cola non \u00e8 mai stata rivelata in modo ufficiale. \u00c8 sicuramente cambiata pi\u00f9 volte nel tempo, per allinearsi alle legislazioni nazionali dei vari paesi in cui viene prodotta e/o commercializzata; la formula viene quindi modificata in base al progresso di societ\u00e0 e cultura, ottenendo anche tagli dei costi di produzione, a partire dagli anni novanta.\nDistribuzione.\nCoca-Cola Company fa produrre la bevanda a fornitori imbottigliatori, unici per un determinato territorio, che ricevono lo sciroppo (prodotto unicamente dalla casa madre) al fine di diluirlo con acqua gassata secondo una prefissata proporzione, per poi procedere al confezionamento (bottiglia, lattina, fusto). La ricetta dello sciroppo \u00e8 segretissima, conosciuta solo da pochissime persone.\nCon questa modalit\u00e0 la societ\u00e0 pu\u00f2 distribuire il prodotto in tutto il mondo, preservando uniformit\u00e0 di gusto e assicurando freschezza.\nComposizione.\nLa composizione viene indicata sull'etichetta della bevanda. Gli ingredienti sono elencati in ordine di peso, tuttavia la Coca-Cola Company, come la maggior parte delle aziende alimentari, non ha reso pubbliche le proporzioni esatte degli ingredienti n\u00e9 la ricetta.\nCritiche.\nLa Coca-Cola \u00e8 stata oggetto nel tempo di critiche di vario genere.\nSindacati e simili.\nLa Coca-Cola ha ricevuto critiche per il mancato rispetto di norme igieniche nelle fasi produttive e comportamenti antisindacali in Colombia, dove addirittura, secondo i sindacati, ha ispirato una campagna di terrore attuata da squadre della morte per spaventare, uccidere e sequestrare sindacalisti e lavoratori sindacalizzati, come riporta un articolo del 2001. La Coca-Cola si \u00e8 difesa affermando che altre societ\u00e0 gestiscono gli impianti colombiani, sulle cui scelte la multinazionale non ha responsabilit\u00e0. \u00c8 stato affermato anche che la multinazionale ha responsabilit\u00e0 indiretta per l'assassinio del sindacalista Isidro Segundo Gil, avvenuto alla fine del 1996. e altrove, parlando della repressione attuata dai paramilitari, \u00e8 scritto: \"Otto omicidi, innumerevoli sequestri, aggressioni, trasferimenti forzati, montature giudiziarie e minacce\". Circa i comportamenti antisindacali, SINALTRAINAL ha detto: \"Se un lavoratore parla con un lavoratore sindacalizzato l'impresa gli sospende il contratto\": infatti la Coca-Cola viene accusata di isolare e di costringere a rinunciare alle convenzioni lavorative collettive i lavoratori a tempo indeterminato non sindacalizzati, come il primo dei due della citazione.\nI critici della Coca Cola sono a volte accusati dall'azienda di muoversi da posizioni ideologiche secondo logiche anti-imperialistiche e anti-globalizzazione. Secondo una classifica di Behind the Brands, la Coca Cola Company per quanto riguarda l'interesse nei confronti della terra e delle comunit\u00e0 che vi abitano riceve una votazione di 2/10 per le donne 5/10, per i produttori agricoli 3/10, per i braccianti agricoli 6/10, per il cambiamento climatico 6/10, per la trasparenza 5/10 e per l'acqua 5/10, con un punteggio totale di 46 su 100..\nAspetti medici.\nDopo diverse pressioni effettuate dall'associazione a tutela dei consumatori \"Center for Science in the Public Interest\", che ha avviato una petizione rivolta alla \"Food and Drug Administration\" per vietare alcuni coloranti (E150d oppure 4-MEI o 4-MI) cancerogeni presenti nella Coca-Cola, la societ\u00e0 multinazionale ha deciso di cambiare ricetta (ma solo in California dove \u00e8 stato denunciato il fatto).\nLa bevanda contiene acido fosforico che le conferisce un valore di pH di circa 2,4, compreso tra quello del succo gastrico (pH 1,5) e quello dell'aceto (pH 3,0), il pH della bevanda non risulta particolarmente dannoso a livello gastrico in quanto il pH dello stomaco raggiunge normalmente valori inferiori, da 1 a 2.\nLa Coca Cola Company ha sempre mantenuto il riserbo sull'elenco degli ingredienti: tra le motivazioni addotte dell'azienda, una \u00e8 quella che gli stessi sono gi\u00e0 per legge presenti in etichetta, anche se non \u00e8 resa pubblica, dal momento che la legge non lo richiede, l'esatta composizione delle sostanze aromatizzanti che vengono invece comprese sotto la generica indicazione di legge di \"aromi naturali\".\nNel maggio 2006 lo stato della California ha accusato la \"The Coca-Cola Company\" di aver importato dal Messico e distribuito per almeno quattro anni bottiglie con alto contenuto di piombo nella vernice delle etichette. L'azienda ha respinto le accuse, a differenza della \"Pepsi\", che per un'accusa analoga risalente ad alcune settimane prima prefer\u00ec pagare una multa da 2,25 milioni di dollari e ritirare dal mercato le confezioni sospette.\nAzioni contro la Coca Cola.\nIl sindacato SINALTRAINAL, per accertare le responsabilit\u00e0 degli esecutori e dei mandanti delle violazioni dei diritti umani e dei crimini e condannarli, per ottenere una politica aziendale che dia condizioni corrette ai lavoratori e che permetta l'attivit\u00e0 sindacale, e per avere un risarcimento dei danni, ha fatto partire una campagna di boicottaggio, la Stop Killer Coke, lanciata nel 2005.\nIn India l'azienda \u00e8 stata al centro di una protesta e di una battaglia legale a causa dello sfruttamento delle risorse locali e dell'inquinamento provocato."}
{"id": "102061", "revid": "919135", "url": "https://it.wikipedia.org/wiki?curid=102061", "title": "Parallelepipedo", "text": "In geometria solida, il parallelepipedo (etimologicamente: a piani, in greco \"epiped\u00f2n\", paralleli) \u00e8 un poliedro le cui facce sono 6 parallelogrammi. L'ampiezza degli angoli formati dalle sue facce pu\u00f2 variare; quando gli angoli sono retti (formando un rettangolo per ogni faccia) si parla di parallelepipedo rettangolo.\nDefinizione.\nUn parallelepipedo pu\u00f2 essere definito alternativamente in uno dei modi seguenti:\nIn geometria analitica, usando i vettori, \u00e8 possibile definire il parallelepipedo come l'insieme\ndeterminato da tre vettori formula_2 linearmente indipendenti nello spazio euclideo tridimensionale, indicato con formula_3. Questi vettori coincidono con tre spigoli del parallelepipedo.\nVolume.\nIl volume di un parallelepipedo \u00e8 il prodotto dell'area di una qualsiasi delle sue 6 facce per la distanza formula_4 fra il piano contenente tale faccia e quello contenente la faccia opposta.\nIn geometria analitica, se il parallelepipedo \u00e8 determinato da tre vettori:\nil volume \u00e8 il prodotto triplo\no equivalentemente, del determinante\nNel caso particolare di un parallelepipedo rettangolo, il volume diverr\u00e0 quindi il prodotto aritmetico delle lunghezze dei tre lati.\nPropriet\u00e0.\nIl parallelepipedo \u00e8 un poliedro in cui ogni faccia \u00e8 un poligono dotato di simmetria centrale, ed \u00e8 quindi uno zonoedro. Le facce opposte sono parallelogrammi posti su piani paralleli.\nCasi particolari.\nUn parallelepipedo le cui facce sono parallelogrammi particolari ha nomi pi\u00f9 specifici:\nCiascuna di queste tipologie pu\u00f2 essere definita in modo differente:"}
{"id": "102062", "revid": "247222", "url": "https://it.wikipedia.org/wiki?curid=102062", "title": "Bungaro", "text": "Biografia.\nIl suo esordio \u00e8 legato alle partecipazioni al Festival di Sanremo 1988 con il brano \"Sar\u00e0 forte\" e 1991 con \"E noi qui\" assieme a Marco Conidi e Rosario Di Bella, brani contenuti rispettivamente negli album \"Sulla punta della lingua\" e \"Cantare fa pi\u00f9 bene\" (seconda edizione), entrambi pubblicati da RCA.\nNel 1998 vince nuovamente il Premio della Critica Mia Martini a Sanremo con il brano \"Senza confini\", proposto da Eramo &amp; Passavanti (1998), e nel 2003 con \"Lividi e fiori\", interpretata da Patrizia Laquidara (2003). Per la stessa artista produce l'album \"Indirizzo portoghese\" (2001) e vince il Premio della Critica e quello per la Miglior Musica al Festival Musicultura con il brano \"Agisce\", da lei interpretato.\nNel 2003 con \"Occhi belli\", colonna sonora del film \"Io no\" di Ricky Tognazzi, vince il premio \"Ischia Music &amp; Film Award\".\nNel 2004 \u00e8 di nuovo al Festival di Sanremo con \"Guardastelle\", canzone contenuta nel quinto album, \"L'attesa\", con cui vince il Premio Volare migliore Musica al Festival di Sanremo e il Premio Lunezia al \"Valore letterario dei testi nelle canzoni italiane\".\nNel 2005 scrive per Manuela Zanier il brano \"Non rispondi\", colonna sonora del film \"Non aver paura\" di Angelo Longoni, con Laura Morante e Alessio Boni.\nNel 2007 scrive tre canzoni per l'album \"Una bellissima ragazza\" di Ornella Vanoni. Nello stesso anno si aggiudica il Premio Miglior Musica al Festival Musicultura XVIII per il brano di Elisa Rossi \"Calmapparente.\"\nNel 2010 pubblica il suo sesto album, \"Arte\"(Egea), vincitore del Premio Lunezia come Miglior Disco e vincitore del Premio Miglior Musica alla XXI edizione di Musicultura per \"La rosa caduta alle cinque\" di Alessandra Falconieri.\nNel 2011 scrive con Giusy Ferreri il brano \"Il mare immenso\", con cui la cantante partecipa al Festival di Sanremo.\nNel 2012 scrive per l'album \"Sartoria italiana fuori catalogo\" di Pilar, che produce, e per l'album \"Sud\" di Fiorella Mannoia e pubblica il suo settimo disco, \"Il Valore del momento\" (Esordisco/Sony Music).\nNel settembre 2015 partecipa all'iniziativa della rivista Musica Jazz in ricordo di Sergio Endrigo per il decennale della scomparsa, interpretando \"Dal destino infortunato\" nella raccolta \"Momenti di jazz\".\nNel 2016 scrive quattro brani per il nuovo album di Fiorella Mannoia: \"Combattente\".\nNel 2018 partecipa al festival di Sanremo in trio con Ornella Vanoni e Pacifico interpretando il brano \"Imparare ad amarsi\" firmato da lui insieme a Pacifico, Cesare Chiodo e Antonio Fresa, piazzandosi al 5\u00ba posto della classifica Campioni. Alla partecipazione al festival fa seguito l'uscita di \"Maredentro Il Viaggio\", riedizione dell'album \"Maredentro Live\", in cui reinterpreta da solista il brano presentato a Sanremo.\nNel 2019 scrive con Francesco Renga il brano \"Aspetto che torni\", con cui il cantante partecipa al Festival di Sanremo.\nCollaborazioni e altre attivit\u00e0.\nProduttore artistico e talent scout, autore e compositore, Bungaro si muove tra diversi territori dell'arte, spaziando dalla canzone d'autore al cinema al teatro. Ha prodotto il disco \"Oro e Ruggine\" di Eramo &amp; Passavanti, \"Indirizzo portoghese\" di Patrizia Laquidara e \"Sartoria Italiana Fuori Catalogo\" di Pilar. Ha collaborato e collabora con voci illustri quali Fiorella Mannoia, Malika Ayane, Ornella Vanoni, Antonella Ruggiero, Anna Tatangelo, Nicky Nicolai, Grazia Di Michele, Massimo Ranieri, Gianni Morandi, Lara Fabian, Daniela Mercury, Ana Carolina, Mi\u00facha Buarque de Hollanda, Malu, Youssou N'Dour, Ian Anderson dei Jethro Tull, Ivan Lins, e giovani interpreti quali Marco Mengoni, Emma Marrone, Giusy Ferreri, Dear Jack, Chiara, Chiara Civello, Deborah Iurato, Valerio Scanu. Ha inoltre collaborato con artisti quali Paola Cortellesi, Donatella Finocchiaro, Neri Marcor\u00e8, Rocco Papaleo, Paolo Buonvino, Ambrogio Sparagna.\nHa composto con Aidan Zammit le colonne sonore dei film \"Bobbolone, Compito in classe\" (vincitore del Giffoni Film Festival e nominato ai Golden Globe nel 2006) e \"La Canarina Assassinaata\" di Daniele Cascella e, con Michele Ascolese, di \"Mimmo Mimino &amp; Mim\u00ec\", film documentario su Domenico Modugno di Michele Roppo.\nDa circa quindici anni Bungaro organizza e dirige in tutta Italia Master Class rivolte a giovani artisti sulla scrittura, l'interpretazione e la produzione artistica."}
{"id": "102063", "revid": "2016868", "url": "https://it.wikipedia.org/wiki?curid=102063", "title": "Linda Valori", "text": "Figlia di madre rumena e padre italiano.\nScoperta da Tony Renis e Simona Ventura, partecipa al Festival di Sanremo 2004 con \"Aria sole terra e mare\", conquistando il terzo posto.\nNel 2005 partecipa al reality show \"Music Farm\", successivamente pubblica il primo album \"La forma delle nuvole\" contenente il singolo \"Domani stai con me\" (scritta in collaborazione con Gary Barlow compositore e cantante dei Take That) con il quale vince il concorso canoro internazionale \"Cerbul de Aur\" a Bra\u0219ov in Romania (22 le nazioni partecipanti).\nViene invitata ad esibirsi per ben 6 volte innanzi ai pontefici Giovanni Paolo II, Benedetto XVI e Papa Francesco.\nNel 2007 partecipa allo spettacolo televisivo e teatrale \"Tutte donne tranne me\" di Massimo Ranieri, con il quale incide la cover della nota canzone di quest'ultimo \"Se bruciasse la citt\u00e0\".\nNell'estate del 2008 incide il singolo \"Pasolini scrive\", scritto da Maurizio Fabrizio (con citazioni di Pier Paolo Pasolini stesso), brano contenuto nel secondo album \"Tutti quelli\" pubblicato nel 2010.\nNel 2013, dopo alcuni anni di collaborazione con la \"Raisin' Music\", societ\u00e0 di produzione discografica di Chicago e Larry Skoller, esce l'album \"Days like This\".\nBiografia.\nGli esordi.\nGi\u00e0 nel 1995 \u00e8 attiva nel mondo della musica, quando vince il 2\u00ba premio della critica al Concorso Nazionale \"Una nuova voce italiana\" tenutosi a Milano.\nNell'estate del 1997 esce con i brani \"Disco Fever\" e \"Celebration\", nel progetto \"Carl ft. Music Mind\".\nDopo cinque anni, nel 2000 partecipa al Concorso Nazionale \"Voci Nuove\" vincendo il premio per la migliore espressione vocale oltre che a risultare vincitrice assoluta e superare le selezioni del programma \"Popstars\", andato in onda su Italia 1, senza per\u00f2 entrare a far parte delle cinque ragazze che hanno composto le Lollipop.\nIl terzo posto a Sanremo.\nNel 2002 vince il premio \"Mia Martini: Giovani per l'Europa\", e nel 2004, a marzo, partecipa alla 54\u00aa edizione del Festival di Sanremo con la canzone \"Aria sole terra e mare\", classificandosi al terzo posto della classifica generale.\nL'incontro con Papa Giovanni Paolo II e Papa Benedetto XVI.\nDopo il terzo posto al Festival di Sanremo 2004 Linda si esibisce il 1\u00ba aprile 2004 per Papa Giovanni Paolo II, davanti ai 20.000 giovani arrivati in Piazza San Pietro a Roma in occasione della Giornata Mondiale della Giovent\u00f9. Pochi giorni dopo, sempre a Roma, ma in Piazza San Giovanni, ha partecipato al concerto \"50\u00ba Canzonissima\" per la Rai. Il 4 settembre \u00e8 stata chiamata a cantare nuovamente per l'arrivo del Papa Giovanni Paolo II a Loreto, nelle Marche, in occasione del meeting dell'Azione Cattolica. L'estate successiva, Linda partecipa a \"Una voce per la pace\" a San Giovanni Rotondo. Invitata al \"Festival Giovani Artisti per la Pace\" di Assisi \u00e8 stata insignita del premio \"Giovane artista per la pace\". \nIl 28 maggio 2005, Linda \u00e8 a Bari, in occasione del Congresso Eucaristico dove ha avuto l'opportunit\u00e0 di cantare in occasione della giornata di festa organizzata per l'arrivo del Pontefice Benedetto XVI. Il 10 giugno 2005 pubblica il suo primo album \"La forma delle nuvole\". Nel settembre dello stesso anno \u00e8 ospite in occasione della XX Giornata mondiale della giovent\u00f9 a Colonia.\nNell'estate 2006 Linda \u00e8 impegnata nel \"La forma delle nuvole Tour\", che prevede pi\u00f9 di 40 date, ed \u00e8 tra i protagonisti della Messa Umilis in versione lirica a Castel Gandolfo.\nNel 2011 duetta insieme al cantante Gatto Panceri in occasione del XXV Congresso Eucaristico Nazionale ad Ancona trasmesso in diretta da RaiUno\nMassimo Ranieri.\nDal 2006 inizia la collaborazione con Massimo Ranieri, prima con l'incisione del nuovo album del cantante/attore napoletano nel brano \"Se bruciasse la citt\u00e0\", poi con la partecipazione alla trasmissione televisiva \"Tutte donne tranne me\" nel quale Linda \u00e8 ospite fissa. Il sodalizio artistico con Ranieri \u00e8 proseguito nella versione teatrale del programma televisivo, portando Linda ad esibirsi nelle maggiori piazze del Bel Paese, partendo da Napoli, passando per Piazza San Marco a Venezia e lo Stadio Olimpico di Roma.\nLa lunga esperienza artistica con Ranieri avvicina Linda al compositore e cantante Maurizio Fabrizio, che scrive per lei \"Pasolini scrive\", edito come singolo nell'estate del 2008 e successivamente contenuto dell'album \"Tutti quelli\" del 2010.\nTelevisione.\nLa notte del 31 dicembre 2004 partecipa allo show Rai \" L'anno che verr\u00e0\" organizzato da Raiuno a Rimini e condotto da Carlo Conti. \nNel febbraio del 2005, dopo diverse apparizioni in programmi televisivi della Rai, \u00e8 stata scelta per entrare a far parte, insieme ad altri dieci cantanti italiani del cast di \"Music Farm\", il reality show di Rai 2 tutto dedicato alla musica.\nDal 2008 al 2009 partecipa come ospite fissa al programma televisivo Rai \"Domenica In\" condotto da Lorena Bianchetti.\nNel 2009 e 2010 partecipa nuovamente alle edizioni della trasmissione Rai \"L'anno che verr\u00e0\", condotte da Fabrizio Frizzi (2009), Pino Insegno e Mara Venier (2010).\nNell'autunno 2010 presenta il suo singolo \"Quelli che hanno un cuore\", brano che anticipa la pubblicazione del secondo album, \"Tutti quelli\", pubblicato nel dicembre dello stesso anno dall'etichetta discografica NAR International.\nNel 2011 viene chiamata dalla Benetton per interpretare la canzone di Nina Simone \"Ain't Got No, I Got Life\" che verr\u00e0 inserita come colonna sonora nello spot pubblicitario della collezione abbigliamento autunno/inverno dello stesso anno.\nFuori dall'Italia.\nNel 2004 vince la 3\u00aa edizione del \"Festival del Mediterraneo\" a Fethiye in Turchia, ricevendo inoltre il premio della critica, miglior testo, miglior melodia e miglior arrangiamento.\nDopo i numerosi concerti in Italia, espatria con delle tappe all'estero e con una tourn\u00e9e negli Stati Uniti d'America dov'\u00e8 stata impegnata in una serie di appuntamenti musicali, tornandovi in dicembre con Sanremo nel mondo ad Atlantic City.\nNel settembre del 2005 vince il concorso internazionale \"Cerbul de Aur\", a Bra\u0219ov, in Romania.\nWalt Disney.\nNel 2005 interpreta la colonna sonora del cartone animato della Walt Disney \" Chicken Little\" uscito nelle sale cinematografiche italiane il 2 dicembre. In questo ruolo Linda sostituisce la grande voce di Patti LaBelle nel brano \"Muoviti\". In concomitanza con l'uscita del film viaggia di pari passo il lancio del singolo, \"L'anima che ho\", tratto dall'album \"La forma delle nuvole\".\nL'album \"Days like This\" e Chicago.\nNel gennaio 2013 esce l'album \"Days like This\". Il lavoro \u00e8 stato realizzato con la collaborazione di Larry Skoller (direzione artistica) e di musicisti quali Keith Henderson (chitarra), Tim Gant (tastiere), Bill Dickens (basso) e Khari Parker (batteria). Il mixaggio, registrazione e masterizzazione sono stati affidati all'Ing. Blaise Barton - vincitore nell'anno 2010 di un Grammy Award nella sezione Engineers/mixers - categoria \"Best traditional blues album\".\nL'incontro con Papa Francesco.\nNell'ottobre 2013 viene invitata da Papa Francesco in Piazza San Pietro per l'Incontro con le famiglie.\nNel luglio 2014 viene nuovamente invitata per l'incontro dei giovani e Papa Francesco in Molise."}
{"id": "102065", "revid": "1317979", "url": "https://it.wikipedia.org/wiki?curid=102065", "title": "Danny Losito", "text": "\u00c8 un membro dei Double Dee.\nBiografia.\nNel 1990, insieme a Davide Domenella, fonda i Double Dee, mentre nel 1996 fonda il gruppo Ka\u00ecgo in collaborazione con Gianluca Mosole.\nPartecipa al Festival di Sanremo 2004 insieme alle Las Ketchup con il brano \"Single\"; il brano risulta essere il 20\u00ba, cio\u00e8 il terzultimo della manifestazione.\nNel 2005 ha partecipato alla seconda edizione reality show \"Music Farm\", condotto da Simona Ventura.\nNel 2013 partecipa al programma The Voice of Italy su Rai 2, ed entra con un consenso di tre coach su quattro, nella squadra di Piero Pel\u00f9. Viene eliminato alla decima puntata.\nNel 2021 collabora con Paolo Visnadi ,sotto lo pseudonimo Songfactory ,al singolo \"I'm on Fire\"con il featuring di Den Harrow."}
{"id": "102070", "revid": "125768979", "url": "https://it.wikipedia.org/wiki?curid=102070", "title": "John Williams", "text": "Williams ha composto le musiche di numerosi film di successo, tra cui la saga di \"Star Wars\", \"Schindler's List - La lista di Schindler\", \"Le avventure di Tintin - Il segreto dell'Unicorno\", \"Hook - Capitan Uncino\", \"Lincoln\", \"Indiana Jones\", \"E.T. l'extraterrestre\", \"Lo squalo\", \"Jurassic Park\", \"Salvate il soldato Ryan\", \"Superman\", \"Harry Potter\", \"Mamma, ho perso l'aereo\", e molti altri. In totale ha vinto 5 premi Oscar, 25 Grammy, 4 Golden Globe, 3 Emmy e 7 BAFTA solo per citare alcuni dei tanti premi (in totale \u00e8 stato premiato 182 volte e nominato 321).\n\u00c8 considerato un'icona della cultura musicale statunitense, ogni suo concerto ha un massimo di tre bis gi\u00e0 predisposti. Al termine di ogni concerto si porta ironicamente le mani giunte all'altezza del volto, in segno di dormire. Quello \u00e8 il segnale che il concerto \u00e8 definitivamente terminato.\nBiografia.\nFormazione e carriera musicale.\nWilliams a 7 anni incomincia a studiare musica e a suonare il pianoforte, il trombone, la tromba e il clarinetto. Dimostra un talento precoce, iniziando a comporre per le bande scolastiche prima e per l'aviazione americana poi, durante il servizio militare. A 19 anni viene premiato per la prima volta per una sua composizione originale, una sonata per piano. Dopo gli studi di composizione a Hollywood torna a New York, dove s'iscrive alla Juilliard School of Music nel corso di pianoforte. In questo periodo, negli anni 1956 e 1958, inizia a lavorare come pianista jazz in vari \"club\" newyorchesi e successivamente come arrangiatore e direttore per alcune etichette discografiche jazz.\nInizia la sua carriera di compositore per alcuni programmi televisivi nel 1960, conquistando gi\u00e0 2 Emmy Award. Torna di nuovo a Los Angeles, dove lo aspetta una promettente carriera da compositore nella scena hollywoodiana. Inizialmente trover\u00e0 lavoro come pianista, collaborando per serie TV e film come \"Peter Gunn\", South Pacific, \"A qualcuno piace caldo\" e \"Il buio oltre la siepe\". All'et\u00e0 di 24 anni, Williams entra a far parte dello staff di arrangiatori della 20th Century Fox orchestrando partiture. Williams collabor\u00f2 anche con alcune star della musica pop, come Vic Damone, Mahalia Jackson e Doris Day.\nTra gli anni sessanta e settanta Williams riprende la carriera di compositore e arrangiatore per colonne sonore, debuttando come compositore di musica da film, dato che fino ad allora aveva solo composto per la televisione. Alcune delle colonne sonore che risalgono a questo periodo sono \"Heidi\", \"Jane Eyre nel castello dei Rochester\" e \"Because they're Young\". Gli anni settanta e ottanta saranno il picco del successo di John Williams, aggiudicandosi il titolo di \"Re delle colonne sonore per film catastrofici\" dalla critica per i film \"Terremoto\", \"L'inferno di cristallo\" e \"L'avventura del Poseidon\" per i quali ricever\u00e0 nomination a 2 Golden Globe e 2 premi Oscar per la migliore colonna sonora, attirando l'attenzione di Steven Spielberg che lo chiamer\u00e0 a comporre le musiche del film che stava sviluppando: \"Sugarland Express\". Da questo momento Williams inizier\u00e0 una solida amicizia con il regista e una continua collaborazione. Dopo il successo de \"Lo squalo\", con cui Williams vince per la seconda volta un Academy Award, giunge il grande successo con la colonna sonora per la quale vince il terzo Premio Oscar: \"Guerre stellari.\" Dopo questa grande vittoria, Williams dimostrer\u00e0 ancora una volta il suo talento nelle musiche di \"Incontri ravvicinati del terzo tipo\", \"Superman\" e \"I predatori dell'arca perduta\". Il suo quarto Oscar sar\u00e0 derivato dalla colonna sonora di \"E.T. l'extra-terrestre\" nel 1982.\nNegli anni novanta, Williams riscuoter\u00e0 ancora molto successo, con le musiche di \"Jurassic Park\", \"Schindler's List - La lista di Schindler\", \"Mamma, ho perso l'aereo\" e ', \"Sette anni in Tibet\" e \"Salvate il soldato Ryan\". Nel 1999 inizia l'avvio della trilogia prequel di \"Guerre stellari\" con ', con cui Williams riaccender\u00e0 la creativit\u00e0 che lo ha illuminato negli anni settanta con la vecchia trilogia e che si porter\u00e0 dietro nel film \"Harry Potter e la pietra filosofale\" di Chris Columbus. Per la saga di Harry Potter comporr\u00e0 le musiche solo dei successivi due capitoli mentre nel 2002 e nel 2005 curer\u00e0 la musica degli ultimi due capitoli della trilogia prequel di \"Guerre stellari\" e de \"La guerra dei mondi\", \"Munich\" e l'ultimo capitolo della saga di Indiana Jones: \"Il regno del teschio di cristallo\". Nel 2002, in onore dei vent'anni dalla realizzazione di \"E.T. l'extra-terrestre\", Williams ha stabilito un primato: durante la proiezione del film rimasterizzato e restaurato ha condotto un'orchestra dal vivo, suonando l'intera colonna sonora in sincrono col film. Negli ultimi anni 2010-2015 Williams ha composto le musiche dei film \"War Horse\", \"Lincoln\" e \"Storia di una ladra di libri\" aggiudicandosi per ognuno la nomination all'Oscar. Nel dicembre 2015 torna sugli schermi la saga di \"Guerre stellari\" con il film ', pellicola che sancisce anche il ritorno di Williams alla colonna sonora. Ha composto la colonna sonora anche per i successivi capitoli, ovvero ' e \".\"\nIl 18 e 19 gennaio 2020 ha diretto i Wiener Philharmoniker con Anne-Sophie Mutter al violino solista in concerto, eseguendo musiche tratte dalle colonne sonore da lui stesso composte (per esempio \"Harry Potter\", \"Star Wars\", \"Indiana Jones\", \"Jurassic Park\"). La registrazione del concerto, \"John Williams in Vienna\", pubblicata dalla Deutsche Grammophon, \u00e8 divenuta l'album di musica per orchestra pi\u00f9 venduto del 2020, raggiungendo la prima posizione nelle classifiche di numerosi Paesi.\nDal 14 al 16 ottobre 2021, Williams ha diretto i Berliner Philharmoniker (con Bruno Delepelaire al violoncello solista) per tre concerti; si \u00e8 trattato del secondo ingaggio di Williams con un'orchestra europea (dopo quello coi Wiener Philharmoniker dell'anno prima) e del suo debutto con la Filarmonica di Berlino. I concerti sono stati registrati, come quelli dell'anno prima, dalla Deutsche Grammophon e l'album risultante, \"John Williams: the Berlin Concert\" verr\u00e0 pubblicato nel febbraio 2022 nell'ambito di una serie di celebrazioni per il novantesimo compleanno del compositore.\nIl 12 Marzo ritorner\u00e0 a Vienna per dirigere di nuovo i Wiener Philharmoniker \nVita privata.\nIl padre Johnny Williams era, oltre che un trombettista jazz, anche un apprezzato percussionista. Ha due fratelli, Jerry e Don, e una sorella, Joan. \u00c8 sposato con la fotografa Samantha Winslow e ha tre figli avuti dalla prima moglie, Barbara Ruick, morta nel 1974: Joseph, Mark (entrambi musicisti) e Jennifer. Joseph Williams, oltre ad essere un cantante solista, \u00e8 cantante dei Toto.\nOpere.\nIl genere musicale di Williams \u00e8 considerato dalla critica una forma di neoromanticismo. La produzione spazia dal cinema alle Olimpiadi e alle serie tv, oltre a brani sinfonici e concerti per strumento solista. Ha scritto tutte le colonne sonore dei film del regista Steven Spielberg, tranne quelle di \"Duel\", di \"Ai confini della realt\u00e0\", \"Il ponte delle spie\", \"Ready Player One\", e alcune de \"Il colore viola\". Particolarmente interessante \u00e8 la colonna sonora composta per \"E.T. l'extra-terrestre\"; l'ultima traccia, di 15 minuti circa, \u00e8 stata composta in stretta collaborazione con il regista, che in alcuni punti ha operato specifici tagli e montaggi, per adattarsi al crescendo musicale ed emotivo.\nFondamentale \u00e8 il contributo musicale prodotto per la saga di \"Guerre stellari\" del 1977; il successo della colonna sonora, completamente sinfonica, ha ridato grande impulso e slancio al successivo utilizzo di musica sinfonica (talvolta affidandosi a celebri orchestre) nei film. Ha composto anche le musiche per gli altri film della saga di Guerre stellari del 1980, 1983, 1999, 2002, 2005, 2015, 2017 e 2019 componendo anche il tema per lo spin-off del 2018. Nel 2019\nWilliams ha composto una colonna sonora per il parco a tema di Star Wars chiamato Galaxy's Edge che gli \u00e8 valso un Grammy Award l'anno successivo.\nDal gennaio del 1980 al dicembre del 1993 \u00e8 stato il diciannovesimo direttore della Boston Pops Orchestra, portando i propri lavori del campo della musica cinematografica sul palco della Boston Symphony Hall annualmente. Tuttora una volta all'anno torna a dirigere come ospite d'eccezione la BPO.\nDi rilievo, sono anche le colonne sonore per successi cinematografici quali \"Superman, Jurassic Park\", la saga di \"Indiana Jones\" nonch\u00e9 il tema musicale di \"Harry Potter\". \nDi Williams sono anche le celebri musiche dei primi due capitoli della saga de \"Lo squalo\", e di film quali \"A.I. - Intelligenza Artificiale\", \"Nato il quattro luglio\", \"The Terminal\", \"Sette anni in Tibet\", \"La guerra dei mondi\", \"Salvate il soldato Ryan\" e \"Prova a prendermi\". Il film \"Incontri ravvicinati del terzo tipo\" \u00e8 probabilmente uno dei rarissimi casi in cui la musica \u00e8 stata composta prima della realizzazione del film.\nNegli anni 2010 ha composto le musiche di \"Le avventure di Tintin - Il segreto dell'Unicorno\", \"War Horse\" e \"Lincoln\", ottenendo per ogni film la \"nomination\" all'Oscar alla migliore colonna sonora.\nPremi e riconoscimenti.\nNel corso della sua carriera ha vinto numerosi premi tra cui 5 Premi Oscar, 4 Golden Globe, 3 Premi Emmy e 7 BAFTA.\nPremio Oscar.\nHa vinto 5 Oscar per la miglior colonna sonora dei film \"Il violinista sul tetto\", \"Lo squalo\", \"Guerre stellari\", \"E.T. l'extra-terrestre\" e \"Schindler's List - La lista di Schindler\", \u00e8 il secondo compositore pi\u00f9 premiato dietro ad Alfred Newman (9 oscar).\nCon 52 candidature \u00e8 anche la seconda persona pi\u00f9 candidata dopo Walt Disney (59), di queste 47 sono per la migliore colonna sonora (record assoluto della categoria) e 5 per la migliore canzone."}
{"id": "102072", "revid": "2016868", "url": "https://it.wikipedia.org/wiki?curid=102072", "title": "Veruska", "text": "Ha debuttato discograficamente, prodotta da Claudia Mori, pubblicando il suo primo disco nel 2002, l'eponimo \"Veruska\", edito da Stella del Clan e distribuito sul territorio nazionale dall'etichetta discografica Sony, contenente dieci brani. L'album \u00e8 stato promosso dal singolo \"Free Time\", presentato a \"Un disco per l'estate\" in quello stesso anno.\nCollaborando con Gianni Bella ha successivamente partecipato al Festival di Sanremo nel 2004 col brano \"Un angelo legato a un palo\". Contemporaneamente alla partecipazione alla nota manifestazione canora \u00e8 uscito anche il singolo del brano e il suo secondo disco, l'omonimo \"Un angelo legato a un palo\", edito da Lunapark e distribuito dalla Sony."}
{"id": "102074", "revid": "1305772", "url": "https://it.wikipedia.org/wiki?curid=102074", "title": "Mario Venuti", "text": "Biografia.\nGli inizi.\nNato a Siracusa da padre messinese e madre napoletana, vive l'infanzia tra Messina e Siracusa. Adolescente, si trasferisce con la famiglia a Catania, dove cresce e vive tuttora. La sua carriera artistica inizia con la gavetta in diverse cover band, con le quali, accompagnato da Toni Carbone, gira per i locali catanesi e, soprattutto, si esibisce per i militari statunitensi di stanza alla base di Sigonella; la svolta alla fine degli anni settanta, quando Venuti e Carbone incontrano i fratelli Gabriele e Luca Madonia, con i quali, nel 1982, inizia l'avventura dei Denovo.\nGli anni '90.\nIl sodalizio artistico fra i quattro durer\u00e0 meno di un decennio e, nel 1990, con all'attivo 4 album, un EP, centinaia di concerti e consensi di pubblico e critica, i quattro decidono di porre fine all'esperienza dei Denovo.\nDopo lo scioglimento del complesso trascorrono quattro anni prima del debutto da solista. \u00c8 il 1994 e l'album, trainato dal singolo \"Fortuna\" (brano che vanta due cover, una in portoghese, ad opera di Dilene Ferraz, cantante dei Brazilian Love Affair, e un'altra, a cappella, eseguita dai Neri per Caso oltre che una rivisitazione ad opera dello stesso Venuti insieme alla cantante brasiliana Ana Flora del 2007), si intitola \"Un po' di febbre\", un eterogeneo insieme di pezzi pop d'autore.\nLe positive recensioni critiche vengono confermate dal successivo \"Microclima\" del 1996 (insignito del premio Max Generation), ancora pi\u00f9 ricco di sonorit\u00e0 sudamericane. A Messina, la citt\u00e0 di origine paterna, inoltre, dedica una delle sue pi\u00f9 struggenti canzoni: \"Punta del Faro\", dedicata a Capo Peloro, ancora oggi uno dei luoghi pi\u00f9 belli del capoluogo peloritano.\nNello stesso anno, suggerisce all'amico Francesco Virlinzi, patron della Cyclope Records, il progetto di un album tributo a Franco Battiato. L'album, \"Battiato non Battiato\", riunisce sotto il nome di Battiato, oltre allo stesso Venuti (che si cimenta nella cover di \"E ti vengo a cercare\"), anche Luca Madonia (in \"Summer on a solitary beach\"), i La Crus, i Bluvertigo, Carmen Consoli ecc.\n\u00c8 proprio il 1996 l'anno di inizio della collaborazione con la Consoli, con cui scrive \"Amore di plastica\", che partecipa nella sezione giovani al Festival di Sanremo 1996 e \"La semplicit\u00e0\", brani contenuti nel primo lavoro della Consoli, \"Due parole\". I due si rincontreranno nel 1998 per duettare nel pezzo \"Mai come ieri\" (brano che raggiunger\u00e0 il 3\u00ba posto delle classifiche di vendita dei singoli). \u00c8 il preludio all'album omonimo. Un lavoro che abbina tracce inedite, che propongono un Venuti pi\u00f9 intimista, e altre dal vivo, occasione per ripercorrere oltre 15 anni di carriera.\nGli anni 2000.\nL'attenzione ricevuta dall'album sembra aprire la strada al successo per l'artista siciliano. Tuttavia, la scomparsa nel 2000 di Francesco Virlinzi (produttore di Venuti), e i problemi contrattuali che ne deriveranno, ritardano di parecchio tempo l'uscita del nuovo album.\nNel 2002 risponde alla chiamata del vecchio amico Madonia, il quale ha scritto una canzone in pieno \"stile Denovo\" pensata per un duetto con Mario. Il risultato \u00e8 il brano \"In santit\u00e0\", contenuto nell'album di Madonia \"La consuetudine\", nel quale figurano anche le collaborazioni con Battiato e Consoli.\nNel 2003, dopo una lunga attesa, risolti i problemi contrattuali, \u00e8dito da una indie catanese, Musica&amp;Suoni, esce l'album \"Grandimprese\", un lavoro meno intimista ma pi\u00f9 orientato verso sonorit\u00e0 pop e rock. Il brano di punta \u00e8 \"Veramente\", che partecipa ad Un disco per l'estate. All'interno dell'album \u00e8 presente una cover (unico caso nella sua produzione da solista): si tratta di \"Monna Lisa\", omaggio a Ivan Graziani.\nNel 2004 un'altra svolta per la carriera artistica del cantautore siciliano, l'incontro con Pippo \"Kaball\u00e0\" Rinaldi, con il quale inizia una collaborazione che dura tutt'oggi e che sfocia nella partecipazione al Festival di Sanremo di quell'anno con \"Crudele\", brano che si piazza al 10\u00ba posto della classifica finale e che vale il Premio della Critica del Festival della canzone italiana \"Mia Martini\".\nL'idea di pubblicare un nuovo album viene accantonata in favore di un repacking di \"Grandimprese\" con l'aggiunta di alcuni inediti fra cui il brano sanremese, e un brano gi\u00e0 edito, \"Per causa d'amore\", un ritorno alle sonorit\u00e0 brasiliane, una bossa nova scritta per Patrizia Laquidara e gi\u00e0 inserita nel suo secondo album della cantante, \"Indirizzo portoghese\". Il 1\u00ba maggio 2004 \u00e8 sul palco del Concerto del Primo Maggio a Roma dove, tra l'altro, si esibisce insieme alla Premiata Forneria Marconi in \"La guerra di Piero\" di Fabrizio De Andr\u00e9.\nIn attesa di completare la registrazione del nuovo album, Mario Venuti compone brani per colleghi: \"Echi di infinito\" per Antonella Ruggiero, brano che vince nella Categoria Donne del Festival di Sanremo 2005, \"Estate in citt\u00e0\" per Raf, \"Non \u00e8 peccato\" per Syria (brano che d\u00e0 il titolo all'album dell'artista romana), \"La lingua perduta del cuore\" per Nicky Nicolai (brano che trover\u00e0 posto nell'album \"L'altalena\", del 2006).\nDuetta in \"Pura Ambra\" con Joe Barbieri, con i La Crus canta \"La prima notte di quiete\" e partecipa alla realizzazione dell'album \"On the air\", progetto dei \"Jetlag\" (Livio Magnini, Jacopo Rondinelli ed Emilio Cozzi), prestando la sua voce nel brano \"Slow burn\". Durante l'estate del 2005 debutta al Teatro Greco di Taormina nel musical \"Datemi tre caravelle\" (di e con Alessandro Preziosi), nella parte di Re Ferdinando.\nNell'estate del 2005 partecipa, insieme ad altri artisti tra i quali Max Gazz\u00e8 e Paola Turci, al progetto Stazioni Lunari (vincitore del Premio MEI 2005 come \"Miglior progetto speciale\").\nSempre nel 2005, firma la sua prima colonna sonora; a volerlo \u00e8 Christian Bisceglia (gi\u00e0 regista del video di \"Veramente\"), per il film \"Agente matrimoniale\", prodotto da Eleonora Giorgi e girato a Catania con protagonista Nicola Savino, nota voce di Radio Deejay.\nNel gennaio del 2006 esce il singolo \"Qualcosa brucia ancora\", che conquista il 1\u00ba posto nella classifica del Music Control e che anticipa di qualche mese l'uscita di \"Magneti\", quinto album da solista che viene pubblicato all'indomani della partecipazione all'edizione del 2006 del Festival di Sanremo, dove Venuti si presenta nella categoria \"gruppi\" in compagnia degli Arancia Sonora (musicisti che da anni lo accompagnano in tour e che suonano nei suoi album), con il brano \"Un altro posto nel mondo\". Il brano non supera la prima fase.\nAll'indomani della partecipazione a Sanremo, Venuti parte in tour con Arancia Sonora, tour che, dopo una parentesi teatrale invernale e una estiva all'aperto, approda al Teatro Greco di Taormina; in questa occasione viene registrato il primo DVD dell'artista catanese, \"Materia Viva\", per la regia di Marco Amato.\nSempre nel 2006 scrive un brano per Mietta, dal titolo \"Dare e Avere\", che la cantante tarantina inserisce nell'album \"74100\".\nSul finire del 2006, sempre in compagnia di Arancia Sonora, partecipa al progetto 'Ciuri - Un tributo alla musica siciliana'. Il progetto, ideato dall'Associazione Nazionale Famiglie Emigranti, ha come scopo il recupero della tradizione musicale siciliana e il suo riuso, con riferimento, soprattutto, alla figura e l'opera di Rosa Balistreri. Il progetto 'Ciuri' porta Mario e Arancia Sonora, insieme ai Sun, in Sudamerica, dove sono protagonisti di alcuni concerti.\nIl 2007 \u00e8 un anno di riflessione artistica per l'autore catanese, come testimoniato dalla tourn\u00e9e \"Sulu tour\", in cui esibendosi per sola voce e chitarra reinterpreta gli oltre venti anni di carriera in chiave pi\u00f9 intimista.\nNel 2008 ritorna sul palco di Sanremo con un brano firmato ancora a quattro mani con Kaball\u00e0 e intitolato \"A ferro e fuoco\". In quella occasione, dopo pi\u00f9 di venti anni, si esibisce sul palco del Teatro Ariston insieme ai Denovo. L'uscita del nuovo brano sancisce stavolta la pubblicazione del suo primo greatest hits, \"L'officina del fantastico\", che raccoglie i brani pi\u00f9 noti della sua produzione da solista. In autunno rilascia un'intervista alla rivista \"Vanity Fair\", dove non nasconde la propria omosessualit\u00e0.\nNel 2009, anticipato dal singolo \"Una pallottola e un fiore\", viene pubblicato il sesto album da solista dell'artista siciliano, \"Recidivo\", lavoro composto da 12 brani (11 scritti a 4 mani con Kaball\u00e0 e uno firmato da Massimo Greco) e contiene 3 duetti: Franco Battiato canta nel brano \"Spleen#132\", Carmen Consoli nel brano \"La vita come viene\" e Cesare Cremonini ne \"Un cuore giovane\". L'album, nella versione digitale, contiene una bonus track, \"La fine ed il principio\", brano scritto da David Florio, gi\u00e0 coautore, insieme allo stesso Venuti, del brano \"Sulu\", contenuto nel precedente album di inediti di Mario Venuti, \"Magneti\".\nGli anni 2010.\nNel 2010, chiamato dall'amico Massimo Piparo, interpreta Pilato nel musical \"Jesus Christ Superstar\" (per la regia dello stesso Piparo), dove recita al fianco di Matteo Becucci, Simona Bencini, Max Gazz\u00e8 (per le sole date romane) e Ivan Cattaneo (per le sole date milanesi).\nNel 2012, anticipato dal singolo \"Quello che ci manca\", pubblica il suo settimo disco da solista, \"L'ultimo romantico. \"In concomitanza con l'uscita dell'album, organizza un party ad esclusivo uso e consumo dei fans, il \"SuperMario Party\". In seguito, inizia un'intensa attivit\u00e0 live, che lo porta in giro per l'Italia.\nNel 2013, in occasione del suo 50\u00ba compleanno, Mario Venuti festeggia con un concerto-evento che viene trasmesso sul sito ufficiale dell'artista.\nIl 2014 vede Venuti impegnato su diversi fronti. Lavora per l'uscita del suo 8\u00ba album da solista, \"Il tramonto dell'Occidente\", un concept-album scritto a sei mani, con Kaball\u00e0 e Francesco Bianconi, leader dei Baustelle che verr\u00e0 pubblicato nel 2015. Contemporaneamente, segue la pubblicazione dell'album \"Kamikaze Bohemien\", che segna il clamoroso ritorno sulla scena musicale dei Denovo.\nNel 2017, a due anni di distanza dal precedente album \"Il tramonto dell'Occidente\", pubblica un nuovo album, dal titolo \"Motore di vita\", scritto sempre a quattro mani con il suo \"alter ego\", Kaball\u00e0; 12 brani anticipati dal singolo \"Caduto dalle stelle.\"\nIl 31 maggio 2019 pubblica \"Soyuz 10\", in cui parla di amore, rapporti e smartphone detox."}
{"id": "102075", "revid": "104458", "url": "https://it.wikipedia.org/wiki?curid=102075", "title": "Roggwil", "text": ""}
{"id": "102076", "revid": "767487", "url": "https://it.wikipedia.org/wiki?curid=102076", "title": "Distretto di Arbon", "text": "Il distretto di Arbon \u00e8 un distretto del Canton Turgovia, in Svizzera. Confina con i distretti di Bischofszell a ovest e di Kreuzlingen a nord-ovest, con la Germania (\"landkreis\" di Bodenseekreis nel Baden-W\u00fcrttemberg e di Lindau in Baviera) a est (oltre il Lago di Costanza), con l'Austria (distretto di Bregenz nel Vorarlberg) a est (un punto nel Lago di Costanza al confine tra i tre stati) e con il Canton San Gallo (distretti di Rorschach e di San Gallo) a sud. Il capoluogo \u00e8 Arbon.\nComuni.\nAmministrativamente \u00e8 diviso in 12 comuni:"}
{"id": "102077", "revid": "46291", "url": "https://it.wikipedia.org/wiki?curid=102077", "title": "Rubus chamaemorus", "text": "Il camemoro o rovo artico (Rubus chamaemorus ) \u00e8 una pianta erbacea perenne della famiglia delle Rosaceae diffusa nella zona settentrionale dell'Eurasia e del Nord America.\nHabitat.\nIl camemoro si trova nella tundra, nelle foreste boreali e miste, dal 78\u00b0N al circa 55\u00b0N; lo si trova molto raramente fino al 44\u00b0N, soprattutto nelle aree montane. Questa pianta palustre \u00e8 presente in natura nelle torbiere di sfagni nei paesi nordici, nei paesi baltici, in Russia, Bielorussia, Germania, Regno Unito, Irlanda, Canada e Stati Uniti.\nDescrizione.\nLa pianta ha uno stelo alberato alto tra 10 e 25\u00a0cm, foglie lungamente picciolate e pentalobate, un unico fiore bianco composto da cinque petali e cinque sepali, frutto composto da piccole drupe carnose (polidrupa), dal sapore dolce con una nota astringente. Il camemoro \u00e8 dioico, con organi riproduttivi maschili e femminili portati su due piante distinte. Il frutto prima \u00e8 verde-giallo e nascosto dentro sepali chiusi, poi diventa rosso e appare tra i sepali combacianti. In questo periodo \u00e8 ancora inodore ed insapore. Con la maturazione i sepali si spiegano, il frutto diventa arancione, semitrasparente, morbido, gustoso e profumato, si separa facilmente dalla base. La fioritura avviene secondo a latitudine in maggio o in giugno mentre il frutto matura in luglio o in agosto. La disseminazione avviene per mezzo di animali che ingeriscono i frutti carnosi e ne disperdono i semi, ma predominante \u00e8 la moltiplicazione vegetativa - attraverso rizomi. I frutti contengono molta vitamina C e oligoelementi.\nEtimologia.\nIl termine \"chamaemorus\", e quindi anche l'analogo \"camemoro\", derivano dal greco \"chamai\", letteralmente \"a terra\", e per estensione \"piccolo\", \"nano\", e dal latino \"morus\" che significa \"gelso\": la pianta assomiglia infatti ad un gelso in miniatura.\nUsi.\nI frutti si consumano freschi o trasformati in confettura, succo, gelatina. I calici secchi vengono utilizzati per la preparazione delle tisane. I frutti del camemoro contengono acido benzoico - un conservante naturale che gli permette di conservarsi bene nel proprio succo oppure nell'acqua zuccherata se tenuti al fresco. Il camemoro conservato serve anche come contorno per le carni. Nell'industria alimentare il frutto viene utilizzato per la produzione di gelati, yogurt e liquori, dei quali il pi\u00f9 noto \u00e8 il \"lakkalik\u00f6\u00f6ri\", prodotto in Finlandia.\nCome pianta medicinale i frutti di \"Rubus chamaemorus\" sono utili contro i raffreddori, le anemie, la malaria, lo scorbuto. L'infuso di foglie e di calici pu\u00f2 essere usato come diaforetico, diuretico e emostatico.\nOltre che nell'industria alimentare, il frutto viene utilizzato nell'industria cosmetica, che sfrutta le propriet\u00e0 antiossidanti e antibatteriche dei suoi componenti per la produzione di creme, saponi, mascara.\nI fiori forniscono il nettare per il miele e il polline.\nSecondo l'interpretazione che colloca i viaggi di Ulisse lungo le coste della Norvegia, i frutti di questa pianta, che alla fioritura mostra una sorprendente somiglianza con il Loto (\"Nymphaea lotus\"), erano un alimento fondamentale nella dieta dei Lotofagi (Odissea 9:83-104).Erik Dahl\": Odysseus' pilgrimage to the Far North\". DR\u00d8MSIA 2001\nNumismatica.\nUna piantina di camemoro con fiori e frutti, realizzata dal disegnatore Raimo Heino, \u00e8 effigiata sulla moneta da due euro della Finlandia."}
{"id": "102078", "revid": "871799", "url": "https://it.wikipedia.org/wiki?curid=102078", "title": "Camemoro", "text": ""}
{"id": "102079", "revid": "125672077", "url": "https://it.wikipedia.org/wiki?curid=102079", "title": "Festival di Vi\u00f1a del Mar", "text": "Il Festival Internacional de la Canci\u00f3n de Vi\u00f1a del Mar, pi\u00f9 conosciuto come Festival di Vi\u00f1a del Mar, \u00e8 una manifestazione canora che si svolge ogni anno a partire dal 1960 a Vi\u00f1a del Mar in Cile. \u00c8 gemellato con il Festival di Sanremo.\nDal 1968 possono partecipare artisti da tutto il mondo. Per dieci volte questa manifestazione \u00e8 stata vinta da artisti di lingua italiana, come lo svizzero Paolo Meneguzzi, Annarita Spinaci e Marco Del Freo. Nel 2008 \u00e8 stata vinta dal brindisino Domenico Protino, originario di Torre Santa Susanna, con \"La guerra dei trent'anni\", nel 2010 \u00e8 stato nuovamente vinto da un'italiana Simona Galeandro con la sua interpretazione di \"Volare\" di Domenico Modugno. Nel 2012 Denise Faro ha vinto con \"Grazie a te. \"Nel 2015 il cantante salentino Michele Cortese rappresenta l'Italia e vince con il brano \"Per fortuna (poi tradotta in Por Suerte\") scritto da Franco Simone. Nel 1983 vi fu presentata fuori concorso la canzone italiana \"Tu mi vai\" di Gianni Greco, col titolo \"Titi de Paris\" e testo spagnolo, cantata da Val\u00e9rio, cantante italo-francese quell'anno componente della giuria.\nDopo il Cile che \u00e8 il paese ospitante, l'Italia \u00e8 il paese che ha vinto pi\u00f9 volte, superando anche la Spagna.\nIl primo premio fino al 1969 fu la \"Lira de Oro\", da quell'anno divenne la \"Gaviota de Plata\" che viene tutt'oggi assegnata.\nNell'edizione del 2003 il cantautore italiano Franco Simone per aver inanellato un trentennio di successi in Sud America con le sue canzoni tradotte in spagnolo, ha ricevuto il \"Premio alla Carriera\".\nL'edizione 2021 non ha avuto luogo a causa della pandemia di COVID-19.\nVincitori.\nSezione Internazionale.\nPaesi vincitori"}
{"id": "102081", "revid": "125440187", "url": "https://it.wikipedia.org/wiki?curid=102081", "title": "Istamina", "text": "L'istamina (o 2-(4-imidazolil)etilammina, formula C5H9N3) \u00e8 una molecola organica, appartenente alla classe di ammine biogene, uno dei mediatori chimici dell'infiammazione e deriva dalla decarbossilazione dell'istidina ad opera della istidina decarbossilasi; condivide in questa sede numerosi effetti con la serotonina. L'istamina ha anche un ruolo come neurotrasmettitore.\nLa decarbossilazione dell'istidina nelle carni di pesci sgombroidi, quali tonno e altri pesci azzurri, e la conseguente formazione di istamina, \u00e8 alla base della cosiddetta sindrome sgombroide.\nFisiologia istaminica.\nSintesi e metabolismo.\nLa sintesi dell'istamina parte con la decarbossilazione dell'aminoacido istidina ad opera di una specifica decarbossilasi, la L-istidina decarbossilasi piridossalfosfato-dipendente (E.C. 4.1.22).\nIl catabolismo invece si svolge attraverso due percorsi metabolici.\nL'ossidazione viene compiuta dalla diammina ossidasi (E.C. 1.4.3.6) che genera acido imidazol-acetico (IAA), mentre la metilazione effettuata dall'istamina N-metiltrasferasi (HMT, E.C: 2.1.1.8) d\u00e0 come prodotto la tele-N-metilistamina (t-MH). Questa pu\u00f2, a sua volta, andare incontro ad ulteriore metabolizzazione da parte della monoammino-ossidasi (MAO) B, che genera acido tele-metilimidazolo-acetico (t-MIAA). L'IAA, che \u00e8 riconosciuto come agonista dei recettori del GABA, esiste anche come coniugato al ribosio ed al ribosio-5-fosfato. Sebbene nel cervello l'IAA si formi probabilmente per transaminazione dell'istidina, in alcune circostanze pu\u00f2 comunque essere sintetizzata per ossidazione dell'istamina.\nDa notare che l'istamina \u00e8 substrato della DAO ma non della MAO, e che nel sistema nervoso centrale dei vertebrati \u00e8 quasi esclusivamente metilata. La metil-istamina \u00e8 poi substrato della MAO-B; quindi gli inibitori delle MAO aumentano la concentrazione cerebrale della t-MH mentre abbassano quella del t-MIAA. Nel cervello, le concentrazioni di quest'ultimo non risentono del probenecid, un inibitore del trasporto di altri metaboliti derivati da neurotrasmettitori.\nEquilibrio tautomerico.\nOltre al fenomeno della risonanza dell'anello aromatico, l'istamina d\u00e0 anche il fenomeno della tautomeria. La molecola esiste quindi in due forme ben distinte in equilibrio tra di loro, ossia il tautomero \u03c4 (tau) ed il tautomero \u03c0 (pi). In soluzione a pH fisiologico il tautomero \u03c4 risulta essere maggiormente stabile rispetto al tautomero \u03c0, in quanto \u00e8 stabilizzato dalla carica positiva dell'ammina primaria legata all'anello imidazolo tramite il ponte etilenico. \nL'interazione recettoriale si basa essenzialmente sul fenomeno della tautomeria: mentre la forma N\u03c4-H ha elevata affinit\u00e0 per il sito recettoriale, la forma N\u03c0-H ha elevata efficacia, ossia \u00e8 la forma tautomerica in grado di attivare la risposta. L'istamina si lega quindi al recettore quando si trova nella forma N\u03c4-H con l'ammina primaria protonata (carica positivamente), l'interazione dell'ammina con la tasca anionica del sito attivo recettoriale neutralizza la carica positiva dell'istamina stabilizzando in questo modo la forma N\u03c0-H, forma tautomerica a bassa affinit\u00e0 ma in grado di attivare la risposta intracellulare.\nRuolo nell'infiammazione.\nEffetti.\nL'istamina provoca:\nLocalizzazione cellulare.\n\u00c8 immagazzinata in cellule specializzate come i granulociti eosinofili, le piastrine, i mastociti, i primi due circolanti nel sangue, l'ultimo intersperso nel tessuto connettivo intorno ai vasi sanguigni, nella cute e nelle mucose del canale digerente e dell'apparato respiratorio.\nL'istamina \u00e8 contenuta nei granuli delta delle piastrine, nei granuli dei mastociti e dei basofili. I mastociti sono cellule residenti nel tessuto connettivo che possiedono sulla superficie recettori per le IgE, immunoglobuline rilasciate nell'organismo a seguito di una reazione allergica. I recettori sulla superficie dei mastociti si legano alle IgE circolanti e tutto questo complesso si lega all'allergene (che ha scatenato la reazione).\nQuesto attacco provoca una serie di reazioni all'interno dei mastociti, con il rilascio finale di molte sostanze, tra cui appunto l'istamina. L'effetto dell'istamina, che accompagna la vasodilatazione, \u00e8 di alterare l'equilibrio tra la componente liquida del sangue e l'acqua contenuta nel tessuto connettivo: il risultato \u00e8 un accumulo di liquidi nel tessuto connettivo che provoca edema. L'edema pu\u00f2 costituire un rischio serio se si verifica nella gola o nei bronchi. Una seconda esposizione all'allergene pu\u00f2 avere effetti molto violenti perch\u00e9 in quel caso gli anticorpi (immunoglobuline) IgE sono gi\u00e0 presenti sul mastocita.\nRecettori per l'istamina.\nGli effetti dell'istamina sono mediati nei diversi tessuti da recettori specifici. Finora si conoscono quattro tipi di recettori, denominati da H1 a H4.\nSono accoppiati ad una proteina Gq e ad una G11 che agiscono tramite l'idrolisi dei fosfoinositidi di membrana (intervento di una fosfolipasi C), generando diacilglicerolo (DAG) ed inositolo trifosfato (IP3), che mettono in moto vie trasduttive calcio-dipendenti.\nAttivano l'adenilatociclasi tramite una proteina Gs e quindi le loro azioni molecolari sono mediate dall'AMP ciclico e dalla proteina chinasi A (PKA). L'effetto vasodilatativo avviene grazie alla conseguente inattivazione (tramite fosforilazione) della chinasi della miosina a catena leggera (MLCK): la miosina non pu\u00f2 pi\u00f9 legarsi all'actina e la contrazione viene evitata.\nIl loro effetto si esplica attraverso una proteina G inibitoria (Gi); quindi si ha riduzione dell'attivit\u00e0 dell'adenilatociclasi; i dimeri beta-gamma possono portare all'attivazione o inibizione di alcuni canali ionici. Tramite questo meccanismo, i recettori H3 controllano la secrezione di certi neurotrasmettitori.\nAnche questi recettori inibiscono l'adenilatociclasi tramite una Gi. Accessoriamente possono accoppiarsi ad una Gzero (G0), che regola i canali del potassio e l'attivazione delle MAP chinasi tramite la PKC. \u00c8 stato riportato che possono anche attivare delle proteine G presenti esclusivamente nelle cellule midollari, la G15 e la G16, tramite le quali possono agire sulla mobilizzazione del calcio dai depositi intracellulari.\nAzioni dell'istamina nel SNC.\nLa maggior parte del rilascio di istamina \u00e8 di tipo non-sinaptico, ma l'istamina neuronale pu\u00f2 anche essere capace di una neurotrasmissione di tipo veloce. Per esempio l'istamina aumenta la conduttanza agli ioni cloro nel talamo attraverso i suoi recettori H2 o un canale ionico. Questo implica che, come la serotonina, anche l'istamina pu\u00f2 attivare sia recettori accoppiati a secondi messaggeri, sia canali ionici controllati da ligandi.\nI neuroni istaminaergici possono regolare ed essere regolati da altre vie neurochimiche. Ad esempio, l'attivazione degli autorecettori H3 riduce il rilascio di acetilcolina, noradrenalina, serotonina e certi peptidi. A sua volta l'attivazione del recettore NMDA, dei recettori oppioidi mu, dei dopaminergici D2 e dei sottotipi recettoriali per la serotonina, possono aumentare il rilascio neuronale di istamina.\nDi particolare interesse \u00e8 quello del ruolo del sistema colinergico nella veglia indotta dall'istamina. La comparsa del sonno \u00e8 stata tracciata nelle cellule dell'area preottica ventrale dell'ipotalamo che, quando si attiva, inibisce i neuroni tubero-mammillari attraverso delle scariche di GABA. Quindi l'istamina \u00e8 un regolatore importante dei cicli sonno-veglia. \u00c8 su questa base che si spiegano gli effetti collaterali di certi farmaci antiallergici (sonnolenza), grazie all'antagonismo che hanno verso i recettori H1 cerebrali. Un altro effetto anch'esso mediato dai recettori H1 \u00e8 la soppressione dell'attivit\u00e0 convulsiva.\nA livello ipotalamico l'istamina \u00e8 un regolatore di altre funzioni, quali il rilascio di vasopressina, di ossitocina, di prolattina, ACTH e beta-endorfina. Regola pure il senso di fame e di sete: un aumento dell'istamina sopprime queste due sensazioni, mentre antagonisti del recettore H1 agiscono sull'ipotalamo ventromediale per stimolare l'appetito. A livello ipofisario, sembra che sia i recettori H1 che H2 siano implicati nella regolazione degli ormoni locali.\nNell'animale da esperimento l'istamina, dopo micro iniezione in certe aree cerebrali, \u00e8 anche un efficace soppressore delle risposte dolorifiche, effetto che sembra mediato principalmente dai recettori H2. Fuori dal cervello, la presenza di recettori H1 ed H3 su certi tipi di nervi sensitivi promuove, rispettivamente, risposte pro-flogistiche/-nocicettive ed anti-flogistiche/-nocicettive.\nIstamina e patologie neurologiche.\nSono state riscontrate variazioni significative del sistema istaminergico in alcuni disordini neurologici come la sclerosi multipla, l'encefalopatia alcoolica di Wernicke, la malattia di Alzheimer e la sindrome di Down. Sia che derivi dai mastociti che dai neuroni, l'istamina pu\u00f2 partecipare in questi processi attraverso un controllo della permeabilit\u00e0 vascolare e della barriera emato-encefalica alle cellule immunitarie periferiche. La capacit\u00e0 dell'istamina di potenziare le risposte NMDA-dipendenti potrebbe spiegare parte dei suoi effetti neurotossici riscontrati nelle encefalopatie tossiche, specie quelle da alcolici e da epatopatie croniche (ammoniopatie), ma anche qualche condizione genetica come l'istidinemia, dove la sintesi dell'istamina riceve gravi squilibri della sua sintesi.\nL'istamina neuronale \u00e8 un mediatore della condizione nota come cinetosi. I neuroni istaminergici infatti sono attivati da disturbi vestibolari e secernono cos\u00ec istamina verso i centri del vomito del tronco encefalico. Infatti, gli antagonisti dei recettori H1 sono generalmente dei buoni antiemetici."}
{"id": "102083", "revid": "729019", "url": "https://it.wikipedia.org/wiki?curid=102083", "title": "Sante Pollastri", "text": "Biografia.\nSante Pollastri cominci\u00f2 la sua carriera di ladro rubando carbone per proteggersi dal freddo. Non si conoscono esattamente i motivi per cui Pollastri divenne un ricercato e un acerrimo nemico dei Carabinieri: tra le ipotesi vi \u00e8 l'uccisione di un parente da parte dei militi dell'Arma (un cognato che con lui stava fuggendo dopo aver svaligiato un appartamento) o il fatto che la sorella, Carmelina, fosse stata violentata da un carabiniere: Pollastri, nel 1918, avrebbe ucciso il presunto colpevole e si sarebbe dato alla macchia. Queste ipotesi non hanno trovato riscontro nei documenti e sono, almeno in parte, frutto delle leggende popolari nate intorno al bandito in epoca successiva.\nSecondo una delle tante versioni popolari della storia di Pollastri, questi si sarebbe accattivato le simpatie anarchiche in seguito a questo episodio: uscendo da un bar, una sera del 1922, sput\u00f2 una caramella amara al rabarbaro; questa cadde casualmente vicino agli stivali di due fascisti che, pensando che il gesto fosse intenzionale ed interpretandolo come una sfida, lo picchiarono a sangue.\nEsiste poi un ulteriore racconto, che insiste sulla provocazione, condita di insulti, da parte di tre fascisti verso Sante, seguita da una rissa in piena regola.\nGli omicidi.\nIl 14 luglio 1922, Pollastri e la sua banda, alla quale si era unito l'anarchico Renzo Novatore, rapinarono un cassiere della Banca agricola italiana, Achille Casalegno, che portava una borsa piena d'oro: durante la colluttazione questi venne colpito da un proiettile al cuore e mor\u00ec; al processo del 1931 il Pollastri avrebbe poi accusato il defunto Novatore dell'esplosione del colpo, anche se \u00e8 possibile che con la sua testimonianza egli volesse scagionare s\u00e9 stesso o un terzo complice.\nDurante il periodo della latitanza, Pollastri uccise diversi militi delle forze dell'ordine: si rese infatti responsabile dell'omicidio, tra Piemonte, Liguria e Lombardia, di cinque carabinieri; tra questi, enorme clamore suscit\u00f2 nel giugno del 1926 l'uccisione, insieme a un complice, di due carabinieri presso Mede, in Lomellina. Nel novembre dello stesso anno, uccise in uno scontro a fuoco il maresciallo Giuseppe La Corte e il brigadiere Sebastiano Pulvirenti, in un'osteria di via Govone, a Milano, dove si erano mescolati agli avventori per catturarlo, dopo una rapina compiuta qualche giorno prima nella quale era stato ucciso un gioielliere.\nVerso la fine degli anni Venti era divenuto famoso anche all'estero, dove si era rifugiato in seguito agli ultimi omicidi.\nCol tempo si guadagn\u00f2 l'appellativo di \"Nemico pubblico numero uno\"; la sua fama crebbe, alimentata non solo dalle rapine e dai furti messi a segno (tra cui quello alla prestigiosa gioielleria Rubel a Parigi), ma anche dalla sua peculiare personalit\u00e0 che, si racconta, lo portava a compiere atti di generosit\u00e0 a vantaggio dei pi\u00f9 poveri e degli anarchici latitanti.\nL'arresto.\nDopo gli omicidi degli ultimi due poliziotti, il vicecommissario Rizzo, della Squadra Mobile delle guardie di pubblica sicurezza della Questura di Milano, fu incaricato di catturare Pollastri; questi venne cos\u00ec arrestato a Parigi il 10 agosto 1927, nella metropolitana, con la collaborazione del commissario Guillaume (personaggio a cui Georges Simenon si ispir\u00f2 per il suo commissario Maigret). Pare che Pollastri sia stato tradito da una confidenza di un informatore della polizia.\nTra i nomi degli autori della soffiata, si fecero quelli del suo luogotenente Peotta, di una ballerina e anche quello di Costante Girardengo. Pollastri e Girardengo, che si conoscevano ed erano amici fin dall'infanzia e dalla comune frequentazione con il massaggiatore Biagio Cavanna, si incontrarono durante una sei giorni nella capitale francese. Girardengo era pi\u00f9 vecchio di sei anni e nel 1913, quando Pollastri era adolescente, aveva gi\u00e0 preso parte al suo primo giro d'Italia. In seguito, questo incontro fu oggetto di una testimonianza di Girardengo al processo a carico di Pollastri.\nDurante l'interrogatorio successivo alla cattura, il magistrato chiese a Pollastri se avesse idee anarchiche; egli rispose: \"Ho le mie idee\". Intervistato in seguito da Ferdinando Castelli, che stava scrivendo il libro \"I cavalieri del nulla\", dichiar\u00f2 di aver compreso di essere stato anarchico solo dopo aver appreso da Renzo Novatore in che cosa consisteva l'anarchia.\nPollastri venne quindi condannato all'ergastolo, estradato in Italia ed inviato a scontare la pena sull'isola di Santo Stefano, dove ebbe come compagni di cella diversi famosi banditi, tra cui Ezio Barbieri e Giuseppe Mariani.\nLa grazia e gli ultimi anni.\nDopo aver scontato 32 anni di carcere, fu graziato nel 1959 dal presidente della Repubblica Giovanni Gronchi e ritorn\u00f2 al suo paese natale, Novi Ligure, dove visse gli ultimi 20 anni della sua vita praticando l'attivit\u00e0 di commerciante ambulante di stoffe e dove mor\u00ec all'et\u00e0 di ottant'anni, venendo sepolto nel cimitero locale.\nNella cultura di massa.\n\u00c8 nota l'amicizia che ebbe da bambino con il grande ciclista Costante Girardengo, anch'egli originario di Novi Ligure, e la sua compagnia d'azione con l'anarchico Renzo Novatore. La storia di questi \"strani legami\" ha ispirato l'autore musicale Luigi Grechi per la composizione della canzone \"Il bandito e il campione\", portata al successo dal fratello Francesco De Gregori.\nDopo il successo della canzone e del libro omonimo di Marco Ventura \u00e8 stata prodotta anche una miniserie televisiva Rai \"La leggenda del bandito e del campione\", con Beppe Fiorello nel ruolo di Sante Pollastri, trasmessa in prima visione il 4 e 5 ottobre 2010.\n\u00c8 invece del 2011 lo spettacolo teatrale \"Quella sera al Vel d'Hiver\", scritto e interpretato da Massimo Poggio e Davide Iacopini, che narra l'incontro di Pollastri e Girardengo alla Sei giorni di Parigi.\nNel 2017 esce \"Sante Pollastro e le storie del Borgo\" di Maria Angela Damilano: questa antologia di 12 racconti ripercorre, romanzandola, la vita di Pollastri attraverso altrettanti episodi che lo hanno visto coinvolto."}
{"id": "102086", "revid": "767487", "url": "https://it.wikipedia.org/wiki?curid=102086", "title": "Adriano Pappalardo", "text": "Biografia.\nLa carriera di Adriano Pappalardo inizia nel 1971, con un provino alla Numero Uno, neonata etichetta discografica di Mogol. La voce dalle inaspettate venature soul e la veemenza dell'interpretazione (mentre canta si ferisce involontariamente alla testa, ma porta a termine l'esibizione nonostante il sanguinamento) sorprendono i presenti, primo fra tutti Lucio Battisti, tanto che si decide di metterlo subito sotto contratto. Gli viene consigliato di adottare un nome d'arte, ma lui sceglie di tenere il suo vero nome.\nCon il suo primo 45 giri \"Una donna\" esordisce in televisione nello speciale \"Tuttinsieme\", in cui Mogol e Battisti presentano la scuderia della nuova casa discografica. Fanno seguito \"\u00c8 ancora giorno\" (seconda al Festivalbar 1972) e \"Segui lui\", entrambi scritti da Mogol e Battisti ed entrambi successi da hit parade. Sempre nel 1972 esce il suo primo 33 giri, intitolato semplicemente \"Adriano Pappalardo\". ll successivo album \"California no\", prodotto da Claudio Fabi, esce nel novembre 1973.\nIn questo periodo conosce Lisa Giovagnoli, sua compagna per tutta la vita, che diventer\u00e0 sua moglie nel 2010; Pappalardo e la Giovagnoli hanno avuto un unico figlio, Laerte, il quale \u00e8 stato sposato dal 2004 al 2007 con la giornalista e blogger Selvaggia Lucarelli, con la quale nel 2005 \u00e8 diventato padre di Leon, unico nipote di Adriano.\nNel 1975 passa alla RCA Italiana e pubblica il terzo album \"Mi basta cos\u00ec\". Nello stesso anno prende parte ad una tourn\u00e9e italiana insieme al giovanissimo Umberto Tozzi. Dopo una serie di incisioni poco fortunate \u2014 tra cui \"Ai miei figli che dir\u00f2\", cover di \"Knockin' On Heaven's Door\" di Bob Dylan \u2014 il successo torna nel 1979 con \"Ricominciamo\", preannunciato nell'estate precedente da \"Voglio lei\", dove vengono messe in risalto anche le sue doti di sub specializzato in apnea. \"Ricominciamo\" sar\u00e0 il suo cavallo di battaglia e viene inclusa nel successivo album \"Non mi lasciare mai\" (1980).\nNel 1982 riprende la collaborazione con un Lucio Battisti ormai ritiratosi dalla scena pubblica, che produce i suoi successivi lavori \"Immersione\" (concept album dedicato al mare e ispirato alla sua passione) e, l'anno successivo, \"Oh! Era ora\". I testi di quest'ultimo album sono scritti, con lo pseudonimo \"Vanera\", da Pasquale Panella, che diverr\u00e0 l'autore di Battisti. Del suo aspetto fisico inconfondibile e della sua forza interpretativa comincia ad accorgersi qualche produttore cinematografico, che gli propone di recitare in spot pubblicitari, o in veri e propri film. Viene cos\u00ec ingaggiato per ruoli da \"duro\" o \"cattivo\", ma si presta anche a interpretazioni da tipica \"commedia italiana\".\nIl primo film interpretato \u00e8 \"A tu per tu\" di Sergio Corbucci (1984), a cui fanno seguito \"Rimini Rimini\" (1987) e \"Rimini Rimini - Un anno dopo\" (1988). \u00c8 tuttavia con la fiction \"La piovra 4\" che ottiene il suo pi\u00f9 grande successo come attore, a cui fanno seguito le due miniserie \"Classe di ferro\" e numerosi altri lavori televisivi, fino ai ruoli \"impegnati\" in \"Una famiglia per caso\" e \"Rita da Cascia\". Inoltre nel 1990 partecipa alla terza edizione del musical \"Aggiungi un posto a tavola\" di Garinei e Giovannini, nella parte di Toto, lo scemo del villaggio impotente.\nNel 1994 partecipa alla sitcom \"Italian Restaurant\" con Gigi Proietti. Nel 1995 partecipa anche al musical \"I Cavalieri della Tavola Rotonda\" di Galli e Capone nel ruolo del \"Cavaliere Nero\" (personaggio con la particolarit\u00e0 di parlare solo in rima). Nel giugno degli anni 2000 e 2001 ha condotto su Canale 5, insieme a Maurizio Vandelli, Little Tony e Rita Pavone, il variet\u00e0 musicale \"I ragazzi irresistibili\", nel quale proponeva insieme agli altri cantanti un repertorio musicale dagli anni sessanta in poi. Nel 2003 partecipa al reality show \"L'isola dei famosi\", venendo eliminato nel corso della semifinale con il 60% dei voti, classificandosi al terzo posto, che lo rilancia come \"animale da palcoscenico\" e come personaggio da gossip; anche il figlio Laerte parteciper\u00e0 all\"'Isola\", nel 2011.\nLe intemperanze in diretta, le risse verbali e le parole forti, pur congruenti al personaggio pubblico di Pappalardo, finiscono per creargli dei problemi, tanto che nel 2006 il direttore di Rai 1 Fabrizio Del Noce, a seguito di un pesante scontro verbale con l'attore e cantante Antonio Zequila avvenuto il 22 gennaio 2006 a \"Domenica in\", condotta da Mara Venier, lo sospende a tempo indeterminato dalla RAI. Solo qualche mese prima, era andata in onda la reality-soap \"Casa Pappalardo\", girato nella sfera domestica del cantante.\nAl 2004 risale l'unica partecipazione di Adriano Pappalardo (con il brano \"Nessun consiglio\") al Festival di Sanremo che, secondo alcuni critici, \u00e8 frutto della sua sovraesposizione mediatica pi\u00f9 che del valore artistico del brano in concorso. Nel gennaio 2011 fa ritorno in TV sui Rai 1 come concorrente VIP nella trasmissione \"I raccomandati\". Il 21 maggio 2012 la trasmissione radiofonica \"Stile libero\" di R101 lancia l'iniziativa \"Maffoni &amp; Lontani Conoscents\" per Riccardo Maffoni con una parodia di \"We Are the World\" dal titolo \"We Are the Maffons\" a cui Adriano Pappalardo aderisce insieme a Roberto Vecchioni, Eugenio Finardi, Noemi, Paola Turci, Paola &amp; Chiara, gli Afterhours e Paolo Bruni dei Negrita.\nIl 3 agosto 2016 subisce un grave incidente schiantandosi al suolo con il parapendio sul litorale pontino. Ricoverato presso l'Ospedale Santa Maria Goretti di Latina ha riportato diversi traumi."}
{"id": "102087", "revid": "599013", "url": "https://it.wikipedia.org/wiki?curid=102087", "title": "Crc", "text": ""}
{"id": "102088", "revid": "767487", "url": "https://it.wikipedia.org/wiki?curid=102088", "title": "Las Ketchup", "text": "Las Ketchup sono un gruppo musicale spagnolo composto inizialmente da tre sorelle, Lola, Pilar e Luc\u00eda Mu\u00f1oz, e in seguito da quattro, con l'arrivo di Roc\u00edo Mu\u00f1oz. Sono figlie di Juan Mu\u00f1oz, un chitarrista di flamenco noto come \"El Tomate\" e provengono da Cordova, in Andalusia.\nHanno riscosso un grande successo a livello mondiale con il singolo \"Aserej\u00e9\", tormentone estivo del 2002 di gran successo commerciale. Successivamente hanno partecipato al Festival di Sanremo 2004 insieme a Danny Losito con il brano \"Single\" e all'Eurovision Song Contest 2006 con \"Un Blodymary\".\nIl loro album di debutto, \"Hijas del Tomate\", ed il seguente, \"Un Blodymary\", non ottennero per\u00f2 il successo sperato, rendendo il gruppo un \"one-hit wonder\".\nStoria.\nHanno debuttato nell'estate del 2002 con l'album \"Hijas del Tomate\", nome ispirato dalla loro discendenza paterna, accompagnato dal primo singolo, la fortunatissima canzone \"Aserej\u00e9\", che ebbe un successo enorme in tutto il globo nella stagione estiva di quell'anno divenendo uno dei pi\u00f9 noti tormentoni estivi degli anni duemila, grazie alle sonorit\u00e0 fresche e una semplice coreografia eseguita nel video musicale del brano, molto programmato dalle emittenti televisive. La canzone venne proposta anche in lingua inglese con il titolo \"The Ketchup Song\". Tutto questo successo tuttavia non permise all'album di avere grosse vendite all'infuori della Spagna. Dopo il successo di \"Aserej\u00e9\" venne estratto il secondo singolo \"Kusha las payas\", solo in Spagna.\nIn seguito nel gruppo si aggiunge la quarta sorella, Roc\u00edo. Le ragazze hanno dichiarato che realmente Roc\u00edo ha sempre fatto parte del gruppo ma non ha partecipato al debutto perch\u00e9 era in maternit\u00e0.\nSono tornate sulle scene musicali italiane solamente durante il Festival di Sanremo 2004, al quale hanno preso parte duettando con Danny Losito per la canzone \"Single\".\nNel 2006 hanno rappresentato la Spagna all'Eurovision Song Contest 2006 (scelta interna da parte dell'emittente televisiva TVE) con la canzone \"Un Blodymary\", classificandosi a un deludente ventunesimo posto con 18 punti. Contemporaneamente \u00e8 uscito il singolo del brano e l'omonimo album, che pure hanno un riscontro non esaltante. Pur non avendo rilasciato altri lavori, sono spesso ospiti in varie parti del mondo. In Italia, sono riapparse nel 2010 durante una puntata della trasmissione RAI \"I migliori anni\". Si sono poi esibite al Melodifestivalen 2016 come interval act della prima semifinale, e nuovamente in RAI all'ultima puntata di \"Furore 20 years\".\nA giugno 2020 pubblicano il singolo \"Grisbi Summer Mania\" in collaborazione con Valeria Rossi, brano che pubblicizza il noto marchio alimentare."}
{"id": "102091", "revid": "77358", "url": "https://it.wikipedia.org/wiki?curid=102091", "title": "Xorg", "text": ""}
{"id": "102092", "revid": "436907", "url": "https://it.wikipedia.org/wiki?curid=102092", "title": "Neffa", "text": "Dopo una prima esperienza come batterista in gruppi hardcore negli anni novanta, \u00e8 considerato uno dei precursori dell'hip hop in Italia e uno dei massimi esponenti dell'hip hop italiano, genere abbandonato gradualmente nel corso degli anni.\nBiografia.\nPrimi anni.\nNato a Scafati, in provincia di Salerno, all'et\u00e0 di otto anni si trasferisce con la famiglia a Bologna, dove \u00e8 cresciuto e risiede, e dove ha iniziato a fare hip hop nell'underground cittadino (in particolare all'Isola nel Kantiere).\nInizia la carriera negli anni ottanta come batterista in diversi gruppi hardcore punk tra cui gli Impact e i Negazione, con cui suona in una storica tourn\u00e9e negli Stati Uniti con lo pseudonimo di Jeff Pellino, ma esce dalla band prima che, nel 1991, partecipi a Modena alla data italiana dei Monsters of Rock insieme a Metallica e AC/DC. Il nome d'arte del cantante \u00e8 preso da un giocatore paraguaiano della Cremonese dei primi anni novanta, Gustavo Neffa.\nAnni novanta.\nNel 1993 collabora per un tour con i Piombo A Tempo, ovvero Leleprox e Fumo dei Lion Horse Posse, e con Nandu Popu (Isola Posse All Stars, Sud Sound System); durante queste date sperimenta per la prima volta la tecnica del freestyle. Entra a far parte dell'Isola Posse All Stars, ensemble bolognese mista a salentini, pioniere del fenomeno delle Posse e del primo hip hop italiano, poi confluita parte nei Sangue Misto che scelsero una linea hip hop e parte al gi\u00e0 avviato progetto Sud Sound System pi\u00f9 propensi al raggamuffin.\nIl successo arriva nel 1994 con l'album \"SxM\" dei Sangue Misto, pubblicata dall'etichetta indipendente bolognese Century Vox che si occup\u00f2 di diverse produzioni underground negli anni novanta. Nonostante la notoriet\u00e0 nella scena e le potenzialit\u00e0, il gruppo non produsse mai pi\u00f9 un album, sebbene i tre collaborarono sempre nei rispettivi album da solisti: Neffa infatti collabor\u00f2 con Gruff agli album \"Rapadopa\" (1993) e \"Zero Stress\" (1997) e negli anni duemila partecip\u00f2 al progetto Katzuma.org con Deda.\nIl 1996 \u00e8 l'anno di \"Aspettando il sole\", singolo apripista dell'album \"Neffa &amp; i messaggeri della dopa\" in realt\u00e0 prodotto l'anno precedente ma per problemi di distribuzione usc\u00ec in ritardo. All'album hanno partecipato noti personaggi della scena hip hop italiana, appunto i messaggeri (Esa, Kaos, Sean, DJ Gruff, Phase 2, Speaker Cenzou e Giuliano Palma). Nello stesso periodo produsse il primo album da solista di Kaos One \"Fastidio\", nel quale duett\u00f2 in due brani, e partecip\u00f2 costantemente al programma radiofonico \"One Two One Two\" insieme ad Albertino e a J-Ax su Radio Deejay.\nNel 1997 usc\u00ec la colonna sonora del film \"Torino Boys\", nella quale Neffa cur\u00f2 gran parte della produzione e present\u00f2 i brani \"Navigher\u00f2 la notte\" e \"Nella luce delle sei\", quest'ultimo con Deda.\nNel 1998 venne pubblicato l'album \"107 elementi\" in collaborazione con Deda e Al Castellana, dal quale furono estratti i singoli \"Non tradire mai\", \"Vento freddo\" e \"Navigher\u00f2 la notte\". Nello stesso anno, e fino al 1999, Neffa ricopr\u00ec il ruolo di conduttore della trasmissione \"Sonic\" trasmessa su MTV; sempre nel 1999 venne pubblicato l'EP \"Chicopisco\", autoprodotto e distribuito dalla Black Out. Tale pubblicazione sarebbe dovuta essere un'anticipazione a un successivo album in studio di Neffa, in uscita in autunno di quell'anno, progetto che non vedr\u00e0 mai la luce.\nPartecipa anche al remix della hit \"T'innamorer\u00f2\" di Marina Rei, in duetto con l'artista romana e collabora alla produzione dell'album \"Merda &amp; melma\" dei Melma &amp; Merda, gruppo musicale formato da Kaos, Deda e Sean.\nAnni duemila.\nAgli inizi degli anni duemila, Neffa pubblic\u00f2 un comunicato in cui dichiarava di aver deciso di adottare un approccio differente a livello compositivo: Ultimo suo residuo nel mondo dell'hip hop di fine decennio furono brani rispettivamente scritti, prodotti e cantati da Francesca Tour\u00e9 e dall'ex Messaggero della Dopa Dre Love, presenti nella colonna sonora di \"Zora la vampira\".\nNel 2001 arriv\u00f2 la svolta artistica di Neffa, il quale abbandon\u00f2 l'hip hop per passare alla musica leggera e soul. Nello stesso anno usc\u00ec \"La mia signorina\", singolo di lancio di \"Arrivi e partenze\". Il brano ottenne un ottimo successo in radio, divenendo il pezzo pi\u00f9 richiesto dell'anno, oltre ad essere incluso nella raccolta della manifestazione canora del \"Festivalbar 2001\". Gli altri singoli estratti dall'album stati furono \"Sano e salvo\" e \"Alla fermata\". L'anno seguente produsse l'album \"Turbe giovanili\", il primo da solista di Fabri Fibra, che spieg\u00f2 come Neffa un giorno \u00abmi telefon\u00f2 per dirmi che aveva recuperato delle basi dal suo vecchio hard disk\u00bb.\nNell'estate 2003 Neffa present\u00f2 il singolo \"Prima di andare via\", che divenne subito uno dei principali successi dell'estate, risultando il pi\u00f9 trasmesso dai network radiofonici d'Italia, vincendo il premio radiofonico del Festivalbar e che traina l'album. Il momento propizio prosegue con la ballata \"Quando finisce cos\u00ec\" e, soprattutto, con la pubblicazione dell'album \"I molteplici mondi di Giovanni, il cantante Neffa\", uscito a ottobre e caratterizzato da sonorit\u00e0 blues, funky, lounge e soul. Nel 2004 si presenta al Festival di Sanremo con \"Le ore piccole\", pezzo swing (la pi\u00f9 breve canzone in gara in quella edizione), piazzandosi al nono posto. Sempre nel 2004 \u00e8 stato testimonial della campagna della Renault per la sicurezza stradale, il \"Safe and sound\" per la quale ha composto il brano \"Sto viaggiando verso te\".\nNel maggio 2006 esce \"Il mondo nuovo\", singolo apripista dell'album \"Alla fine della notte\". Il disco prosegue, in maniera a volte pi\u00f9 ritmata a volte pi\u00f9 riflessiva, sulla strada soul del precedente album. Da esso vennero inoltre estratti \"Cambier\u00e0\" e \"La notte\". Il videoclip di \"Cambier\u00e0\" viene realizzato interamente in computer grafica, diretto dal regista partenopeo Claudio D'Avascio. Il singolo \u00e8 inoltre l'unico nella carriera di Neffa a debuttare nella classifica tedesca. Sempre nel 2006 ha recitato in un piccolo ruolo nella prima puntata della prima stagione della serie televisiva \"L'ispettore Coliandro\", oltre ad aver scritto per Mietta il brano \"Resta qui\", estratto dall'album \"74100\", e ad aver composto le musiche per la colonna sonora del film \"Saturno contro\" di Ferzan \u00d6zpetek, per il quale ha realizzato il tema principale, intitolato \"Passione\". Quest'ultimo singolo \u00e8 stato accompagnato da un videoclip diretto da Maria Sole Tognazzi e che ha visto la partecipazione di buona parte del cast del film. Il singolo vince successivamente il Nastro d'argento 2007 come miglior componimento originale. Neffa riceve anche due nomination al David di Donatello per il miglior musicista e David di Donatello per la migliore canzone originale, oltre a ricevere un ottimo riscontro in classifica e soprattutto da parte della critica.\nNel corso del 2007 esce la sua prima raccolta di successi \"Aspettando il sole\", che celebra la carriera del cantante con canzoni sia pi\u00f9 datate che pi\u00f9 recenti. La raccolta ha un buon successo ed esce in due versioni: una con un disco singolo e l'altra comprensiva di un DVD contenente tutti i videoclip del cantante. Nello stesso anno scrive inoltre per Adriano Celentano il brano \"Fiori\", inserito nell'album \"Dormi amore, la situazione non \u00e8 buona\".\nNel 2008 collabora con i Sud Sound System al brano \"Chiedersi come mai\", contenuto nell'album \"Dammene ancora\", e successivamente partecipa al disco di Deda (\"Rituals of Life\") con lo pseudonimo di Johnny Boy and The Neffertons nei brani \"Bust a Loose\" e \"Let's Do in the Hay\".\nNel 2009 esce il singolo \"Lontano dal tuo sole\", che anticipato il sesto album in studio \"Sognando contromano\". L'album ha un buon successo di vendite, grazie anche al secondo singolo \"Nessuno\" e al \"Sognando contromano Tour 2010\", partito a met\u00e0 gennaio in una dozzina di date invernali in cui propose dal vivo le tracce dell'ultimo disco e i successi del passato.\nAnni 2010.\nNel 2010 Neffa fonda insieme al rapper J-Ax il duo Due di Picche, pubblicando l'album \"C'eravamo tanto odiati\". Il disco \u00e8 stato anticipato dal singolo \"Faccia come il cuore\" mentre il secondo \u00e8 \"Fare a meno di te\" in classifica per molte settimane.\nNello stesso anno collabora con la cantante reggae, Mama Marjas, con il pezzo \"Sexy Love\" contenuto nell'album \"90\" dell'artista pugliese. Nel 2011 fa da coautore alla canzone \"Farlo con te (Strappamutande)\" di J-Ax, oltre a scrivere e comporre il brano \"L'amore che ho\" di Emma, presente nell'album A me piace cos\u00ec della cantante. Inoltre ha composto il testo della canzone \"Un finale diverso\" di Marco Mengoni, contenuta in \"Solo 2.0\".\nAll'inizio del 2013 ritorna sulle scene musicali con un nuovo singolo intitolato \"Molto calmo\", pubblicato l'11 gennaio. Nello stesso periodo collabora con Fabri Fibra al brano \"Panico\" (presente nell'album di Fabri Fibra \"Guerra e pace\", uscito il 5 febbraio 2013) e torna come autore con il testo di \"Cuore nero\" per Chiara (album \"Un posto nel mondo\"). Nel corso dello stesso anno, riceve il disco d'oro dalla FIMI.\nIl 24 maggio 2013 \u00e8 stato pubblicato il secondo singolo \"Quando sorridi\", che riceve il disco d'oro nel corso del 2013. e successivamente vengono rivelati il titolo dell'ottavo album in studio, \"Molto calmo\", e la data di pubblicazione, fissata per il 18 giugno 2013. L'album contiene anche due collaborazioni: con Terron Fabio dei Sud Sound System in \"Luce oro\" e con il rapper Ghemon in \"Dove sei\", quest'ultimo brano presente soltanto nella versione sull'iTunes Store. Il 16 agosto 2013 viene pubblicato il terzo \"Dove sei\", certificato anch'esso disco d'oro per le oltre 15.000 copie vendute.\nNella classifica degli album pi\u00f9 trasmessi dalle radio italiane nel 2013, Neffa si posiziona al secondo posto grazie al successo commerciale dei singoli \"Molto calmo\", \"Quando sorridi\" e \"Dove sei\", tutti certificati disco d'oro per aver venduto oltre 15.000 copie e rimasti in classifica airplay per diverse settimane nel corso dell'anno. Il 17 gennaio 2014 \u00e8 stato pubblicato il quarto e ultimo singolo \"Per sognare ancora\", mentre nel mese di marzo \u00e8 partito il \"Sopra le nuvole Tour\", che ha visto Neffa esibirsi nelle principali citt\u00e0 italiane. Nel giugno dello stesso anno scrive \"Lungo la riva\" per Cristina Scuccia, vincitrice di \"The Voice of Italy\", mentre nel corso dello stesso anno ha recitato nel film \"Numero zero - Alle origini del rap italiano\".\nIl 27 gennaio 2015 \u00e8 stato pubblicato il quinto album in studio di J-Ax \"Il bello d'esser brutti\", contenente, tra i vari duetti, quello con Neffa al brano \"Caramelle\", nel mese di giugno \u00e8 stato pubblicato il singolo \"Sigarette\", presentato da Neffa al terza edizione del \"Summer Festival\" e che ha anticipato l'ottavo album in studio del cantante, intitolato \"Resistenza\", uscito il 4 settembre. Ad anticiparne la pubblicazione \u00e8 stato anche il singolo \"Colpisci\", uscito il 21 agosto.\nIl 13 dicembre 2015 \u00e8 stata annunciata la sua partecipazione al 66\u00ba Festival di Sanremo nella sezione \"Campioni\" con il brano \"Sogni e nostalgia\".\nAnni 2020.\nIl 3 febbraio 2021 Neffa ha annunciato il proprio ritorno sulle scene musicali firmando con la Numero Uno. Il primo singolo di questo nuovo percorso \u00e8 \"Aggio perzo 'o suonno\", realizzato insieme a Coez e pubblicato il 12 dello stesso mese. Il brano si \u00e8 rivelato essere un estratto di un nuovo album dell'artista, intitolato \"AmarAmmore\" e uscito il 2 aprile successivo.\nIl 30 luglio il rapper Tha Supreme ha pubblicato il singolo \"Una direzione giusta\", cover di \"Lontano dal tuo sole\" di Neffa realizzata proprio con quest'ultimo."}
{"id": "102095", "revid": "767487", "url": "https://it.wikipedia.org/wiki?curid=102095", "title": "Massimo Modugno", "text": "Biografia.\nFiglio del celebre cantante Domenico Modugno e dell'attrice Franca Gandolfi, ha iniziato a cantare a soli cinque anni e in breve ha seguito le orme del padre. Ha partecipato due volte al Festival di Sanremo.\nA 18 anni vince il premio Talent Scout ed inizia a collaborare con Franco Migliacci, che produce il suo primo disco.\n\u00c8 nel 1992 che si fa conoscere, partecipando al Festival di Sanremo nella categoria \"Nuove Proposte\" con \"Uomo allo specchio\" che si classifica all'8\u00ba posto con 6.226 voti. Dopo di ci\u00f2, si dedica alla sua seconda passione: la recitazione.\nMentre lavora in teatro e in televisione a \"Domenica In\", incide un disco del quale fa parte il brano \"Delfini (Sai che c'\u00e8)\", cantato con il padre. Si dedica alla produzione musicale, curando un'edizione inedita delle canzoni paterne.\nTorna ancora al Festival di Sanremo nel 2004 insieme ai Gipsy Kings con il brano \"Quando l'aria mi sfiora\", che si classifica al 6\u00ba posto con 62.930 voti."}
{"id": "102096", "revid": "767487", "url": "https://it.wikipedia.org/wiki?curid=102096", "title": "Gipsy Kings", "text": "I Gipsy Kings sono un gruppo musicale formato da rom francesi di origine spagnola.\nStoria.\nI componenti del gruppo sono di origine andalusa, ma le loro due famiglie di origine gitana (i \"Reyes\" e i \"Baliardo\", imparentate fra loro) lasciarono il paese durante la guerra civile spagnola installandosi, come molte altre all'epoca, in Provenza. Sin da piccoli i cinque fratelli Reyes (dei Gipsy Kings) impararono dal loro padre, Jos\u00e9 Reyes, la rumba sia nel canto che nella chitarra.\nJos\u00e9 riusc\u00ec a trovare una produzione discografica per il proprio primo album di canzoni di rumba e da l\u00ec, quasi inconsapevolmente, gett\u00f2 le basi per la creazione di un nuovo genere musicale.\nLa voce gitana di Jos\u00e9 \u00e8 stata ereditata, nella sua cavernosit\u00e0 e raucedine, sostanzialmente dal figlio Canut.\nChico Bouchik\u00ec, di origini arabe, fu praticamente inglobato nella famiglia Reyes da pap\u00e0 Jos\u00e8 che lo definiva \"figlio adottivo\". Ha fatto parte dei Gipsy Kings per parecchi anni, fino a quando un forte litigio lo allontan\u00f2 dal gruppo. L'uscita dal gruppo di Chico corrispose con la fine del periodo di massimo successo e creativit\u00e0 dei Gipsy Kings. Attualmente Chico \u00e8 sposato con una delle cinque sorelle Reyes che insieme a Canut, Pablo, Andrea, Nicolas e Pachai sono i dieci figli di Pap\u00e0 Jos\u00e9.\nIl loro stile di musica \u00e8 una fusione di rumba flamenca, flamenco tradizionale e musica pop. Pur fortemente criticati dai puristi del flamenco, negli anni ottanta i Gipsy Kings riuscirono ad ottenere in Francia un enorme successo con il brano \"Bambol\u00e9o\", tratto dal loro terzo album intitolato \"Gipsy Kings\".\nIl successo fu replicato con il disco seguente, \"Mosa\u00efque\", contenente tra gli altri brani una rielaborazione in chiave flamenco di \"Nel blu dipinto di blu\" di Domenico Modugno.\nNel 1989 il gruppo riusc\u00ec ad entrare nelle classifiche USA e a rimanervi per ben 40 settimane, episodio pi\u00f9 unico che raro, al tempo, per artisti di lingua spagnola.\nNel 1994 registrano due brani inediti, \"Alma latina\" e \"Mistero antico\", nell'album di Consiglia Licciardi dal titolo \"Alma latina\".\nNel 2000 incidono insieme a Ziggy Marley una versione di \"One Love\", celebre brano di Bob Marley.\nNel 2004 partecipano al Festival di Sanremo accompagnando Massimo Modugno nel brano \"Quando l'aria mi sfiora\".\nNel 2008 duettano con il cantante italiano Gigi D'Alessio nella canzone \"Solo lei\", incisa nell'album \"Questo sono io\".\nLa loro versione spagnola di \"Hai un amico in me\" pu\u00f2 essere ascoltata alla fine del film \"Toy Story 3\" della Disney-Pixar e si trova nel disco della colonna sonora del film. In una scena all\u2019interno del film \"Il grande Lebowski\" (1998) si pu\u00f2 udire in sottofondo la versione dei Gipsy King del brano \"Hotel California\" degli Eagles.\nFormazione.\nI Gipsy Kings sono costituiti da due famiglie imparentate: la Reyes e la Baliardo. Sono nipoti di Manitas de Plata.\nChico Bouchik\u00ec, genero di Jose Reyes, \u00e8 stato uno dei fondatori del gruppo e ha registrato sette album (\"Gitan poete\", \"L'amour d'un jour\", \"Allegria\", \"Luna de fuego\", \"Gipsy Kings\", \"Best Remixes\", \"Mosa\u00efque\"). Nel 1992, Chico abbandona il gruppo crea la banda \"Chico &amp; The Gypsies\", famosa in tutto il mondo."}
{"id": "102098", "revid": "1446238", "url": "https://it.wikipedia.org/wiki?curid=102098", "title": "Andrea Mingardi", "text": "Biografia.\nMingardi nasce a Bologna nel 1940, da padre bolognese e madre siciliana. Inizia la sua carriera come cantante di rock and roll: gi\u00e0 alla fine del 1959 \u00e8 il leader dei \"Golden Rock Boys\", che si esibiscono a Modena e che hanno, tra i loro brani, il rock blues \"Rosa rosae rock'n'roll\" (canzone che, come si capisce dal titolo, parla delle difficolt\u00e0 della scuola, e in particolar modo del latino). Il gruppo \u00e8 costituito, oltre che da Mingardi (che canta e suona la batteria), dal bassista Beppe Federici, dal pianista Antonio Corsello e da Paolo Guarnera alla voce e al sax, che presto lascia il gruppo per entrare nei Gatti (dove suonano Francesco Guccini e Victor Sogliani).\nMingardi debutta con il 45 giri \"Lentement dans la nuit/Si je pouvais\", nel 1962; nello stesso anno entra come cantante nella Rheno Jazz Gang (gruppo dove al clarinetto suona il futuro regista Pupi Avati), con cui incide il secondo disco sul lato B della versione di \"Ballata di una tromba\", successo di Nini Rosso.\nCrea diversi gruppi, lavorando intensamente in quelle che erano vere fucine di musica: le discoteche, ben diverse da quelle che conosceremo negli anni '80 e nel 2000. Il suo gruppo, composto da Lauro Molinari, Giuseppe Martini e una bella squadra ben amalgamata, produce un ottimo Rhythm &amp; Blues, inserito in un repertorio vastissimo, dal quale sfuggivano pochissimi brani classici della grande musica americana, sino al twist, al rock, al beat.\nNel 1976 ottiene un discreto successo di vendite con la canzone \"Datemi della musica\" (anni dopo riproposta da Mina). Crea il gruppo Andrea Mingardi Supercircus. Passa dunque a comporre canzoni in dialetto bolognese dal contenuto ironico e divertente, a volte al limite del demenziale, ma con influenze musicali decisamente funky e blues. Ad esempio, una delle sue canzoni pi\u00f9 note al pubblico bolognese, \"A i\u00f2 vest un marzian\", parla di un extraterrestre che torna sulla terra da un pianeta ipercivilizzato per respirare un po' di aria buona e piangere mangiando cipolle.\n\"Pus\", del 1978, apparentemente inquadrabile nel genere demenziale (\u00abIl papank e la mamank vanno in giro a dir che sono stank di avere un figlio punk che senz'altro una rotella gli mank\u00bb), \u00e8 in realt\u00e0 una satira del punk che allora andava di moda. Nel 1984 partecipa alle varie tappe del Festivalbar, compresa la finale all'Arena di Verona, con il brano \"Un boa nella canoa\", prodotto dalla Cruisin' Records e che si rivela essere uno dei tormentoni di quell'estate. Nel 1988 partecipa alla realizzazione dell'album Dalla/Morandi apparendo nell'album come corista. Nel 1991 vince con la canzone \"Caruso\" la trasmissione \"Sapore di mare\".\nDebutta al Festival di Sanremo nel 1992 con \"Con un amico vicino\", in compagnia di Alessandro Bono. Segue una serie di nuove partecipazioni: nel 1993 con \"Sogno\", nel 1994 con \"Amare amare\", nel 1998 con \"Canto per te\" e nel 2004 con \"\u00c8 la musica\" (insieme con la Blues Brothers Band). Nel 2003 \u00e8 l'autore italiano della canzone \"Un'amica colombiana\", brano in gara al 45\u00ba Zecchino d'Oro. Del 2006 \u00e8 il duetto con Mina nella canzone \"Mogol e Battisti\" (contenuta nell'album di lei \"Bau\"), che segna l'inizio della collaborazione di Mingardi come autore per la grande cantante (sua anche \"Amiche mai\" per il duetto Mina-Ornella Vanoni).\n\u00c8 fra i fondatori della Nazionale cantanti e dal 2006 ne \u00e8 vicepresidente. Nel 2009 ha fatto parte per alcuni mesi del Consiglio comunale di Bologna nella lista del Partito Democratico. Nell'estate 2011 scrive il brano \"Gaetano e Giacinto\" che segna la sua prima collaborazione in veste di autore per gli Stadio da sempre amici del cantautore.\nIl 1\u00ba dicembre 2012 esce \"Auguri auguri auguri\", album di Natale dell'artista, colonna sonora del film \"Il peggior Natale della mia vita\", in cui Mingardi compare per la seconda volta come attore nel ruolo del padre del protagonista (il film \u00e8 difatti il seguito di \"La peggior settimana della mia vita\").\nLibri.\nDall'anno 2000 \u00e8 inoltre il direttore artistico del Festival delle Arti, manifestazione che premia giovani esordienti nei campi della musica, teatro, arti figurative, cabaret e danza."}
{"id": "102101", "revid": "247222", "url": "https://it.wikipedia.org/wiki?curid=102101", "title": "Daniele Groff", "text": "Nelle sue canzoni si riconoscono dal punto di vista musicale sonorit\u00e0 tipiche dei gruppi britpop, in particolare gli Oasis, che dichiara essere i suoi maggiori ispiratori fin da giovane.\nBiografia.\nGli anni della formazione e l'esordio.\nFrequenta nella citt\u00e0 nat\u00eca il liceo musicale sperimentale, diplomandosi poi in pianoforte presso il Conservatorio Statale di Musica. In seguito approfondisce la conoscenza dell'oboe e del violoncello, ottenendo il diploma inferiore in entrambi gli strumenti. La passione per il brit-pop lo spinge all'et\u00e0 di diciannove anni ad attraversare il Regno Unito con la sua moto. L'episodio scatenante questo viaggio in moto attraverso l'Europa, \u00e8 stata la volont\u00e0 di raggiungere l'allora ex fidanzata a Parigi, pur senza conoscerne l'indirizzo. Non avendola rintracciata il cantante decide di continuare il tour e raggiungere Londra.\nPrimi successi: Variatio 22.\nNel 1998 l'incontro con Marco Patrignani (produttore e autore con Massimo Di Cataldo e Anna Oxa) offre la possibilit\u00e0 a Daniele di produrre tra Londra e Roma e con la complicit\u00e0 di una band residente in Inghilterra, il suo disco d'esordio \"Variatio 22,\" per l'etichetta indipendente Road House Music, in licenza BMG. Con il singolo di esordio \"Daisy\" vince l'edizione 1998 di \"Sanremo famosi\", condotta da Max Pezzali e Alessia Merz.\n\"Variatio 22\" estrae, oltre a \"Daisy\", altri 4 singoli di successo: \"Io Sono Io\", \"Lamerica\" (brano scelto dalla Presidenza del Consiglio dei ministri per la campagna sulla prevenzione dell'AIDS del 1999), \"Adesso\" (5\u00ba posto Sanremo 1999) e \"Everyday\" (scelto da Leonardo Pieraccioni per il film \"Il pesce innamorato\"). L'album con i suoi 5 singoli supera le 100.000 copie.\nSecondo album: Bit.\nIl 2001 \u00e8 l'anno della pubblicazione del secondo album \"Bit\", con la produzione artistica di Groff e Francesco Valente svolta tra Los Angeles e Roma e con gli arrangiamenti d'archi di Wil Malone (gi\u00e0 con Madonna, Richard Ashcroft, Skunk Anansie, Trevor Horn, Massive Attack, UB40). Tre i singoli estratti: l'hit radiofonica \"If You Don't Like It\", \"Anna Julia\" (Festivalbar 2001) e \"Lory\" (che vanta la collaborazione di Lucio Dalla, autore del testo). Tutti gli otto singoli tra primo e secondo album raggiungono la top 20 music control.\nSecondo Sanremo e terzo album: Mi accordo.\n\"Mi accordo\" \u00e8 il titolo del terzo disco di Groff che contiene 11 brani di cui cinque in inglese e vanta la presenza di Renato Zero che oltre a firmare (con Vincenzo Incenzo) il testo di Pensa a te, affianca Daniele nell'esecuzione del brano. \u00c8 lo stesso Groff a curare la produzione artistica dell'album (su etichetta Roadhouse e distribuito dalla Universal Records) con il contributo di Marco Bosco e Marco Patrignani e il suono di Alessandro Benedetti. Gli arrangiamenti degli archi sono di Romano Musumarra gi\u00e0 produttore di Luciano Pavarotti e C\u00e9line Dion.\nIl primo singolo estratto \u00e8 \"Sei un miracolo\", la rock ballad che Daniele Groff presenta al 54\u00ba Festival di Sanremo. Il brano va direttamente top 10 nelle playlists delle radio e porta Daniele ad esibirsi alla presenza di papa Giovanni Paolo II. Il secondo singolo \u00e8 \"Come sempre\", con il quale Daniele raggiunge la Finale del Festivalbar 2004 all'Arena di Verona dopo aver realizzato il videoclip del brano a New York per la regia di Bobby Yan (Alicia Keys).\nIn contemporanea con il suo tour 2004, Groff apre, con uno show di un'ora insieme alla sua band, gli spettacoli di Renato Zero negli stadi tutti esauriti di Roma Olimpico, Milano San Siro, Verona e Firenze per un totale di 300.000 spettatori. Nel 2005 Edoardo Bennato gli chiede di produrre ed interpretare la ballata \"Una ragazza\" per inserirla nell'album \"La Fantastica Storia del Pifferaio Magico\" assieme ad artisti come Raf, Jovanotti, Irene Grandi, Max Pezzali, Piero Pel\u00f9 e molti altri.\nCon \"Morning\", terzo singolo (primo in lingua inglese) estratto dall'album \"Mi accordo\", \u00e8 vincitore dei prestigiosi JPF 2006 Music Awards nella categoria Best Pop Song davanti ad artisti di calibro internazionale. Nell'autunno 2006, al fianco di cantautori italiani quali Vasco Rossi, Claudio Baglioni, Eros Ramazzotti, Renato Zero, Lucio Dalla, Samuele Bersani e Franco Battiato, partecipa alla compilation benefica per Telethon \"Note per la ricerca\" con la canzone \"Sei un miracolo\".\nQuarto album.\nNel 2007 pubblica il singolo \"Prendimi\" scritto con Volker Hinkel, come anteprima per un futuro quarto album in preparazione. Nell'estate dello stesso anno apre in acustico i concerti di Renato Zero. Durante l'estate 2010 prende parte al Summer Music Festival.\nDa agosto 2012 avvia un progetto di crowdfunding sulla piattaforma francese Ulule con lo scopo di raccogliere i fondi necessari per produrre il nuovo album. L'iniziativa ha successo e alla data di scadenza del 20 ottobre successivo la cifra prefissata di 10.000\u00a0\u20ac viene raggiunta e superata di 1.690\u00a0\u20ac.\nNel 2015 pubblica il singolo \"Bellissima la verit\u00e0\" e nel giugno 2016 il singolo \"Sempre nella mia testa\"."}
{"id": "102102", "revid": "729019", "url": "https://it.wikipedia.org/wiki?curid=102102", "title": "Battaglia di Solferino", "text": "La battaglia di Solferino (24 giugno 1859) fu combattuta fra l'esercito austriaco e quello francese durante la seconda guerra d'indipendenza nel contesto della battaglia di Solferino e San Martino, alla quale parteciparono anche i soldati dell'esercito piemontese.\nStoria.\nDopo la sconfitta a Magenta, l'esercito austriaco si ritirava verso est, inseguito dall'esercito franco-piemontese. Lo stesso Francesco Giuseppe venne personalmente in Italia per prendere il comando delle truppe, rimuovendo dall'incarico il generale Gyulay, considerato colpevole della sconfitta precedente.\nIl mattino del 24 giugno le armate austriache fecero dietro front per contrattaccare lungo il fiume Chiese. Allo stesso tempo Napoleone III ordin\u00f2 l'avanzata delle sue truppe e cos\u00ec gli eserciti avversari vennero a scontrarsi in luoghi del tutto imprevisti. Mentre a nord, sui colli di San Martino, le truppe piemontesi combattevano con l'ala destra dell'esercito austriaco, l'esercito francese si scontr\u00f2 a sud, pi\u00f9 precisamente a Solferino (a met\u00e0 strada fra Mantova e Brescia), con il grosso delle truppe nemiche: entrambe le parti non si aspettavano assolutamente di trovarsi di fronte l'intero esercito nemico.\nLa battaglia si svilupp\u00f2 caoticamente lungo un fronte di 15\u00a0km, finch\u00e9, nel primo pomeriggio, le truppe francesi sfondarono il centro di quelle austriache. I combattimenti proseguirono ancora nel pomeriggio inoltrato attorno a Solferino, Cavriana e Guidizzolo, sino a quando un violento temporale interruppe la lotta (iniziata alle prime luci del giorno), nei pressi di Cavriana, ma non sui colli di San Martino, ove la battaglia cess\u00f2 soltanto a sera. Lo scontro fu cos\u00ec feroce e cruento che l'esercito vincitore non ebbe la forza di inseguire quello sconfitto in fuga, il quale ripar\u00f2 oltre il Mincio.\nLa Croce Rossa.\nLo svizzero evangelico Henry Dunant giunto a Castiglione delle Stiviere il giorno successivo alla battaglia, proveniente da Brescia, rimase profondamente sconvolto alla vista dei feriti, qui trasportati dal campo di battaglia, assistiti dalla popolazione, specialmente femminile, senza riguardo alla divisa indossata, avendo come riferimento il motto \"Tutti Fratelli\". Nel Duomo di Castiglione Egli si un\u00ec ai soccorsi. In seguito scrisse e pubblic\u00f2 a sue spese il libro \"Un Souvenir de Solf\u00e9rino\" e fond\u00f2 la Croce Rossa Internazionale. Per la sua attivit\u00e0 e le sue idee venne insignito del primo Premio Nobel per la Pace, nell'anno 1901."}
{"id": "102105", "revid": "1632387", "url": "https://it.wikipedia.org/wiki?curid=102105", "title": "DB Boulevard", "text": "DB Boulevard \u00e8 stato un gruppo musicale house-pop italiano composto da Diego Broggio, Alfred Azzetto e Mauro Ferrucci.\nStoria.\nIl gruppo si forma a Padova nel 2001. Nel dicembre 2001 esce il singolo \"Point of View\" (scritto ed interpretato da Moony, al secolo Monica Bragato) che arriva al primo posto delle vendite in Italia (disco d'oro e di platino), al terzo in Gran Bretagna, al primo nella classifica Dance di Billboard USA, comparendo anche all'interno della serie televisiva americana \"Sex and the City\" nell'episodio \"Ragazza copertina\".\nNello stesso anno i DB Boulevard vincono gli Italian Dance Awards e vengono candidati agli MTV Europe Music Awards del 2002 a Barcellona nella categoria \"Miglior Artista Dance\".\nNel settembre 2002 pubblicano il loro secondo singolo \"Believe,\" cantato da Louise Rose. Il brano arriva al primo posto in Australia, al terzo nella MTV Dance Chart, entra ancora una volta nella Top 20 UE e i DB Boulevard vengono nuovamente candidati agli Italian Dance Awards.\nNell'ottobre 2003 escono con il terzo singolo \"Hard Frequency\" avvalendosi questa volta della voce di Alessio Ventura (ex Dhamm) che scrive melodia e testo. Il brano diventa sigla di uno spot pubblicitario targato Garnier e raggiunge il terzo posto nella MTV Dance Chart.\nI DB Boulevard trovano in Ventura il componente ideale per la voce, dopo un cambio di rotta stilistico (dalla disco-house alla canzone pop d'autore) si presentano al Festival di Sanremo 2004, questa volta con un brano in italiano dal titolo \"Baster\u00e0\". Si avvalgono per questa esperienza di Bill Wyman, storico bassista dei Rolling Stones, e il loro produttore Mauro Ferrucci vince la statuetta come miglior produttore.\nDopo quest'esperienza pubblicano il loro primo album \"Frequencies\", contenente tutti i loro precedenti singoli compreso \"Baster\u00e0\".\nL'11 giugno 2004 pubblicano il singolo \"Pronta a splendere\" e con questo partecipano al Festivalbar. Nel CD singolo sono inclusi anche diversi remix e \"Better day\" cantato in inglese dove Moony, gi\u00e0 voce solista nel primo successo \"Point of View\", partecipa ai cori.\nDopo un anno e mezzo di assenza dal mercato discografico, nel giugno 2006 ritornano con un singolo pi\u00f9 fedele alla linea originale, \"Chance of a Miracle\". L'interpretazione canora questa volta \u00e8 stata affidata a JD Davis."}
{"id": "102108", "revid": "125709845", "url": "https://it.wikipedia.org/wiki?curid=102108", "title": "Morris Albert", "text": "Biografia.\nNel 1973 ha pubblicato il singolo \"Feel the Sunshine\", che otterr\u00e0 un enorme successo. Due anni pi\u00f9 tardi sar\u00e0 la volta di un altro fortunatissimo singolo, \"Feelings\", che diventera' un vero classico della musica leggera del '900.\nNel 1976 ha ricevuto tre nomination ai Grammy.\nNel 1982 ha scritto per Dudu Fran\u00e7a il testo della canzone \"Dime Amor\", classificatasi seconda al Festival di Vi\u00f1a del Mar.\nNel 1988 si \u00e8 conclusa una decennale battaglia giudiziaria che lo vedeva accusato di plagio. La canzone \"Feelings\" era infatti una copia in inglese di \"Pour toi\", una canzone scritta nel 1956 da Loulou Gast\u00e9 per Dar\u00edo Moreno. Il tribunale ha riconosciuto all'autore francese oltre al riconoscimento della paternit\u00e0 della canzone anche un risarcimento di oltre mezzo milione di dollari. Ad Albert \u00e8 stata attribuita una piccola parte dei diritti come contributore al testo.\nNel 1999 ha preso parte al 42\u00ba Zecchino d'Oro come autore della canzone \"Madre bambina\", scritta con Federico Padovano. Nel 2000 ha composto, sempre per lo Zecchino d'Oro, il brano \"I gol di Z\u00e8\", che ha vinto lo Zecchino d'Argento nella categoria delle canzoni straniere.\nNel 2004 ha partecipato al Festival di Sanremo interpretando il brano \"Cuore\" in coppia con Mietta.\nVita privata.\nResidente da tempo in Italia, a Predore, possiede anche una casa a Rio de Janeiro e un'altra negli USA. Dal 1982 al 1989 \u00e8 stato sposato con la collega Becca Godinez: i due hanno poi divorziato."}
{"id": "102112", "revid": "125036190", "url": "https://it.wikipedia.org/wiki?curid=102112", "title": "Benetton (famiglia)", "text": "I Benetton (pronuncia \"Benett\u00f3n\", ) sono una famiglia di imprenditori trevigiani, fondatrice nel 1965 dell'omonima azienda di abbigliamento.\nStoria.\nLe origini.\nCapostipiti sono i fratelli Luciano (1935), Giuliana (1937), Gilberto (1941-2018) e Carlo (1943-2018), cresciuti nella frazione Santa Bona di Treviso da una modesta famiglia di Ponzano Veneto. Rimasti orfani del padre Leone nel 1945, Luciano lascia la scuola per fare il garzone nel magazzino di tessuti Campana e, successivamente, nel negozio di abbigliamento Della Siega. Frattanto la secondogenita Giuliana inizia a lavorare in una maglieria.\nNegli anni 1950 i due fratelli cominciano ad alternare il lavoro da dipendenti all'attivit\u00e0 in proprio. Nel 1955 acquistano una macchina da maglieria con cui Giuliana confeziona in casa i maglioni che Luciano vende porta a porta, utilizzando il marchio \"Tr\u00e8s Jolie\". Il successo riscontrato port\u00f2 in seguito i Benetton a comprare altre due macchine e ad assumere quattro dipendenti, spostando il laboratorio dall'abitazione a uno stabile vicino. Nel 1958 Luciano pot\u00e9 permettersi di lasciare il lavoro da dipendente.\nIn seguito entrano in azienda i fratelli minori: Gilberto, impiegato della Confartigianato, tiene al contempo i conti dell'azienda; Carlo, disegnatore presso le officine Bornia, comincia a occuparsi degli aspetti tecnici e produttivi. Si vanno cos\u00ec a delineare i ruoli: Luciano \u00e8 presidente e responsabile commerciale, Giuliana si occupa del design, Gilberto lavora nella divisione finanziaria e Carlo segue la produzione.\nLa fortuna dell'azienda si deve all'incontro, nel 1961, con Roberto Calderoni, industriale e commerciante che apre l'azienda al mercato romano grazie ai suoi contatti con alcune famiglie della comunit\u00e0 ebraica impegnate nel settore tessile, in particolare gli Anticoli e i Tagliacozzo. In poco tempo le vendite nella Capitale superano quelle venete e nel 1965 diventa necessario aprire una vera e propria fabbrica a Ponzano Veneto.\nL'espansione internazionale.\nNel 1991 i Benetton acquisiscono la \"Compa\u00f1\u00eda de T\u00ecerras Sud Argentino\", consistente in circa km\u00b2 di terreni dedicati all'allevamento di pecore per la produzione laniera. Ne segu\u00ec una vicenda giudiziaria, in quanto un gruppo di indigeni Mapuche, sostenuto dal premio Nobel Adolfo P\u00e9rez Esquivel e da varie ONG, rivendic\u00f2 parte delle terre, ma il processo che ne segu\u00ec conferm\u00f2 la legittimit\u00e0 dell'acquisizione.\nDal 2014 la famiglia ha fatto un passo indietro dalla gestione e ha assunto un ruolo di azionista lasciando al management l'onere della gestione, con Gianni Mion come presidente e Marco Airoldi, amministratore delegato e direttore generale.\nI marchi d'abbigliamento del gruppo sono: \"United Colors of Benetton\", \"Undercolors\" e \"Sisley\"; in passato anche \"Playlife\", \"Killer Loop\".\nAssetto societario.\nPer anni la finanziaria di famiglia \u00e8 stata Edizione srl, una holding controllata attraverso la societ\u00e0 in accomandita per azioni \"Ragione di Gilberto Benetton &amp; C SapA\".\nNella seconda met\u00e0 del 2007 la famiglia ha ristrutturato l'imponente rete di partecipazioni che ha costruito nel tempo creando due separate holding controllate direttamente da \"Ragione SapA\":\nIl 14 dicembre 2007 \"Ragione Sapa\" \u00e8 entrata nel patto di sindacato di Mediobanca acquistando il 2,17% di azioni dalla quota che Unicredit ha messo in vendita in seguito alla fusione con Capitalia.\nIl 23 luglio 2008 la famiglia Benetton ha annunciato un accorciamento della catena di controllo per cui \"Edizione Holding\" e \"Sintonia SpA\" sono state tutte fuse in \"Ragione SapA\", la quale ha preso il nome di Edizione srl. La fusione ha piena efficacia dal 1\u00ba gennaio 2009.\nDopo questo riassetto, la famiglia Benetton controlla la nuova holding finanziaria Edizione Srl, in cui sono confluite Ragione SapA ed Edizione holding. Essa rappresenta il patrimonio di famiglia, equamente diviso tra i quattro rami; nel consiglio di amministratore siede un figlio di ciascuno dei quattro fratelli Benetton: Alessandro di Luciano, Franca Bertagnin di Giuliana, Sabrina di Gilberto e Christian di Carlo. Nel frattempo \u00e8 stata trasformata in societ\u00e0 italiana la ex holding lussemburghese \"Sintonia SA\" diventando \"Sintonia spa\" (il cui unico socio \u00e8 Edizione), subholding del settore infrastrutture.\nI quattro rami della famiglia Benetton sono i proprietari della holding con una quota paritaria (25%), utilizzando le seguenti casseforti: Evoluzione, Proposta, Regia e Ricerca che sono i soci di Edizione srl."}
{"id": "102113", "revid": "2184720", "url": "https://it.wikipedia.org/wiki?curid=102113", "title": "Sergio Cammariere", "text": "Biografia.\nAnni novanta.\n\u00c8 nel 1992 che compone la sua prima colonna sonora per il film \"Quando eravamo repressi\" di Pino Quartullo. Nel 1993 pubblica l'album \"I ricordi e le persone\" a nome Kunstler, Cammariere &amp; Stress Band e sotto la produzione di Vincenzo Micocci; l'anno seguente ha firmato la colonna sonora di \"Teste rasate\", film di Claudio Fragasso e nel 1996 quella di \"Uomini senza donne\", film di Angelo Longoni.\nSempre negli anni novanta, seguono altri lavori per il cinema, con le colonne sonore de \"Il decisionista\" di Mauro Cappelloni, \"Colpo di sole\" di Claudio Fragasso, \"L'italiano\" di Ennio De Dominicis, \"La spiaggia\" di Mauro Cappelloni. Sergio Cammariere \u00e8 autore anche delle musiche che accompagnano alcuni cortometraggi come \"Non finisce qui\" regia di Maria Sole Tognazzi del 1997, \"Mattia Preti - Il pennello e la spada\" regia di Francesco Cabras e Alberto Molinari e \"La pena del pane\" di Lucia Grillo, composte nel 2001 e nel 2004.\nNel 1997 partecipa al Premio Tenco e vince il Premio IMAIE come \"Migliore Musicista e Interprete\" della Rassegna con voto unanime della Giuria. Nel 1998 ha pubblicato l'EP \"Tempo perduto\", mentre l'anno seguente \u00e8 andato in scena al Teatro Flaiano di Roma con Giorgia O'Brien nello spettacolo teatrale \"Oggetti smarriti\", regia Rossana Siclari.\nAnni duemila.\nIl 20 agosto 2001 esce l'album di debutto \"Dalla pace del mare lontano\", edito dalla Via Veneto Jazz e prodotto da Biagio Pagano. Nel disco Cammariere si avvale della collaborazione di Roberto Kunstler per quanto riguardano i testi e parte delle musiche, di Pasquale Panella per un omaggio a Charles Trenet (\"Il mare\") e di un gruppo di musicisti della scena jazz italiana e internazionale: Fabrizio Bosso alla tromba e flicorno, Luca Bulgarelli al contrabbasso, Amedeo Ariano alla batteria e Olen Cesari al violino. Il 2002 \u00e8 all'insegna dei concerti: l'artista riceve numerosi riconoscimenti, tra i quali il Premio L'isola che non c'era come migliore album d'esordio, il Premio Carosone, il Premio De Andr\u00e9 come migliore artista dell'anno e la Targa Tenco 2002 come migliore opera prima per \"Dalla pace del mare lontano\". Vince il referendum di Musica e dischi come migliore artista emergente dell'anno.\nLa partecipazione al Festival di Sanremo nel 2003 con \"Tutto quello che un uomo\", testo di Kunstler, gli regala il terzo posto oltre al Premio della Critica e al Premio \"Migliore Composizione Musicale\" e due dischi di platino. Sempre nel 2003 riceve il Premio come \"Miglior Live dell'anno\" assegnato da Assomusica, mentre nello stesso anno esce l'album video \"Sergio Cammariere in concerto dal Teatro Strehler di Milano\".\nIl 2004 segna l'uscita del secondo album, \"Sul sentiero\" prodotto da Biagio Pagano, con dodici sue composizioni musicali su testi di R. Kunstler, Pasquale Panella e Samuele Bersani per \"Ferragosto\", pi\u00f9 due brani strumentali, \"Casa Lumi\u00e8re\" e \"Capocolonna\", con la collaborazione di Paolo Silvestri. Nello stesso anno condivide il palco con Toots Thielemans, ospite della rassegna Pescara Jazz. Due anni pi\u00f9 tardi \u00e8 stata la volta del terzo album \"Il pane, il vino e la visione\", composto da undici brani i cui testi sono opera di Kunstler; nel disco vi \u00e8 inoltre la partecipazione di P. Panella. Nel 2007 l'attivit\u00e0 concertistica lo porta in Europa; parallelamente firma la colonna sonora de \"L'abbuffata\" film di Mimmo Calopresti. Vince il \"Premio per la Migliore Colonna Sonora\" al Festival Internazionale del Cinema Mediterraneo di Montpellier; sempre nel 2007 ha preso parte al Festival di Sanremo in qualit\u00e0 di ospite di Simone Cristicchi, duettando nel brano \"Ti regaler\u00f2 una rosa\".\nLa sua seconda partecipazione al Festival di Sanremo \u00e8 del 2008, dove canta \"L'amore non si spiega\", duettando anche con Gal Costa. Esce, a seguire, il quarto album \"Cantautore piccolino\", un disco antologico dedicato a Sergio Bardotti e Bruno Lauzi, che raggiunge il primo posto in classifica e viene certificato disco d'oro. Oltre a contenere il brano presentato a Sanremo, si arricchisce di un omaggio al jazz con \"My Song\" di Keith Jarrett, un'interpretazione di \"Estate\" di Bruno Martino con Fabrizio Bosso alla tromba e alcuni brani inediti, tra cui \"Nord\", composizione per solo pianoforte. Continuano anche i riconoscimenti tra cui il Premio Lunezia Elite e il Premio \"Miglior Colonna Sonora\" al Genova Film Festival 2009 per le musiche del cortometraggio \"Fuori uso\" di Francesco Prisco.\nNell'ottobre del 2009 \u00e8 uscito il quarto album \"Carovane\", contenente tredici brani e caratterizzato anche dalla presenza di strumentazione non legata al jazz, come sitar, moxeno, vina, tampura e tabla. Nello stesso anno interpreta il brano \"La vita a New Orleans\" di Randy Newman per il film di animazione Disney \"La principessa e il ranocchio\", oltre a collaborare come consulente musicale per \"I promessi sposi - Opera moderna\" di Michele Guard\u00ec, con musiche di Pippo Flora.\nNel corso degli anni hanno collaborato con lui Fabrizio Bosso, Olen Cesari, Luca Bulgarelli e Amedeo Ariano sia nei concerti live che nella realizzazione degli album; altrettanti musicisti di livello internazionale hanno partecipato ai suoi progetti: Arthur Maia, Jorginho Gomez, Gabriele Mirabassi, Michele Ascolese, Javier Girotto, Bruno Marcozzi, Simone Haggiag, Sanjay Kansa Banik, Gianni Ricchizzi, Stefano Di Battista, Bebo Ferra, Roberto Gatto, Jimmy Villotti.\nAnni 2010.\nNel giugno 2010 firma, insieme al trombettista Fabrizio Bosso, il commento sonoro a \"Comiche vagabonde\", tre comiche di Charlie Chaplin (\"Charlot a teatro\", \"Charlot alla spiaggia\", \"Charlot ortolano\"). Le tre comiche vengono pubblicate per la serie del Gruppo L'Espresso \"Sounds for Silence\" prodotta da Gianni Salvioni per la Ermitage. Sempre nel 2010 compone le musiche per \"Ritratto di mio padre\", regia di Maria Sole Tognazzi, vincitore del \u201cPremio Speciale Documentari sul Cinema\u201d al Taormina Film Fest 2011. \u00c8 un docufilm incentrato non solo sulla figura professionale dell'attore Ugo Tognazzi, ma anche su alcuni filmati inediti che lo ritraggono in ambito famigliare, fotografando la sua vita fuori dal set.\nNel marzo 2011 riceve il Premio Internazionale MUSICA NEWS alla carriera. La redazione della prima free press musicale italiana del Centro Jazz Calabria di Cosenza lo riconosce \u00abvalido e talentuoso pianista, compositore eccellente e voce di grande intensit\u00e0\u00bb, premiando la sua \u00abraffinatezza espressiva, una carriera di spicco e brillante e la grande poesia e straordinariet\u00e0 del suono\u00bb. Intorno allo stesso periodo realizza un lavoro per il teatro intitolato \"Teresa la ladra\", il cui testo \u00e8 tratto dal romanzo \"Memorie di una ladra\" della scrittrice Dacia Maraini, con musiche e canzoni originali di Sergio Cammariere e della stessa scrittrice. Nello stesso anno incide il brano \"Anema e Core\" con Lucio Dalla e Olen Cesari al violino. Nel novembre 2011 esce la colonna sonora del film \"Tiberio Mitri \u2013 Il campione e la miss\", curata interamente da Cammariere e caratterizzato da sonorit\u00e0 che spaziano dal jazz alla musica classica.\nNel marzo 2012 esce il nuovo album \"Sergio Cammariere\", dedicato all'amico artista delle luci Pepi Morgia, che racchiude quasi una sintesi, un ritratto in musica di tutte le anime di Cammariere, spaziando dal jazz alla bossa nova, dal samba a ritmi balcanici, da incursioni classiche alla musica world e progressive. Per i testi, oltre a Roberto Kunstler, Sergio Secondiano Sacchi e Giulio Casale. Tra le dodici tracce, due brani strumentali \"Thomas\" e \"Essaouira\" e \"Com'\u00e8 che ti va?\", interpretazione di una canzone scritta da Vinicius De Moraes con testo italiano di Sergio Bardotti e Nini Giacomelli. L'album vede la collaborazione di Michele Ascolese alle chitarre, Max Ionata al sax e il trombonista Roberto Rossi.\nNel 2013 compone le musiche per il film \"Maldamore\" per la regia di Angelo Longoni. Compone poi parte delle musiche per il primo lungometraggio del regista Paolo Consorti \"Il sole dei cattivi\" e firma il brano che chiude il primo lungometraggio del giovane ed eclettico regista Alfonso Bergamo, \"Tender Eyes\". Iniziano anche le registrazioni del nuovo album.\nNel settembre del 2014 esce l'album \"Mano nella mano\" (Sony Music) dove raccoglie l'eredit\u00e0 della scuola della Canzone d'autore. L'album si compone di undici tracce, dieci canzoni e un brano strumentale. Gran parte dei testi \u00e8 firmata da Roberto Kunstler e, tra le canzoni, un omaggio al maestro e poeta Bruno Lauzi (\"Io senza te, tu senza me\"). Anche per questo album hanno collaborato musicisti di alto profilo, quali Antonello Salis alla fisarmonica, Fabrizio Bosso alla tromba e flicorno, Roberto Taufic alla chitarra, Alfredo Paix\u00e3o al basso, Geg\u00e8 Telesforo alla voce e la sezione ritmica con Amedeo Ariano, Luca Bulgarelli e Bruno Marcozzi. Da novembre 2014, dopo un periodo lontano dal palcoscenico, \u00e8 partita la relativa tourn\u00e9e.\nNel novembre 2016 Sergio Cammariere torna con il settimo album \"Io\"; nelle 12 tracce l'autore combina tradizione cantautorale italiana, contaminazioni afro-latine e l'anima jazz. Nel nuovo lavoro di Cammariere trovano spazio nuove creazioni frutto di una ricerca musicale in continua evoluzione, insieme a due duetti: ' con Gino Paoli e \"Con te o senza te\" con Chiara Civello; \"Cyrano \u00e8 stato inoltre presentato a \"Domenica in\". Cammariere in questo album inserisce alcuni suoi successi, dipingendoli di nuove sfumature e aggiungendo l\u2019orchestra d\u2019archi: \"Tempo perduto\", \"Via da questo mare\", \"Tutto quello che un uomo\", \"Dalla pace del mare lontano\", \"L\u2019amore non si spiega\" e \"Cantautore piccolino\". In \"Io\" trovano spazio anche nuovi brani \"Chi sei\", un jazz waltz in omaggio a Sergio Endrigo, \"Ti penser\u00f2\", piano e voce, \"La giusta cosa\" e \"Sila\". \u201cIo\u201d \u00e8 stato registrato tra la Casa del Jazz e l\u2019Auditorium Parco della Musica di Roma; collaborano con lui Fabrizio Bosso, Luca Bulgarelli, Amedeo Ariano, Bruno Marcozzi e l\u2019orchestra d\u2019archi diretta da Paolo Silvestri.\nNel 2017 pubblica \"Piano\", primo disco solo piano. L'album contiene anche il brano \"Dodici minuti di pioggia\", tratto dall'omonimo film di Fabio Teriaca, e premiato come \"Best Song\" al Los Angeles Film Awards di aprile 2019. Nel mese di dicembre viene pubblicata la raccolta \"L'artista, la vita, la storia - Sergio Cammariere\" che contiene i primi cinque album del cantautore.\nNel febbraio 2018 partecipa al Festival di Sanremo, ospite di Nina Zilli nella quarta serata dedicata ai duetti con il brano \"Senza appartenere\" Nello stesso anno Cammariere compone le musiche originali per il documentario \"Prima che il gallo canti - il Vangelo secondo Andrea\" di Cosimo Damiano Damato, in cui \u00e8 contenuta anche una nuova versione di \"Dalla pace del mare lontano\", il cui relativo videoclip animato viene premiato al \"Roma Videoclip\". Compone inoltre le musiche per il cortometraggio \"Apri le labbra\" di Eleonora Ivone (miglior colonna sonora al Festival dei corti Tulipani di Seta Nera) e per il film \"Il banchiere anarchico\" di Giulio Base; il brano \"Anarchico\" ha ricevuto una candidatura come migliore canzone originale ai Nastri D'Argento 2019.\nNel maggio 2019 esce il decimo album di Sergio Cammariere, \"La fine di tutti i guai\", prodotto da Giandomenico Ciaramella per Jando Music, Sergio Cammariere per Grandeangelo SRL e Aldo Mercurio in coproduzione con Parco della Musica Records e distribuito da Egea. Al disco ha collaborato Roberto Kunstler per la stesura di tutti i testi e i musicisti da sempre accompagnano Cammariere in concerto: Amedeo Ariano alla batteria, Luca Bulgarelli al contrabbasso, Daniele Tittarelli al sassofono soprano e Bruno Marcozzi alle percussioni; alla sua realizzazione hanno preso parte anche alcuni ospiti, come il violinista Olen Cesari, il chitarrista Roberto Taufic, l'organettista Alessandro D'Alessandro, il batterista Alfredo Golino e Maurizio Fiordiliso alle chitarre elettriche. L'album \u00e8 stato successivamente premiato come miglior colonna sonora al festival internazionale LIAFF di Calcutta, al Mahul Woods International Film Festival e al Virgin Spring Cinefest (India), come Best Song al New York Film Awards 2019 e al Top Short Film Festival per il film \"Twelve Minutes of Rain\". Sempre nel 2019 ha inciso una propria versione del brano \"Sconosciuti\" di Gianni Siviero, contenuta nella raccolta \"Io credevo. Le canzoni di Gianni Siviero\". Nel novembre dello stesso anno \u00e8 stato ospite della prima puntata del programma televisivo \"20 anni che siamo italiani\" con un omaggio a Renato Carosone, esibendosi in un medley con Gigi D'Alessio, Morgan e Raphael Gualazzi.\nAnni 2020.\nNel febbraio 2020 ha partecipato al programma televisivo \"Una storia da cantare\" omaggiando Sergio Endrigo attraverso una reinterpretazione del brano \"L'arca di No\u00e8\".\nAd aprile 2020 \u00e8 uscito il brano \"Tu, io e domani\", scritto da Joe Barbieri e interpretato da Cammariere stesso insieme a Fabrizio Bosso, Luca Bulgarelli e Tosca; le vendite ricavate da tale brano sono state devolute alla Protezione Civile impegnata a contrastare gli effetti della pandemia di COVID-19. Intorno allo stesso periodo \u00e8 stato reso disponibile il video per il brano \"Con te sar\u00f2\", vincitore a giugno al Music Video Underground Festival di Parigi nella categoria miglior video animato.\nNel 2021 il brano \"Tutto quello che un uomo\" \u00e8 stato inserito nella colonna sonora del film di Giulio Base \"Un cielo stellato sopra il ghetto di Roma\". Nel mese di febbraio \u00e8 stato ospite del programma \"A grande richiesta\" e in occasione di San Valentino, nella serata \"Parlami d'amore\", ha cantato \"Tutto quello che un uomo\" e \"Vedrai, vedrai\" di Luigi Tenco.\nIl 23 marzo 2021 ha pubblicato il libro \"Libero nell'aria\", edito da Rizzoli e scritto con Cosimo Damiano Damato. Il successivo 14 maggio \u00e8 uscito il decimo album \"Piano nudo\", interamente strumentale e caratterizzato da sonorit\u00e0 jazz moderne. Il 3 dicembre \u00e8 stato reso disponibile digitalmente l'album dal vivo \"In concerto al Teatro Sistina\", contenente l'esibizione dell'artista avvenuta nel 2003 presso il Teatro Sistina di Roma."}
{"id": "102115", "revid": "287204", "url": "https://it.wikipedia.org/wiki?curid=102115", "title": "Hepatica nobilis", "text": "Hepatica nobilis , comunemente nota come erba trinit\u00e0, \u00e8 una piccola pianta erbacea, primaverile, appartenente alla famiglia delle Ranunculaceae, originaria di Europa continentale e Siberia.\nSistematica.\nIl genere \"Hepatica\" \u00e8 un piccolo gruppo di piante comprendente circa una decina di specie, una sola delle quali (quella di questa scheda) appartenente alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi.\nInizialmente questa specie, ad opera di Linneo (nel 1735), venne catalogata come \"Polyandria polygynia\". Vent'anni pi\u00f9 tardi per\u00f2, lo stesso Linneo, la trasfer\u00ec al genere \"Anemone\" chiamandola \"Anemone hepatica\". Per molto tempo quindi la specie di questa scheda rimase nel genere \"Anemone\", sezione \"Hepatica\". Solo pi\u00f9 tardi, insieme ad altre due specie (\"Hepatica acutiloba\" e \"Hepatica angulosa\"), venne \u201cpromossa\u201d in un genere tutto suo: \"Hepatica\".\nSecondo gli ultimi studi di filogenetica il genere \"Hepatica\", e quindi anche la pianta di questa scheda, dovrebbe essere inclusa come una sezione nel genere \"Anemone\".\nVariabilit\u00e0.\nLa variabilit\u00e0 di questa specie si manifesta attraverso i seguenti caratteri:\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome generico (\"Hepatica\") venne introdotto dal botanico scozzese Philip Miller (Chelsea, 1691 \u2013 Chelsea, 1771) in una pubblicazione del 1754 e deriva dal greco antico \"\u201ch\u00e8par\u201d\" oppure \"\u201dh\u00e8patos\u201d\" (= fegato), nome derivato dalla forma particolare delle foglie ma anche dal colore della pagina inferiore della foglie stesse.\nL'epiteto specifico (\"nobilis\") deriva dal latino (= notabile, noto, conosciuto), probabilmente per la \u201cnotoriet\u00e0\u201d che questa pianta aveva nel passato per le sue supposte propriet\u00e0 farmacologiche. Inoltre non va dimenticato l'antico concetto della \u201cSignatura\u201d (principio delle affinit\u00e0 formali) col quale si collegava certi effetti terapeutici sul fegato con il colore della pagina inferiore delle sue foglie.\nIl nome comune \"erba trinit\u00e0\" deriva dal Medioevo in quanto negli affreschi di carattere religioso spesso le foglie di questa pianta servivano a simboleggiare uno dei dogmi cristiano-cattolici relativi alla natura di Dio.\nIl binomio scientifico attualmente accettato (\"Hepatica nobilis\") \u00e8 stato proposto dal naturalista germanico Johann Christian Daniel von Schreber (Wei\u00dfensee, Turingia, 1739 \u2014 Erlangen, 1810) in una pubblicazione del 1771.\nIn lingua tedesca questa pianta si chiama \"Leberbl\u00fcmchen\"; in francese si chiama \"H\u00e9patique \u00e0 trois lobes\" ; in inglese si chiama: \"Liverleaf\".\nMorfologia.\nL'erba trinit\u00e0 \u00e8 una pianta perenne, alta dai 5 ai 15\u00a0cm. L'apparato principale di questa pianta \u00e8 quello radicale rizomatoso dal quale si sviluppa completamente tutta la pianta. La forma biologica \u00e8 geofita rizomatosa (G rhiz), ossia sono piante con organi sotterranei portanti gemme, dotate di rizoma, un fusto sotterraneo dal quale, ogni anno, si dipartono radici, foglie e scapi fioriferi. Queste piante contengono diversi alcaloidi della benzilisochinolina.\nRadici.\nLe radici sono secondarie da rizoma.\nFoglie.\nLe foglie (unicamente basali o radicali) sono trilobate (a 3 lobi) e carnose quasi coriacee; hanno un colore verde scuro (ma lucente) marcate da bande biancastre sulla pagina superiore e violetto (o bruno-rossicce) in quella inferiore; il margine \u00e8 inoltre bordato e pi\u00f9 scuro; sono inoltre glabre. Sono lungamente picciolate; quest'ultimo \u00e8 di colore brunastro e pubescente come gli scapi fiorali. Le foglie sono persistenti (anzi generalmente appaiono dopo la fioritura) e rimangono verdi anche durante l'inverno. Lunghezza del picciolo: 5 \u2013 15\u00a0cm. Dimensioni delle foglie: larghezza 7 \u2013 9\u00a0cm; lunghezza 5 \u2013 6.\nInfiorescenza.\nL'infiorescenza \u00e8 composta da scapi fiorali uniflori inseriti direttamente sul rizoma (all'ascella di squame ellittiche). Questi sono interamente afilli, pubescenti (quasi lanosi) e di colore brunastro. Lunghezza degli scapi: 5 \u2013 15\u00a0cm.\nFiore.\nI fiori di questa specie sono considerati di tipo arcaico e sono pi\u00f9 o meno \u201caciclici\u201d (non hanno una struttura ben definita in calice, corolla e parte riproduttiva). Il perianzio(o anche pi\u00f9 esattamente il perigonio) di questo fiore \u00e8 derivato dal perianzio di tipo \u201cdiploclamidato\u201d, formato cio\u00e8 da due verticilli: i tepali e i nettari (che in questo caso specifico sono assenti). I fiori sono inoltre attinomorfi e ermafroditi. Diametro dei fiori: 20 \u2013 30\u00a0mm.\nFrutti.\nI frutti (degli acheni non piumosi) sono degli aggregati di follicoli oblunghi pubescenti e rostrati (= stilo persistente terminale). I semi sono piccoli (con un minuto embrione) ma con abbondante endosperma.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nGiardinaggio.\nViene coltivata nelle zone in mezz'ombra dei giardini rocciosi e alpini. \u00c8 utilizzata soprattutto per la sua precoce fioritura. Esistono delle varianti ornamentali (\u201ccultivar\u201d) a fiori doppi. Teme il caldo eccessivo ma non il freddo, mentre il terreno deve essere moderatamente umido. La moltiplicazione viene fatta per divisione dei rizomi (procedura comunque gi\u00e0 impiegata dalla natura per generare spontaneamente nuove piante).\nSimbolismo.\nIn Svezia il fiore, in versione gialloblu, \u00e8 il simbolo del partito nazionalista dei Democratici Svedesi"}
{"id": "102125", "revid": "729019", "url": "https://it.wikipedia.org/wiki?curid=102125", "title": "Agaricomycetidae", "text": "Agaricomycetidae \u00e8 una sottoclasse a cui appartengono funghi di consistenza n\u00e9 fibrosa, n\u00e9 legnosa, in genere provvisti di cappello e gambo, imenoforo con lamelle o tubuli facilmente staccabili dal cappello.\nSistematica di Agaricomycetidae.\nAppartengono alla sottoclasse Agaricomycetidae i seguenti ordini:"}
{"id": "102126", "revid": "287204", "url": "https://it.wikipedia.org/wiki?curid=102126", "title": "Hattori Hanzo", "text": ""}
{"id": "102127", "revid": "125985181", "url": "https://it.wikipedia.org/wiki?curid=102127", "title": "Viano", "text": "Viano (\"Vi\u00e2n\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nViano \u00e8 situato nel basso Appennino reggiano, lungo la sponda sinistra del torrente Tresinaro, a a sud dal capoluogo provinciale Reggio nell'Emilia.\nIl comune di Viano confina a nord con Albinea, ad est con Scandiano e Castellarano, a sud con Baiso e Carpineti ad ovest con Casina e Vezzano sul Crostolo.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 185, pari al 7,5% della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nBenale, Bersano, C\u00e0 Bertacchi, C\u00e0 de' Pazzi, C\u00e0 de Pralzi, C\u00e0 Grassi, Caldiano, Casola Querciola, Cavazzone, Cortevedola, Fagiano, Fagiola, Fondiano, Gargola, La Riva, Mamorra, Ortale, Predale, Prediera, Pulpiano, Regnano, San Giovanni di Querciola, San Pietro Querciola, Serra, Sorriva, Spesse, Tabiano, Tramalla, Vernara, Vronco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "102130", "revid": "1372005", "url": "https://it.wikipedia.org/wiki?curid=102130", "title": "Sanguinetto", "text": "Sanguinetto (\"Sanguin\u00e9\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nSanguinetto \u00e8 posto nel sud della provincia di Verona, nella Bassa Veronese, quasi al confine con la Lombardia (provincia di Mantova) e poco distante dalla provincia di Rovigo.\nDista circa 40\u00a0km dal capoluogo provinciale, mentre le citt\u00e0 di riferimento pi\u00f9 vicine sono la confinante Cerea (5\u00a0km) e Legnago (12\u00a0km).\nEtimologia.\n\u00c8 incerta la derivazione del nome: forse dalle sanguinose battaglie per la conquista del territorio, strategicamente importante, che si sono succedute nei secoli, molto pi\u00f9 probabilmente da una variet\u00e0 della pianta Cornus sanguinea, detta volgarmente Sanguinello (arbusto caducifoglio che produce bacche rosse). Il toponimo risulta documentato gi\u00e0 in un documento del 930, come testimonia lo studioso Giovanni Rapelli di Verona.\nStoria.\nNel XIV secolo, per volere degli Scaligeri, viene costruito il castello: verr\u00e0 negli anni pi\u00f9 volte saccheggiato.\nSanguinetto venne devastata dai Mantovani intorno all'anno 1232, divenne feudo della Serenissima, fu conquistata dai Ferraresi nel 1483, nel 1509 dagli Imperialisti, nel 1511 saccheggiata dai Francesi. Nel XVI secolo divenne feudo delle famiglie Lion e Martinengo.\nStoria del feudo.\nL'investitura feudale viene concessa il 6 marzo 1377 dai giovani Bartolomeo II e Antonio della Scala all'uomo d'arme Jacopo Dal Verme per meriti militari e riguarda il territorio ed il castello di Sanguinetto oltre ad una serie di terreni e borgate circostanti, dette \"ville\".\nNel 1381 Jacopo lascia gli Scaligeri e passa con i Visconti, vedendosi confermate le donazioni dall'imperatore Venceslao. Passa poi, nei primi anni del Quattrocento, con la Repubblica di Venezia.\nIl 2 ottobre 1416 i figli di Jacopo (tra cui Luigi Dal Verme) morto anni prima si vedono confermare il possesso del feudo da parte dell'imperatore Sigismondo.\nIl 7 aprile 1432 Luigi Dal Verme si stacca da Venezia ed ottiene da Sigismondo la conferma dei diritti sul feudo e la nomina a Conte di Sanguinetto, con i territori di Asparetto, Casaleone e Sustinenza, Maccacari e Correzzo di Gazzo Veronese, Campalano di Nogara, Castagnaro, Villa d'Adige, Carpi d'Adige e Spinimbecco di Villa Bartolomea, Cogosso e Nitasio, Trevenzuolo, Isola della Scala, San Pietro di Morubio, Nogarole Rocca, Mozzecane, San Zeno di Montagna, Caprino Veronese, Boschi Sant'Anna. Ciononostante nel 1437 Venezia confisca tutti i possedimenti: le varie \"ville\" vengono vendute all'incanto, mentre Sanguinetto viene tenuta dai veneziani fino al 1451, quando territorio e castello vengono concessi a Gentile di Leonessa, mentre ai Dal Verme la possibilit\u00e0 di trasmettere il titolo comitale agli eredi.\nNel 1453, con un testamento, Gentile destina il feudo al nipote Giovanni Antonio, figlio della sorella e di Erasmo Da Narni, detto il Gattamelata.\nAlla morte di Giovanni Antonio (1457) il feudo finisce a Francesco Lion di Padova, ad Alessandro Venier di Venezia e a Leonardo Martinengo di Brescia, mariti delle tre figlie naturali di Gentile.\nIl feudo, diviso in carati, subir\u00e0 poi nel tempo una lunga serie di suddivisioni.\nMonumenti e luoghi d'interesse.\nArchitetture religiose.\nRisalgono al Seicento la Chiesa e il Convento di S.Maria delle Grazie soppresso nel 1769 in seguito ad una legge del Senato Veneto che cercava di ridurre il potere degli Ordini Ecclesiastici sul territorio. Il Convento \u00e8 stato completamente restaurato negli anni 2007-2008 con l'allestimento di sale museali e civiche.\nNel 1747 fu edificato l'Oratorio delle Tre Vie o chiesa della Rotonda costruito su disegno dell'architetto Alessandro Pompei, su committenza del Conte Lion. Al Pompei si devono, nella zona della bassa veronese, alcune opere come Villa Giuliari a Settimo di Gallese (vicino a Buttapietra in provincia di Verona), Villa Pindemonte a Vo' (Isola della Scala in provincia di Verona).\n\u00c8 dedicata al 'Santo nome di Maria' e l'11 luglio di ogni anno, in onore a una tradizione che vede nella protettrice della chiesa una fautrice di un miracoloso evento -la fine di una terribile peste-, si celebrano le tradizionali 11 messe, tutte in un solo giorno.\nSui resti di una cappella venne costruita la chiesa parrocchiale che fu terminata nel 1835, su progetto del veronese Giovanni Canella (Palazzo Massarani di Mantova e Villa Nievo di Rodigo in provincia di Mantova). Venne benedetta nel 1826 e consacrata il 3 maggio 1835. Il pittore Miolato, 1925-29, (suo anche l'affresco dell'Assunzione al Cielo della Vergine nella chiesa di Villa d'Adige in provincia di Verona) ha affrescato l'interno con 14 quadri della Via Crucis, l'ultima cena e la moltiplicazione dei pani ai lati dell'altare maggiore ed il martirio di S. Giorgio (patrono del paese) nel catino dell'abside e la stessa volta dell'abside. La risurrezione del Cristo \u00e8 del pittore Agostino Pegrassi come pure i disegni delle vetrate delle finestre.\nArchitetture militari.\nSituato nel cuore del paese, la sua mole richiama le memorie di avvenimenti storici, che dal Medioevo lo vedono protagonista fino al XIX secolo. Innalzato per volere degli Scaligeri nel XIV secolo, il maniero fu donato al luogotenente Jacopo Dal Verme, che lo pass\u00f2 al figlio Luigi Dal Verme. Se si esclude la torre Sud-Ovest di propriet\u00e0 privata (Zuppini), il complesso ospita gli uffici comunali, le sedi di associazioni locali, il teatro Gaetano Zinetti integralmente rinnovato nel 2009.\nCultura.\nEventi.\nUltima Settimana di maggio. \u00c8 un premio internazionale che si svolge dal 1994\nUltima settimana di ottobre. Nato nel 1948 e decisamente rilanciato nel 1951 per volont\u00e0 di Giulietto Accordi, valente pittore, sindaco del paese dal 1960 al 1975, il nuovo premio Castello viene ricreato e ideato da Giulio Nascimbeni, giornalista e scrittore , che lo indirizza in una nuova veste dedicata alla narrativa per ragazzi . Tra i vincitori si annovera anche Luciano Rispoli. Nel 2008 il premio \u00e8 stato intitolato al giornalista Giulio Nascimbeni, originario di Sanguinetto.\nOgni anno, ai primi di luglio, il locale Coro El Castel presenta cori italiani e stranieri nella cornice del castello medievale.\nDal 2011, oggi Concorso Nazionale di Pittura.\nEconomia.\nSanguinetto \u00e8 attualmente un importante centro di produzione del mobile d'arte.\nBuona la produzione di cereali e tabacco. Vi ha sede inoltre lo stabilimento di un'importante multinazionale alimentare.\nInfrastrutture e trasporti.\nSanguinetto sorge lungo la ex SS10, che lo connette a ovest con Mantova e a est con il padovano.\n\u00c8 dotato anche di una propria stazione ferroviaria, sulla linea Mantova-Monselice.\nCitazioni letterarie.\nIl commediografo Carlo Goldoni si ispir\u00f2 al feudo di Sanguinetto per l'ambientazione della commedia \"Il feudatario\" del 1752."}
{"id": "102131", "revid": "11694", "url": "https://it.wikipedia.org/wiki?curid=102131", "title": "Erba trinit\u00e0", "text": ""}
{"id": "102132", "revid": "13825", "url": "https://it.wikipedia.org/wiki?curid=102132", "title": "Anemone epatica", "text": ""}
{"id": "102133", "revid": "7", "url": "https://it.wikipedia.org/wiki?curid=102133", "title": "Stato del Vaticano", "text": ""}
{"id": "102135", "revid": "1543377", "url": "https://it.wikipedia.org/wiki?curid=102135", "title": "Amanita", "text": "Amanita \u00e8 un genere di funghi basidiomiceti della famiglia Amanitaceae. A questo genere appartengono sia le specie di funghi velenosi pi\u00f9 mortali che esistano (\"Amanita phalloides\", \"Amanita verna\" e \"Amanita virosa\") che \"Amanita caesarea\", il fungo considerato unanimemente come migliore commestibile tra quelli europei.\nDescrizione.\nSono funghi a struttura eterogenea, in cui cio\u00e8 \u00e8 facile separare il cappello dal gambo.\nHanno lamelle libere al gambo, pi\u00f9 o meno fitte, spesso bianche o biancastre.\nSono caratterizzati da un velo generale che avvolge completamente il fungo allo stato primordiale, che poi lascia tracce pi\u00f9 o meno evidenti alla base del gambo (volva) e sul cappello (verruche).\n\u00c8 anche quasi sempre presente un velo parziale a protezione dell'imenio: l'anello.\nLe spore sono ovoidali o ellissoidali, amiloidi e non amiloidi, lisce, bianche in massa (funghi leucosporei), sprovviste di poro germinativo.\nCommestibilit\u00e0.\nNumerose le specie commestibili, altrettante quelle non eduli ed in alcuni casi mortali.\nTassonomia.\nIl genere \"Amanita\" viene a sua volta suddiviso in due sottogeneri con le relative sezioni.\nSpecie principali.\nLa specie tipo per il genere \u00e8 l\"'Amanita muscaria\" (L.) Lam. (1783). \nAlcune specie appartenenti al genere sono:\n = commestibile, = commestibile con cautela, = velenoso, = mortale"}
{"id": "102139", "revid": "767487", "url": "https://it.wikipedia.org/wiki?curid=102139", "title": "Andrea Mir\u00f2", "text": "Biografia.\nLa sua carriera artistica \u00e8 cominciata a Calliano negli anni ottanta come solista, e, dopo un breve periodo di interruzione, \u00e8 ripresa nel 1994 nella band di Enrico Ruggeri; in seguito ha proseguito la carriera solista, continuando contemporaneamente la collaborazione con Ruggeri. Ha vinto l'edizione del Festival di Castrocaro del 1986 con \"Pietra su Pietra\". Come solista ha partecipato al Festival di Sanremo quattro volte: nel 1987 con \"Notte di Praga\", nel 1988 con \"Non \u00e8 segreto\", nel 2000 con \"La canzone del perdono\" e nel 2003, in coppia con Enrico Ruggeri, con \"Nessuno tocchi Caino\".\nNel 2001 pubblica l'album \"Lucidamente\", del quale \u00e8 autrice di tutte le musiche e dei testi, a eccezione della cover \"The fairest of the seasons\", canzone di Jackson Browne, nota soprattutto nell'interpretazione di Nico. In questa canzone duetta con David Surkamp dei Pavlov's Dog. Nel 2002 ha diretto l'orchestra al Festival di Sanremo per il compagno Enrico Ruggeri che partecipa con il brano \"Primavera a Sarajevo\" di cui \u00e8 anche coautrice. Nel 2003 ha partecipato nuovamente al Festival di Sanremo, in coppia con Enrico Ruggeri, con il brano \"Nessuno tocchi Caino\".\nNell'aprile 2007 esce l'album \"A fior di pelle\" preceduto dal singolo \"Il vento\". L'album contiene una collaborazione con Neri Marcor\u00e8 nel singolo \"Preghierina dell'Infame\". Sono contenuti anche una cover del brano \"Don't Let Me Be Misunderstood\" di Nina Simone e una dedica al suo amico gay ne \"Il mio amico Dario\". Alla fine del 2008 collabora con il compagno Enrico Ruggeri alla realizzazione della colonna sonora per il film East West East - Volata finale del regista albanese Gjergj Xhuvani, che verr\u00e0 pubblicata l'anno successivo nell'album \"All in - L'ultima follia di Enrico Ruggeri\", al quale partecipa anche in qualit\u00e0 di produttrice oltre che come musicista e cantante in un trio nel brano \"Sulla strada\".\nNel 2010 al festival di Sanremo dirige l'orchestra per il compagno Enrico Ruggeri che si esibisce con il brano \"La notte delle fate\" e per Nina Zilli che porta al festival \"L'uomo che amava le donne\". Nel marzo 2012 duetta con la cantautrice Roberta Di Lorenzo in Menti distratte contenuto nell'album della Di Lorenzo Su questo piano che si chiama Terra. A maggio 2012 esce l'album \"Elettra e Calliope\". Nel 2013 ritorna nuovamente al festival di Sanremo dove dirige l'orchestra per il cantautore Andrea Nardinocchi, esibitosi nella categoria \"Giovani\". Sempre nello stesso anno riceve il Premio Lunezia Doc 2013 per la qualit\u00e0 Musical-Letteraria delle sue canzoni.\nAnche nel 2014 \u00e8 al Festival di Sanremo nelle vesti di direttrice d'orchestra per il gruppo Perturbazione (categoria \"Campioni\") e Zibba (categoria \"Nuove proposte\"). Nel 2014 fa parte della giuria italiana all'Eurovision Song Contest.\nNell'aprile 2016, oltre a collaborare al disco \"Nuove emozioni post-ideologiche\" della cantautrice tosco-campana Giorgia Del Mese, esce l'album \"Nessuna paura di vivere\", prodotto da Manuele Fusaroli, in cui collaborano tra gli altri Brian Ritchie e Nicola Manzan.\nViene scelta nel 2018 come maestro concertatore nel concertone finale della ventunesima edizione della Notte della Taranta."}
{"id": "102140", "revid": "81103", "url": "https://it.wikipedia.org/wiki?curid=102140", "title": "Parola", "text": "La parola (dal greco \u03c0\u03b1\u03c1\u03b1\u03b2\u03bf\u03bb\u03ae \"parabol\u00e8\", attraverso il latino \"parab\u014fla\", poi alterato in \"par\u00e0ula\" nel volgare) \u00e8 l'espressione orale o scritta di un'informazione o di un concetto, ovvero la rappresentazione di un'idea svolta a mezzo e nel presupposto di un riferimento convenzionale. In morfologia la parola \u00e8 definita come un elemento linguistico costituito da un morfema libero o da una sequenza di morfemi legati. In sintassi si fa riferimento alla parola come a un'entit\u00e0 della frase associata a una determinata parte del discorso.\nElemento basilare della comunicazione verbale, la parola assume in questa il ruolo di unit\u00e0 minima di trasmissione dei concetti e come tale \u00e8 stata anche definita \"monade logica\", sebbene siano state mosse obiezioni a questa visione atomistica, soprattutto per effetto dei numerosi esperimenti di manipolazione verbale prodotti particolarmente nell'arte o in usi strumentali speciali della comunicazione.\nLa relativit\u00e0 convenzionale.\nLa parola \u00e8, secondo molte visioni, uno strumento di trasmissione di concetti o informazioni o idee attraverso il riferimento a convenzioni precedentemente \"pattuite\", in base alle quali date sequenze di suoni o di segni grafici indicano (con maggiore o minore precisione ed inequivocabilit\u00e0) un significato riconoscibile tanto da chi lo emetta quanto da chi lo percepisca; nell'identit\u00e0 di interpretazione di tali sequenze, si stabilisce la comunicazione, venendo pertanto a perfezionarsi la trasmissione dell'idea, dell'informazione o del concetto.\nLa convenzione di comunicazione deve intendersi certamente condizionata con massima relativit\u00e0 ad aspetti soggettivamente riguardanti in via diretta e reciproca l'emittente ed il percipiente, giacch\u00e9 i medesimi lemmi ben possono essere espressi e compresi in modi differenti a seconda di variabili (ad esempio, ma non solo) culturali, professionali, nazionali, regionali, gergali in genere, etc.; ad esempio, nella gergalit\u00e0 delle professioni, la medesima parola \"faccia\", del tutto identica per pronuncia ed accento, \u00e8 usata per trasmettere significati ben differenti, quando sia usata da un architetto e da un numismatico.\nLo stesso studio sulla parola che si compie nei paesi di mentalit\u00e0 latina segue percorsi e raggiunge traguardi in molti elementi ben differenti da quanto accade invece nei paesi, ad esempio, di mentalit\u00e0 anglosassone.\nAnalisi tecnica.\nDa un punto di vista tecnico, si ha innanzitutto una distinzione fra la parola scritta e quella orale, sottolineando (nonostante l'apparente ovviet\u00e0) che pare di comune condivisione la presunzione di precedenza della nascita della parola orale rispetto a quella scritta che ne fungerebbe da rappresentazione grafica. \nLa parola fonologica.\n\"articolo principale: Oralit\u00e0\"\nLa \"parola fonologica\" (o \"parola orale\") \u00e8 una successione di suoni distinguibili per la loro diversa sonorit\u00e0 e per la loro pronuncia, in genere separati (nella frase) da una breve sospensione dell'emissione acustica (spazio-silenzio) prima che eventuali altre sequenze di suoni compongano l'eventuale parola successiva. In realt\u00e0 i parlanti non fanno quasi mai delle pause prima e dopo ogni parola, lo fanno al massimo per enfatizzare una particolare parola. Forse \u00e8 meglio quindi parlare di \"pause potenziali\".\nLa parola orale \u00e8 emessa con sovrastrutture ulteriori destinate a favorire la migliore comprensione, come gli accenti e l'intonazione (che introduce un carattere del significato trasmesso che pu\u00f2 essere interrogativo, esclamativo, piano - taluni includono altri caratteri come l'ironico, il sarcastico e simili). Con questi \"accessori\" la medesima parola, magari giocando su omofonie di forme distinte dei verbi, assume sfumature differenti (\"dormi\" indica senza ulteriori commenti che stai dormendo, \"dormi?\" sollecita un'informazione di ritorno circa lo stato di veglia della persona alla quale \u00e8 diretto il messaggio, \"dormi!\" invita con decisione ad assopirsi.) Il suono trasmesso, pertanto, pu\u00f2 essere oggetto di elaborazione acustica, di modo che la parola che ne risulta possa rivestire significati accessori tutti compresi in una sequenza sonora di cui, rispetto all'ordinaria forma piana, sono simili, ma non eguali, le componenti.\nLa parola ortografica.\nLa \"parola ortografica\" (o \"parola scritta\") \u00e8 comunemente considerata la traduzione mediante rappresentazione grafica della parola orale e rende mediante sequenze di segni convenzionali grafici le supposte sequenze sonore di un'ipotetica trasmissione orale (in fondo considerata la reale forma comunicativa). \nAnalogamente a quella orale, pu\u00f2 essere separata nella frase da spazi, interruzioni della sequenza di segni, che indicano il completamento della parola precedente e l'inizio della successiva, oppure da segni di punteggiatura; ci\u00f2 per\u00f2 non \u00e8 sempre accaduto, essendovi noti esempi (specialmente in scritture antiche) di interi discorsi resi in forma di ininterrotta sequenza, priva cio\u00e8 di spazi interrotti.\nQuesta definizione \u00e8 per\u00f2 poco chiara in casi come la frase inglese:\nBenjamin's \u00e8 una sola parola, o sono due? Come comportarsi nel caso di parole composte come \"girlfriend\", che a volte sono scritte in modo diverso (&lt;girl-friend&gt; o anche &lt;girl friend&gt;)? A volte la definizione \"fonologica\" di \"parola\" aiuta, ma spesso si fa riferimento anche ad altri criteri, quello fonologico, descritto poco sopra, e criteri semantici o sintattici.\nAltri criteri di definizione.\nCriterio semantico.\nSecondo un criterio semantico, potremmo dire che una parola esprime un concetto semantico unificato, ma non sempre \u00e8 cos\u00ec. Esistono anche in italiano espressioni composte da pi\u00f9 parole che si riferiscono a un unico concetto (ad esempio, \"bocca di leone\").\nCriterio sintattico.\nIl criterio sintattico consiste in genere nel considerare la parola come minima unit\u00e0 sintattica nella frase. In quanto minima unit\u00e0 sintattica, essa pu\u00f2 essere associata a una certa classe sintattica (o parte del discorso). Il criterio sintattico sembrerebbe quindi quello meno problematico.\nAltre considerazioni.\nUna sequenza di parole, costituita tanto di parole direttamente significanti (ad esempio sostantivi e verbi), quanto di parole funzionali (articoli, pronomi ed in genere tutte le parole la cui presenza aiuta a completare e migliorare la definizione di quanto trasmesso), costituisce la frase, unit\u00e0 intermedia che pu\u00f2 a sua volta accorparsi in sequenze di frasi che costituiscono il discorso, forma comunicativa complessa destinata a rendere concetti, informazioni e idee nella modalit\u00e0 di massima completezza.\nIl significato veicolato dalla parola si amplifica attraverso la gestione che l'uomo ne fa. Maggiore \u00e8 il numero di parole conosciute, maggiori sono le probabilit\u00e0 di descrivere al meglio un concetto. Da un punto di vista grafico (semantico e sintattico) le parole che costituiscono una frase sono separate nella forma scritta da uno spazio e da una breve interruzione nel discorso orale. Lo studio del significato delle parole fa parte della semantica. Alcune parole che hanno diverso significato si leggono o si scrivono in maniera uguale: in questi casi, si parla rispettivamente di \"omofonia\" o di \"omografia\". In presenza di questo fenomeno (in generale chiamato \"omonimia\"), il significato da assegnare alla parola deve essere dedotto dal contesto e dalle altre parole della frase. Alcune parole, inoltre, possono essere scritte o pronunciate in pi\u00f9 forme con lo stesso significato.\nIn alcuni casi due o pi\u00f9 parole si uniscono in un'unica parola. In altri casi l'unit\u00e0 significativa \u00e8 composta da pi\u00f9 di una parola (parola composta). I vocabolari raccolgono le descrizioni dei significati delle parole di una determinata lingua o di un determinato gergo. Sebbene la parola sia l'unit\u00e0 minima di significato, a volte il significato esatto di una parola \u00e8 modificato dalla altre parole presenti nella frase o nell'intero discorso. In senso figurato, si intende talvolta per parola l'insieme delle idee espresse da un dato soggetto o comunque contenute in una data fonte, ad esempio la Bibbia \u00e8 indicata come \"la Parola\" per antonomasia."}
{"id": "102141", "revid": "125843231", "url": "https://it.wikipedia.org/wiki?curid=102141", "title": "Negrita", "text": "I Negrita sono un gruppo musicale rock italiano, formatosi all'inizio degli anni novanta a Capolona, in provincia di Arezzo. Prendono il loro nome dal brano dei Rolling Stones \"Hey! Negrita\".\nStoria del gruppo.\nPrimi anni.\nLe loro origini risalgono alla seconda met\u00e0 degli anni ottanta, in cui inizialmente il gruppo (ancora in fase di formazione) decide di farsi conoscere sotto lo pseudonimo Gli Inudibili. Il progetto sembra andare bene e nel 1991 decidono di mandare in giro due demo (\"Qui fa presto sera\" e \"Zingara della notte\") a radio indipendenti e vari produttori del circolo musicale underground, ma senza alcun successo. Nel 1992 si aggiunge al gruppo il bassista Franco Li Causi e con il terzo demo raccolgono l'attenzione del produttore Fabrizio Barbacci, che decide di metterli sotto contratto con la Black Out/PolyGram, proponendo contemporaneamente alla batteria Roberto \"Zama\" Zamagni (che aveva gi\u00e0 inciso \"Maciste contro tutti\" con il Consorzio Suonatori Indipendenti). Il gruppo \u00e8 in formazione definitiva e, chiusa l'esperienza de Gli Inudibili, decide di chiamarsi Negrita. Nell'estate 1993 lavorano alla registrazione del loro primo album.\n\"Negrita\" e \"Paradisi per illusi\" (1994-1995).\nNel 1994 esce l'album \"Negrita\" che, seppur promosso dal brano \"Cambio\", non viene preso molto in considerazione, nonostante le buone critiche ed i consensi. Importante \u00e8 la collaborazione con Luciano Ligabue nel brano \"L'han detto anche gli Stones\", contenuto nell'album \"A che ora \u00e8 la fine del mondo?\", in cui il gruppo toscano partecipa agli arrangiamenti. Per promuovere ulteriormente l'album il gruppo ha realizzato anche i videoclip per i brani \"Rumore\" e \"Lontani dal mondo\", oltre a una tourn\u00e9e di 140 date sparse nei vari club di tutta Italia.\nL'anno successivo \u00e8 stata la volta del secondo album \"Paradisi per illusi\", le cui sonorit\u00e0 rappresentano una fase di transizione verso le successive pubblicazioni dei Negrita. I brani sono sei (pi\u00f9 una traccia fantasma, \"Ambience\"). Il tour prosegue, insieme alla rotazione dei singoli \"Oltre il confine\" (con l'omonimo videoclip) e \"Io sono\".\n\"XXX\" (1996-1998).\nNel 1996 il gruppo comincia a cercare delle idee per un nuovo album. A giugno prendono in affitto una casa colonica nei pressi di Capolona ed iniziano un intenso lavoro di pre-produzione dei brani, per poi passare alla registrazione presso il Kingsway Studio di Daniel Lanois a New Orleans, prima dell'uragano che ne ha causato la distruzione (Louisiana) fino a settembre.\nNel febbraio 1997 esce \"XXX\", preceduto dal singolo \"In un mare di noia\". Inizia il tour che durer\u00e0 sei mesi, ma oltre a portarli nei club si ritroveranno catapultati negli stadi, con il ruolo di apertura dei concerti di Ligabue. Altri singoli di successo sono \"Sex\", \"A modo mio\", e \"Ho imparato a sognare\". Quest'ultimo in particolare, soprattutto grazie all'inserimento nella colonna sonora del film \"Tre uomini e una gamba\" del trio comico Aldo, Giovanni e Giacomo, port\u00f2 l'album a vendere oltre copie, ottenendo il disco di platino. I videoclip dei singoli sono girati a New Orleans e sono inseriti nella videocassetta \"XXX\", che contiene tutte le fasi di lavorazione del disco.\n\"Reset\" e \"Cos\u00ec \u00e8 la vita\" (1998-2000).\nTerminato l'\"XXX Tour\" nel gennaio 1998, il gruppo decide di prendersi una breve pausa per poi costruire un proprio studio di registrazione, l'Hollywood Garage ad Arezzo, nel quale registreranno nuovi brani. Sempre nel 1998 il trio comico chiede una nuova collaborazione del gruppo, con la richiesta di comporre l'intera colonna sonora del film \"Cos\u00ec \u00e8 la vita\" (\"Hollywood Sof\u00e0\", \"Heaven #\", \"Pulp\" e \"I'm your man\"). A dicembre, all'uscita del film, viene trasmesso in rotazione il singolo \"Mama ma\u00e9\", brano tratto dalla colonna sonora del film, oltre che primo singolo dell'album \"Reset\", uscito a gennaio 1999.\nA differenza dei tre predecessori, la direzione di \"Reset\" \u00e8 verso un approccio elettronico e ci\u00f2 porter\u00e0 al successo di vendita con oltre copie, decretando il disco di platino. Segue un lungo tour che terminer\u00e0 il 18 settembre a Bellante (Teramo), mentre altri singoli di successo sono \"In ogni atomo\", \"Fragile\" e \"Hollywood\" (anche quest'ultimo incluso della colonna sonora del film del trio comico). Sono in nomination agli MTV Europe Music Awards 1999 come \"Miglior Gruppo Italiano\", battuti tuttavia dagli Elio e le Storie Tese.\nNel luglio 2000 partecipano all'Arezzo Wave e contemporaneamente lavorano a nuovi brani. Il 17 ottobre 2000, i Negrita sono stati docenti a \"Scuola di Rock\". Il progetto \u00e8 partito dall'organizzazione dell'Arezzo Wave, il festival rock dove il gruppo ha presentato \"Live in Alcatraz\". I 5 migliori gruppi esibitisi nell'edizione di luglio hanno avuto diritto a frequentare la scuola A.R.I.A. (Arezzo Rock Italian ACADEMY). Per una band scelta fra le cinque selezionate, il progetto culminava con la produzione di un CD con video promozionale, arricchiti da eventuali partecipazioni di ospiti delle altre band. Lo svolgimento dell'intero progetto di formazione prevedeva interventi e approfondimenti su aree quali: creativit\u00e0, presenza di palco, lavoro in studio, tecnica e tecnologia, internet, discografia, management, diritto d'autore, realizzazioni di promo-package (audio/video). I docenti di questa particolare scuola, oltre ai Negrita (che hanno messo a disposizione l'Hollywood Garage per le lezioni tecniche) sono stati: F. Intra, direttore nazionale della Sony Music, A. Marconetto, responsabile di Vitaminic, Saturnino, bassista di Jovanotti, P. Giacobbi, direttore di Tutto musica e spettacolo. In pi\u00f9 sono stati presenti alcuni responsabili della SIAE e dell'Enpals e docenti dell'Actors Studio di New York.\n\"Radio Zombie\" (2001).\nDopo un anno e mezzo di assenza dalle scene, eccetto la realizzazione della sigla \"We Need a Change\" del programma \"Il pittore\" in onda su Radio 2 nell'inverno 2001, nel settembre 2001 esce il singolo \"Bambole\", che anticipa l'uscita di \"Radio Zombie\" (2001), quinto album di inediti, preceduta da un concerto al Rolling Stone di Milano. Per non ripetere l'esperienza tracciata con \"Reset\", il gruppo decide tornare alle proprie radici musicali e di dare particolare importanza ai testi.\nNel 2002 segue il \"Radio Zombie Tour\", che totalizza oltre presenze ai concerti, mentre l'album raggiunge le copie vendute, grazie anche alla rotazione dei singoli \"Non ci guarderemo indietro mai\" e \"Vertigine (Remix)\". Il tour termina il 27 settembre 2002 al Fillmore di Cortemaggiore; contemporaneamente si registrer\u00e0 un DVD del concerto, uscito ad aprile 2003 con il titolo di \"Viaggio stereo\".\n\"Ehi! Negrita\" (2003-2004).\nIl 17 gennaio 2003 viene trasmesso in radio, oltre che in video, il singolo \"My way\", uno dei tre inediti che precede il best of \"Ehi! Negrita\", pubblicato il 4 marzo e contenente \"Tonight\", che si classificher\u00e0 al diciottesimo posto al Festival di Sanremo. Nella serata del 6 marzo hanno eseguito dal vivo la reinterpretazione di \"Like a Rolling Stone\" di Bob Dylan. Tra i sedici brani rimasterizzati proposti, la nuova versione di \"Lontani dal mondo\" e quelle radio di \"Cambio\" e \"A modo mio\", insieme alla b-side \"We Need a Change\".\nAd aprile inizia l'\"Ehi! Negrita Tour\", che a giugno subisce un'interruzione causata dall'abbandono del gruppo da parte del batterista Zama, dopo un susseguirsi di problemi familiari. L'ultimo concerto della formazione al completo \u00e8 stato il 2 giugno a Trezzo sull'Adda.\nIl terzo inedito \"Magnolia\" sar\u00e0 il tormentone dell'estate ed il tour prosegue con alla batteria Paolo Valli, continuando fino a gennaio 2004, nella tranche invernale del \"Club Tour\". Sono in nomination agli MTV European Music Awards del 2003 come \"Miglior Gruppo Italiano\", senza ricevere per\u00f2 alcun premio, in quanto vincono la categoria i Subsonica.\n\"L'uomo sogna di volare\" e \"Rotolando verso sud\" (2005-2006).\nAd inizio 2004 Drigo collabora all'arrangiamento del brano \"Ci sarai\" di Francesco Renga, contenuto nell'album Camere con vista, tanto che sar\u00e0 presente un suo cameo nel video del singolo omonimo, durante l'assolo di chitarra. Contemporaneamente partecipano al disco-tributo a Franco Battiato \"Voli imprevedibili\", incidendo la reinterpretazione di \"Up Patriots to Arms\", tratta dall'album del cantautore siciliano \"Patriots\", pubblicato nel 1980.\nAd aprile 2004 il gruppo parte per un mini-tour in America meridionale in collaborazione con gli istituti italiani di cultura sparsi nel continente latino con il \"South American Tour\". Durante la permanenza i Negrita approfittano per registrare alcuni pezzi a Salvador de Bahia. In estate la lavorazione del nuovo album prosegue ad Arezzo per poi protrarsi in Spagna fino a novembre 2004.\nIl 17 dicembre 2004 viene lanciato sul web ed in rotazione video \"Sale\", brano in cui si evidenziano le influenze latine e la svolta musicale intrapresa nei mesi precedenti alla conclusione della registrazione del nuovo album. Dopo \"Sale\", il 14 gennaio 2005 esce \"Greta\", il primo singolo ufficiale, mentre l'album \"L'uomo sogna di volare\" esce il 28 dello stesso mese. All'album hanno collaborato il batterista Cristiano Dalla Pellegrina (ex Extrema e Antonacci), il rapper Gabriel O'Pensador (rap su \"Sale\") ed i musicisti Peu Meurray e Boghan Costa nelle percussioni (\"Greta\" e \"Rotolando verso sud\"). Il tour inizia ad aprile, mentre in estate prende piede il tormentone \"Rotolando verso sud\". Come nel 1994 e nel 1997 la band partecipa per la terza volta al Concerto del Primo Maggio del 2005, ed essendo dedicato ai 70 anni di Enzo Jannacci, vengono eseguiti i brani \"Una fetta di limone\" (cover del cantautore milanese, insieme al conduttore della manifestazione Claudio Bisio e Roy Paci), \"Rotolando verso Sud\" e \"Mama Ma\u00e9\". Nell'estate 2005, tra una pausa e l'altra del tour, partecipano al disco \"La fantastica storia del Pifferaio Magico\" di Edoardo Bennato, incidendo \"\u00c8 arrivato un bastimento\", cover del cantautore partenopeo. L'album \"L'uomo sogna di volare\" vende oltre copie, grazie anche ai singoli \"L'uomo sogna di volare\" e \"Destinati a perdersi\". Ad ottobre, il videoclip \"Rotolando verso sud\" vince il Premio Videoclip Italiano 2005, nella categoria \"Gruppi\". A novembre 2005 il gruppo partecipa al programma \"Rockpolitik\" di \"Adriano Celentano\", in onda su Raiuno, presentando dal vivo \"Sale\", cantata insieme al rapper brasiliano Gabriel O'Pensador. Il 18 novembre pubblicano in rete per i fans la versione alternativa del singolo \"L'uomo sogna di volare\", ovvero \"L'uomo sogna di volare (Corazon Tradici\u00f2nal)\", disponibile solo su iTunes, tramite le card distribuite gratuitamente nei concerti autunnali del gruppo. Sono in nomination agli MTV European Music Awards del 2005 come \"Miglior Gruppo Italiano\", senza ricevere per\u00f2 alcun premio, in quanto vincono la categoria i Negramaro.\nTerminato il tour a gennaio 2006, i Negrita si prendono una pausa, in contemporanea alla pubblicazione del disco in Francia, Sudamerica, Spagna e Giappone. A marzo 2006 il gruppo partecipa al progetto Rezophonic di Mario Riso, contribuendo alla composizione di alcuni brani, insieme ad altri gruppi della scena alternative-rock italiana come Le Vibrazioni, Negramaro e Lacuna Coil.\nIl tour riprende da giugno fino a settembre, sotto il nome di \"Verso Sud Tour\", supportato da un gruppo rock argentino (i Bersuit Vergarabat) in almeno 5 date. A novembre 2006 esce il film documentario \"Verso sud\", un doppio DVD, che documenta la realizzazione del disco \"L'uomo sogna di volare\", con l'aggiunta dei videoclip girati in America latina (ad eccezione di \"L'uomo sogna di volare\", girato in Toscana, sulla spiaggia bianca di Rosignano Solvay e con la collaborazione di un folto gruppo di appartenenti al Virtual Fan Club del gruppo) per i singoli estratti pi\u00f9 la versione spagnola di \"Rotolando verso sud\" (\"Rodando hacia el sur\"); la data del 15 luglio a Milano ripresa da MTV \u00e8 inserita nell'altro DVD, insieme alle interviste fatte al gruppo.\n\"HELLdorado\" e \"Atlantico Live 27 febbraio 2009\" (2008-2009).\nAd inizio 2007, Pau e Mac decidono di continuare il progetto \"Zona bastarda\", ovvero un DJ set nel quale propongono pezzi di altri artisti nei vari club e discoteche d'Italia, iniziato a primavera 2006. Sempre nel corso del 2007 i Negrita tornano live per alcune date in Argentina e Spagna come sostenitore del gruppo argentino Bersuit Vergarabat, mentre in Italia eseguono i quattro concerti del \"No Relax Tour 2007\", presentando tre brani inediti, di cui i titoli sembrano provvisori (\"Ululallaluna\", \"Ma cherie\" e \"Ahi que pena la vida\"). Nello stesso periodo Pau duetta con Roy Paci nel brano \"Giramundo\", contenuto nell'album \"SuoNoGlobal\" del 2007.\nAd inizi 2008 il gruppo aderisce alla campagna di Save the Children contro le mine antiuomo ed incide un duetto con Juanes riprendendo il brano \"Minas piedras\" (gi\u00e0 pubblicato nell'album \"La vida... es un ratico\" del 2007) dell'artista colombiano con l'adattamento del titolo italiano \"Dove le pietre sono mine\". Il singolo esce il 21 marzo 2008 ed i ricavati della vendita sono stati devoluti all'organizzazione umanitaria Save the Children. Il 19 settembre esce il singolo \"Che rumore fa la felicit\u00e0?\", disponibile in anteprima su iTunes e in streaming sul sito ufficiale dei Negrita che anticipa l'uscita del nuovo album prevista per fine ottobre 2008. Il 10 ottobre 2008 i Negrita si sono esibiscono al WABE di Berlino, invitati come rappresentanti del panorama musicale italiano, in occasione della fiera internazionale dell'industria musicale Popkomm.\nIl disco viene presentato in anteprima su Virgin Radio Italia il 27 ottobre 2008, trasmettendo i brani \"Radio Conga\", \"Il libro in una mano, la bomba nell'altra\", \"Il ballo decadente\", \"Malavida en Bs. As.\" e \"Ululallaluna\". Il 31 ottobre 2008, a tre anni dal successo de \"L'uomo sogna di volare\", esce il settimo album \"HELLdorado\". Dopo una sola settimana dall'uscita, il disco raggiunge il quinto posto dei dischi pi\u00f9 venduti, venendo certificato disco d'oro per le oltre copie vendute.\nA met\u00e0 dicembre i Negrita indicono un concorso ai fan per partecipare al videoclip del nuovo singolo \"Radio Conga\", in rotazione radiofonica e video ad inizio 2009, girato allo Stadio Olimpico di Roma il 22 dicembre 2008. Il video compare sul sito del gruppo il 19 gennaio 2009 durante la notte, per poi approdare sulle reti televisive musicali pi\u00f9 conosciute.\nIl tour parte il 31 gennaio 2009 da Borgo Valsugana con la \"data zero\", per poi continuare la presentazione del nuovo album in altri 10 concerti sparsi per l'Italia fino alla fine di febbraio. Sold out \u00e8 stato il concerto tenutosi il 14 marzo a Londra, al The Borderline nelle vicinanze dell'ULU (University of London Union). Il 16 aprile \"HELLdorado\" \u00e8 pubblicato anche in Argentina, anticipato dal singolo \"Malavida en Bs. As.\", anticipando la partenza del tour sudamericano per tutto il mese di maggio insieme ai gruppi argentini Bersuit Vergarabat e La Zurda.\nIl 24 aprile esce il terzo singolo \"Gioia infinita\" permettendo al disco di raggiungere la vendita di oltre copie diventando disco di platino, diventando cos\u00ec uno dei singoli pi\u00f9 trasmessi e pi\u00f9 venduti, grazie alla collaborazione di Juanes che duetta nella versione soul mix, in rotazione nell'estate 2009.\nSempre il 24 aprile esce l'EP live \"Venerd\u00ec 27 febbraio 2009 - Atlantico Live Helldorado Tour - Roma\", nel quale si raccolgono cinque canzoni dell'ultimo disco eseguite nel concerto omonimo tenutosi a Roma, disponibile solamente su iTunes. Importante \u00e8 il contributo di Franky e Cesare alla canzone \"Domani 21/04.2009\" (cover riadattata di Mauro Pagani del 2003) del collettivo creato da Jovanotti \"Artisti uniti per l'Abruzzo\" in occasione del terremoto avvenuto il 6 aprile 2009 che ha sconvolto la citt\u00e0 di L'Aquila.\nIl gruppo ha ripreso i concerti in Italia da fine giugno fino a met\u00e0 agosto prima di prendere parte alla dodicesima edizione dell'MTV Day il 12 settembre 2009.\n\"Dannato vivere\", \"Negrita Live\" (2011-2012).\nIl 25 ottobre 2011 i Negrita sono tornati sulle scene musicali con la pubblicazione dell'ottavo album in studio \"Dannato vivere\". Il disco \u00e8 stato anticipato a fine settembre dal singolo \"Brucer\u00f2 per te\" e promosso nello stesso anno da \"Fuori controllo\" e nel 2012 da \"Il giorno delle verit\u00e0\", quest'ultimo cantato da Drigo anzich\u00e9 da Pau; il 20 febbraio \u00e8 inoltre uscito \"Il giorno delle verit\u00e0 EP\", contenente il brano originale e altre tre versioni differenti.\nTra gennaio e febbraio 2012 il gruppo ha intrapreso il \"Dannato vivere Arena Tour\", composto da sette date nei principali palazzetti italiani, tra cui l'Unipol Arena di Casalecchio di Reno e il Mediolanum Forum di Assago; la sessione estiva del tour si \u00e8 invece svolta tra il 29 giugno e il 7 settembre presso numerose localit\u00e0 e festival musicali italiani. Il 3 luglio dello stesso anno i Negrita hanno ricevuto a Rende il \"Riccio d'Argento\" di Fatti di Musica, la ventiseiesima rassegna del Miglior Live d'Autore diretta da Ruggero Pegna, come \"Migliore Band dell'Anno\". Il 16 ottobre successivo \u00e8 stato pubblicato \"Negrita Live\", formato da un CD contenente alcuni estratti del concerto tenuto a Roma il 5 febbraio al Palalottomatica e da un DVD con il concerto integrale della sopracitata data sold out ad Assago. Il disco viene anticipato dal singolo \"La vita incandescente\", in rotazione radiofonica dal 28 settembre.\n\"Unplugged Tour 2013\" e \"D\u00e9j\u00e0 vu\" (2013-2014).\nNel 2013 i Negrita hanno intrapreso la tourn\u00e9e acustica \"Unplugged Tour 2013\", composta da oltre trenta date nei teatri; la prima data si \u00e8 svolta a Cagli il 14 febbraio, mentre l'ultima a Milano il 7 aprile. Nella scaletta del tour, come confermato dai musicisti stessi, sono stati inseriti (oltre ai consueti classici e ai brani di \"Dannato vivere\") anche diversi pezzi risalenti ai primi anni della loro carriera \u2013 non eseguiti dal vivo da tempo \u2013 e tratti dagli album \"Negrita\", \"Paradisi per illusi\" e \"XXX\". Nella data del 19 marzo a Cesena alla formazione si \u00e8 unito anche lo storico batterista Zama, che aveva lasciato i Negrita dieci anni prima: per tale occasione sono stati eseguiti alcuni brani esclusivi non pi\u00f9 proposti nei concerti successivi. Il 29 giugno 2013 il bassista Franky Ciccio Li Causi ha abbandonato la formazione al fine di \u00abcoltivare altre aspirazioni e inseguire altri obbiettivi\u00bb.\nTerminato il tour, i Negrita hanno iniziato le lavorazioni inerenti all'album acustico che ripropone tutti i pezzi suonati durante l'ultima tourn\u00e9e in versione studio. Il 30 luglio il gruppo ha annunciato l'uscita del disco, originariamente intitolato \"Unplugged Sessions\" e in seguito modificato in \"D\u00e9j\u00e0 vu\" al fine di evitare problemi di copyright. L'album \u00e8 stato pubblicato il 17 settembre e contiene i brani proposti durante l\"'Unplugged Tour 2013\" riarrangiati in chiave acustica, pi\u00f9 gli inediti \"La tua canzone\" e \"Anima lieve\". Il disco ha ottenuto un buon successo, debuttando in vetta alla Classifica FIMI Album.\nDa aprile a giugno del 2014 la band ha partecipato al musical \"Jesus Christ Superstar\" presso il Teatro Sistina di Roma. Pau ha interpretato il ruolo di Pilato al fianco di Ted Neeley nel suo ruolo storico di Ges\u00f9.\n\"9\" (2015-2016).\nIl 24 marzo 2015 \u00e8 uscito \"9\", nono album in studio dei Negrita prodotto da Fabrizio Barbacci per la Universal Music Group. Registrato al Grouse Lodge (Rosemount, Irlanda) e masterizzato da Ted Jensen allo Sterling Sound (New York), l'album presenta 13 brani che recuperano le radici pi\u00f9 rock della band. L'album ha debuttato al primo posto della Classifica FIMI Album ed \u00e8 stato anticipato a fine febbraio dal primo singolo, \"Il gioco\", accompagnato dal relativo videoclip. Durante la prima met\u00e0 di marzo sono stati pubblicati altri tre videoclip: \"Mondo politico\", \"Poser\" e \"Se sei l'amore\".\nIl 4 marzo 2016 \u00e8 uscito l'album dal vivo \"9 Live&amp;Live\", contenente i brani di \"9\" registrati dal vivo assieme agli inediti \"I tempi cambiano\" (scritta assieme a Luciano Ligabue) e \"Quelli che non sbagliano mai\", e un DVD con l'intero concerto tenutosi al Mediolanum Forum di Milano il 18 aprile 2015.\nTra febbraio e aprile 2016 i Negrita hanno intrapreso una tourn\u00e9e di 24 date nei club italiani con il fine di rievocare il periodo degli esordi in cui si esibivano in piccoli locali. Nel mese di ottobre hanno partecipato al Festival della Musica Italiana nel Mondo \"Hit Week Italia\", suonando in 3 club storici di Londra, Tokyo e Los Angeles.\n\"Desert Yacht Club\" (2018).\nIl 9 marzo 2018 \u00e8 stato pubblicato il loro decimo album in studio \"Desert Yacht Club\", anticipato dai singoli \"Adi\u00f3s paranoia\" e \"Scritto sulla pelle\". Nuovamente prodotto da Fabrizio Barbacci, il disco rappresenta l'ideale colonna sonora di un viaggio in California che i Negrita hanno precedentemente intrapreso nel deserto di Joshua Tree, in particolare in un'oasi creativa fondata da Alessandro Giuliano.\nDopo svariati anni trascorsi nella sperimentazione di vari stili, il gruppo afferma in questo album l'intenzione a tornare verso le sonorit\u00e0 che hanno caratterizzato i primi anni della loro carriera. Il 25 maggio 2018 pubblicano il singolo \"Non torneranno pi\u00f9\", terzo estratto dall'album.\n\"I ragazzi stanno bene\" e \"MTV Unplugged\" (2019-2021).\nNel 2019 i Negrita hanno partecipato al sessantanovesimo Festival di Sanremo con il brano \"I ragazzi stanno bene\", classificandosi ventesimi alla serata finale. Parallelamente alla loro partecipazione alla manifestazione, \u00e8 stata pubblicata la raccolta \"I ragazzi stanno bene (1994-2019)\", che celebra i 25 anni di carriera del gruppo e contiene i loro principali successi e tre inediti composti per l'occasione: la suddetta \"I ragazzi stanno bene\", \"Andalusia\" e \"Adesso basta\". Il disco \u00e8 stato promosso nell'estate dello stesso anno attraverso il \"25\u00b0 Anniversary Tour\", suddiviso tra concerti semiacustici (denominati \"La teatrale\" e svoltisi a maggio) ed elettroacustici (denominati \"La teatrale Plus\" e svoltisi tra luglio e agosto).\nDurante il 2019, in occasione del suo ventennale, \u00e8 stato ristampato il quarto album \"Reset\" in edizione CD con alcune bonus track e anche su LP; per il 2020 \u00e8 stato annunciato il tour \"La teatrale+Reset Celebration\". Dopo la sospensione di tutti i concerti dal vivo (avvenuta dopo la data del 29 febbraio 2020 a Montecatini) a causa della pandemia di COVID-19 il gruppo ha intrapreso \"La Teatrale Summer Tour 2021\" tra giugno e agosto in Italia. Il concerto tenuto all'anfiteatro romano di Arezzo \u00e8 stato registrato e pubblicato il 26 novembre successivo con il titolo \"MTV Unplugged\"."}
{"id": "102142", "revid": "267046", "url": "https://it.wikipedia.org/wiki?curid=102142", "title": "Lingua cinese standard", "text": "Il cinese standard, talvolta detto anche mandarino standard (dall'inglese \"Standard Mandarin\"), mandarino moderno standard e cinese moderno standard, \u00e8 la variet\u00e0 standard per la lingua cinese, ufficializzata per la prima volta nel 1932 in quella che era allora la Repubblica di Cina. \u00c8 una delle sei lingue ufficiali dell'ONU ed \u00e8 adottata come lingua ufficiale dalla Repubblica Popolare Cinese (in base alla Costituzione del 1949), da Taiwan e da Singapore. In quanto variet\u00e0 standard, \u00e8 dotata di un vocabolario, grammatica e pronuncia standardizzati.\nSebbene si tratti della stessa lingua, essa ha nomi ufficiali diversi a seconda dello stato: nella Repubblica Popolare Cinese, si chiama putonghua (), a Taiwan si chiama guoyu (), mentre a Singapore e in Malaysia viene chiamata huayu ().\nIl cinese standard, siccome si basa come pronuncia sul dialetto di Pechino, viene solitamente raggruppato nella famiglia detta \"cinese mandarino\", parlata nel settentrione. Questa variet\u00e0, secondo Ethnologue 2020, ha 1,12 miliardi di parlanti (la lingua cinese in totale ne ha 1,3 miliardi) e, come numero di parlanti madrelingua L1, \u00e8 la lingua pi\u00f9 diffusa al mondo. Come parlanti totali, al 2020 \u00e8 appena dietro l'inglese.\nChiarimenti per evitare confusione.\nSi inseriscono sotto alcuni punti per distinguere dei termini precisi nel vasto gruppo della \"lingua cinese\" per non confonderli in toto con il concetto vasto e onnicomprensivo di \"lingua cinese\". In fondo, si parla pure del \"cinese moderno standard\".\nContesto linguistico.\nAnalizzata dal punto di vista della linguistica, la lingua cinese \u00e8 in realt\u00e0 un vasto insieme di lingue, che raccoglie al proprio interno differenti famiglie linguistiche, a loro volta composte da centinaia di parlate locali e forme dialettali. Sebbene dotate di alcune caratteristiche comuni (quali la tonalit\u00e0, l'ordine , ecc.), molte di queste lingue non sono mutuamente intelligibili, ma sono comunque tutte accomunate da un unico sistema di scrittura basato sui caratteri cinesi.\nQuesta miriade di parlate locali viene tradizionalmente classificata ricorrendo a pochi vasti raggruppamenti, famiglie di lingue affini che nella linguistica moderna vengono chiamati \"gruppi dialettali\". Ciascun gruppo dialettale raccoglie \u00e8 una vera e propria famiglia linguistica che contiene decine o centinaia di parlate locali. Nell'ambito della tradizione cinese, i gruppi dialettali erano visti come \"dialetti\" di un'unica lingua cinese, visione che veniva giustificata alla luce di considerazioni culturali, storiche e politiche.\nA seconda delle classificazioni adottate, si possono distinguere da 7 a 15 gruppi dialettali per il cinese parlato. Il pi\u00f9 importante gruppo dialettale \u00e8 il cinese mandarino o lingua mandarina, una grande famiglia di lingue, varianti locali e dialetti caratteristiche del nord-est della Cina (), che si stima vengano usate da almeno il 70% dei parlanti nativi di cinese.\nStoria.\nAgli inizi del Novecento, prendendo spunto da alcuni elementi fonetici provenienti da una variante locale della lingua mandarina parlata nei dintorni di Pechino, quello che si potrebbe chiamare \"dialetto di Pechino\" () ed elementi provenienti da altre varianti linguistiche (dialetti) appartenenti al cinese mandarino, venne elaborata e definita la pronuncia standard per la lingua cinese.\nQuesta pronuncia standard, battezzata \"p\u01d4t\u014dnghu\u00e0\" (), nasceva con l'intento di stabilire ufficialmente una lingua franca mediante la quale tutti i cittadini dello stato cinese fossero in grado di comunicare tra di loro a prescindere dalla propria parlata nat\u00eca. Il putonghua fu adottato come standard ufficiale dalla Repubblica di Cina nel 1932, e fu mantenuto dalla Repubblica Popolare Cinese, fondata nell'ottobre 1949. Da allora \u00e8 divenuto la lingua di insegnamento del cinese tanto per i cinesi quanto per i non cinesi ed \u00e8 la lingua usata da tutti i cinesi per capirsi tra loro, a meno che provengono dalla stessa area dialettale. \u00c8 correntemente noto e parlato anche a Taiwan (in cui viene chiamato ancora \"guoyu\", cio\u00e8 con il nome originale), Singapore, nella Malaysia e nelle Filippine. A questi parlanti nativi e non, si aggiungono i parlanti non nativi (L2) in tutto il mondo.\nScrittura, pronuncia, toni e erizzazione.\nPer la scrittura, il cinese moderno standard/putonghua utilizza i caratteri cinesi semplificati pochi anni dopo la fondazione della Repubblica Popolare Cinese. I caratteri tradizionali sono ancora usati a Singapore, Taiwan, Hong Kong e Macao. Si usa ancora la versione tradizionale per scrivere gli hanja e gli Han tu' e anche i kanji, che hanno subito poche semplificazioni in larga misura marginali. I caratteri cinesi/sinogrammi sono scomponibili in unit\u00e0 minime, i radicali, che hanno una classificazione standard in 201 componenti del 2010 per stilare i dizionari. Questa classificazione deriva da un rimaneggiamento parziale di una lista comune a tutte le altre lingue in cui si usano o si sono usati i sinogrammi, cio\u00e8 i 214 radicali Kangxi, dal nome di un celebre dizionario che li ha standardizzati, il dizionario Kangxi.\nLa pronuncia viene indicata con una romanizzazione detta pinyin, che ha soppiantato la vecchia romanizzazione, il sistema Wade-Giles dal nome degli inventori. Questa pronuncia contiene anche quattro diacritici (o, nella scrittura informatizzata corrente, i numeri da 1 a 5) per indicare la modulazione tonale per distinguere i vari significati di una stessa sillaba. Per la precisione, dati tre registri di voce (acuto, medio, grave) il cinese standard possiede un'intonazione piana e acuta (primo tono), crescente da media a acuta (secondo tono), decrescente-crescente secondo il percorso medio-grave-acuto (terzo tono) e un'intonazione decrescente acuto-grave (quarto tono). In cinese standard si aggiunge il quinto tono, assente altrove (ad esempio cantonese, shanghainese, cinese standard di Taiwan) e che consiste in un'intonazione neutra che si appoggia come codina o appendice a quella precedente. Le consonanti iniziali in cinese standard hanno una differenza tra consonante aspirata e non aspirata e contano alcune consonanti retroflesse (pronunciate con la punta della lingua piegata all'indietro), che nella variet\u00e0 di pronuncia non standard meridionale (ad esempio Taiwan, Fujian, Hainan, Shanghai, Canton, Hong Kong, Macao...) perdono la retroflessione. La parlata settentrionale possiede anche una -r a fine sillaba che indica il rotacismo, cio\u00e8 la perdita di una sillaba che si riduce a un suono vagamente simile a una \"r\" retroflessa e non vibrante come in inglese. Il rotacismo in cinese standard, avente origine settentrionale e colloquiale, si studia nelle scuole pure se facoltativo da pronunciare (ma di fatto \u00e8 molto diffuso) e si chiama erhua, da cui deriva il vocabolo \"erizzazione\".\nMutazioni dal primo cinese medio.\nIl cinese standard presenta molte differenze con i dialetti conservativi meridionali e con la pronuncia sino-coreana, sino-giapponese e sino-vietnamita cristallizzata nei sinogrammi importati in queste tre lingue, dette \"lingue sino-xeniche\" perch\u00e9 appartenenti alla sinosfera, pure se non sono lingue sinitiche e non derivano dal protosinotibetano. Infatti le pronunce di questi dialetti (cantonese/dialetto yue, i minnan e in particolare gli hokkien, i dialetti wu incluso lo shanghainese e l'hakka) e le lingue sino-xeniche ritengono delle caratteristiche di pronuncia arcaica risalente al primo cinese medio, cio\u00e8 una variet\u00e0 parlata durante il Rinascimento Cinese (dinastia Tang; la variet\u00e0 della dinastia Song invece si chiama tardo cinese cedio) e che \u00e8 successiva al cinese antico, di cui si hanno tracce dalla dinastia Shang alla dinastia Han. Il primo cinese medio si pu\u00f2 ricostruire da rimari come il \"Qieyun\" e la sua espansione, il \"Guangyun\". Il \"Qieyun\" in particolare era un dizionario di rime usato per declamare correttamente e scrivere bene le poesie in rima, molto scritte proprio durante il periodo Tang. La pronuncia confezionata ad hoc in quest'opera \u00e8 un compromesso tra le variet\u00e0 del nord e del sud. In base alle ricostruzioni del primo cinese medio (una molto diffusa, recente e celebre \u00e8 la ricostruzione Baxter, 2011), si nota che il cinese standard ha perso i tre stop senza rilascio udibile di suono *-p, *-t, *-k, conservati in molte altre lingue (in giapponese sono accomodate con l'inserimento di una vocale, tale per cui diventano sillabe). Questi stop dopo il tardo cinese medio (e cio\u00e8 durante il primo mandarino, parlato durante il khanato mongolo della dinastia Yuan) si erano leniti in uno colpo di glottide a fine sillaba. Si \u00e8 persa poi la consonante nasale *-m, che poteva chiudere una sillaba insieme a *-n e *-ng. Si sono pure perse molte distinzioni tra consonante sonora-sorda-aspirata sorda e tra consonante sonora-sorda, come anche colpo di glottide a inizio sillaba e la *ng- a inizio sillaba, come anche molti cluster vocalici complessi. Il mandarino standard eredita tre classi tonali antiche, cio\u00e8 il tono piano/piatto, crescente e decrescente, gi\u00e0 presenti in primo cinese medio, ma perde l'intonazione sfuggita delle vocali a causa degli dei colpi di glottide, detta \"tono entrante\". Infine, come curiosit\u00e0, il tono crescente in primo cinese medio/cinese rinascimentale deriva dalla caduta di un antichissimo colpo di glottide a fine sillaba risalente al cinese antico. Era presente pure in vietnamita e la caduta in entrambe le lingue ha innescato la tonogenesi. Il tono decrescente in primo cinese medio e vietnamita deriva dalla caduta di un'antica *-s, che tra cinese antico e primo cinese medio si era lenita in una *-h. Queste informazioni si possono notare nelle ricostruzioni del cinese antico (ad esempio Baxter-Sagart, 2014). Il cinese antico aveva anche dei prefissi, infissi e suffissi morfologici, poi scomparsi in primo cinese medio. La grammatica del tempo era sempre quella del cinese classico. Il baihua, che ha avuto una grande influenza sulla formazione della grammatica moderna, si sarebbe affermato pi\u00f9 avanti (si pensi a romanzi come \"Il sogno della camera rossa\" di Cao Xueqin).\nGrammatica.\nIl cinese moderno non \u00e8 una lingua \"monosillabica\" siccome il cinese moderno standard ha una struttura assai meno monosillabica rispetto al passato, in quanto sostantivi, aggettivi e verbi sono in gran parte bisillabici. La tendenza a creare parole bisillabiche nelle moderne lingue cinesi, in particolare in mandarino, \u00e8 stata notevolmente accentuata quando si confronti con il cinese classico. Questo \u00e8 una lingua fortemente isolante, in cui ogni idea (morfema) corrisponde generalmente ad una singola sillaba e ad un singolo carattere; il cinese moderno, invece, ha la tendenza a formare le nuove parole attraverso parole bisillabiche, trisillabiche e sporadicamente quadrisillabiche (agglutinazione). In realt\u00e0, alcuni linguisti sostengono che la classificazione del cinese moderno come lingua isolante sia, per questa sola ragione, fuorviante. La morfologia cinese \u00e8 strettamente legata ad un numero prefissato di sillabe con una costruzione abbastanza rigida che sono i morfemi, le pi\u00f9 piccole unit\u00e0 della lingua. Sebbene molti di questi morfemi monosillabici ( \"z\u00ec\", in cinese) possano stare da soli come parole individuali, essi di solito formano composti polisillabici (noti come / \"c\u00ed\"), che assomigliano pi\u00f9 da vicino alla tradizionale nozione occidentale di parola. Un \"c\u00ed\" (\"parola\") pu\u00f2 consistere di uno o pi\u00f9 morfemi-caratteri, di solito due, ma ce ne possono essere anche tre o pi\u00f9. Ad esempio:\nIn generale, tutte le variet\u00e0 di cinese moderno sono lingue isolanti (o analitiche), in quanto dipendono dalla sintassi (struttura di frase e ordine delle parole) piuttosto che dalla morfologia (cambiamenti nella forma della parola, come la coniugazione) per indicare la funzione della parola stessa all'interno di una frase. In altri termini, il cinese ha poche forme flesse \u2013 non possiede nessun tempo, nessuna diatesi (ad es. attivo, passivo, riflessivo), nessun numero (singolare e plurale, eccetto nei pronomi personali; esiste una marca di plurale nei nomi comuni di persona ma \u00e8 facoltativa e ci si riesce a capire anche senza usarla), nessun articolo e nessun genere (in realt\u00e0 esistono dei prefissi per il maschile/femminile per persone e almeno un paio per gli animali, ma sono facoltativi). Fa notevole uso di particelle grammaticali per indicare l'aspetto (azione finito/perfettivo VS azione in corso/imperfettivo). Nel cinese mandarino, questo implica l'uso di particelle come \"le\", \"hai\", \"yijing\", ecc.\nIn cinese il determinante precede il determinato/cio che \u00e8 determinato. Nel caso del complemento di specificazione, determinante e determinato sono legati dalla particella \"de\" (). Lo stesso costrutto si usa nelle relative (che/il quale/la quale...). Ad esempio:\nSiccome il verbo non si coniuga, il pronome personale \u00e8 obbligatorio, come in inglese (in coreano e giapponese per\u00f2 si pu\u00f2 omettere se scontato). Nella frase minima, il cinese segue l'ordine Soggetto Verbo Oggetto (a differenza del coreano e giapponese, che hanno il verbo sempre in fondo) e, come molte altre lingue dell'Asia orientale, fa un uso frequente della costruzione tema-rema per formare le frasi. L'avverbio e il gruppo preposizionale/introdotto da una preposizione, siccome si considerano determinante verbale, vanno prima del verbo. Il nome di tempo, importante anch'esso per capire se un'azione finita (aspetto perfettivo) si colloca nel passato, presente o futuro, si mette prima o dopo il soggetto. Inoltre ha un esteso sistema di numerali, un altro tratto in comune con lingue vicine come il giapponese ed il coreano, ma esiste un solo sistema di numerali (il coreano e giapponese ne hanno due, uno nativo e l'altro sino-coreano e sino-giapponese. L'uso cambia solitamente in base al tipo di classificatore). I numeri sono affiancati ai classificatori e quasi classificatori, parole indicanti unit\u00e0/quantit\u00e0 che nelle lingue europee si usano solo in prossimit\u00e0 di nomi non contabili (ad esempio un chilo di farina) ma che in cinese si usano con quasi tutti i sostantivi (ad esempio due unit\u00e0/quantit\u00e0 di persone &gt; \"due persone\"). Un'altra caratteristica grammaticale saliente comune a tutte le variet\u00e0 parlate del cinese comprende l'uso della costruzione verbale seriale. Anche se le grammatiche delle variet\u00e0 parlate del cinese condividono molti aspetti, esse possiedono anche significative differenze. Si veda l'articolo Grammatica cinese per la grammatica del mandarino standard (la lingua parlata cinese standardizzata) e gli articoli su altre variet\u00e0 di cinese per le loro rispettive grammatiche."}
{"id": "102143", "revid": "399", "url": "https://it.wikipedia.org/wiki?curid=102143", "title": "Concetto", "text": "Il concetto (o nozione, intesa come cognizione fondamentale) indica - in senso lato - un'idea astratta e generale che viene espressa in maniera definita con un procedimento che raccoglie e aggrega (\"concetto\" dal latino \"concip\u0115re\" = \"cum-cap\u0115re\", \"comprehend\u0115re\") aspetti sensibili particolari che una molteplicit\u00e0 di oggetti hanno in comune. \nSignificato.\nCon il concetto la mente \u00e8 in grado di avere chiari i caratteri essenziali e costanti di una specifica realt\u00e0. Questi aspetti sostanziali, chiamati nella Logica \"note definitorie\", con il concetto saranno presenti alla mente che sar\u00e0 in grado di riconoscere, senza dover procedere a ulteriori elaborazioni, tutti quegli oggetti che presentano il complesso di quelle stesse caratteristiche particolari.\nNel significato su esposto il termine concetto coincide con quello di universale con il quale il soggetto crea una propria rappresentazione astratta degli oggetti percepiti. Il termine concetto pu\u00f2 essere usato anche con un significato esteso a tutte le rappresentazioni mentali. Nelle scienze cognitive e nella filosofia della mente, un concetto \u00e8 infatti un'idea astratta o un simbolo mentale, tipicamente associato con una corrispondente rappresentazione in una lingua o nella simbologia e in questo caso la linguistica parla di nomi astratti.\nFilosofia.\nIl pensiero di Aristotele.\nSecondo Aristotele lo scopritore del concetto nel significato di universale fu Socrate, secondo il quale il concetto (\"l\u00f2gos\") di una cosa si caratterizzava per la sua precisa definizione, tale che non fosse pi\u00f9 possibile una conoscenza incerta e opinabile della cosa cos\u00ec logicamente definita.\nAristotele, come storico della filosofia, per\u00f2 risulta poco attendibile poich\u00e9 egli tende a esporre il pensiero dei filosofi precedenti interpretandolo secondo il suo personale punto di vista, operando distorsioni e fraintendimenti sui principi originali. Aristotele, infatti, presenta la dottrina socratica come incentrata, in un primo tentativo fallito, nell'individuare la definizione del concetto. A questo, secondo Aristotele, mira alla ricerca socratica che si esprime nel continuo interrogare (\"ti est\u00ec\") che Socrate effettua nel dialogo: egli cercherebbe, cio\u00e8, non riuscendoci, la definizione precisa della cosa di cui sta parlando con il suo interlocutore.\nAristotele vede nel dialogo socratico il tentativo di arrivare a quel suo procedimento induttivo attraverso il quale si astrae dalle cose ci\u00f2 che esse hanno in comune e mettendo da parte le diversit\u00e0, si trova ci\u00f2 che le caratterizza per quello che esse sono.\nSar\u00e0 invece Aristotele a scoprire il metodo della definizione e induzione su cui si basa la conoscenza scientifica del secolo. Metodo non adatto all'etica che Socrate invece avrebbe erroneamente applicato nell'esame dei concetti morali fondamentali del tempo, come ad esempio le virt\u00f9 di \"piet\u00e0\", \"saggezza\", \"temperanza\", \"coraggio\", e di \"giustizia\" oggetto dei suoi dialoghi.\nDal fallimento di Socrate e rigettando la visione ultramondana della perfetta idea platonica Aristotele dimostra come la conoscenza certa sia possibile con la definizione empirica dell'essenza.\nI cinici obietteranno al procedimento astrattivo aristotelico che non si possono individuare i particolari di una cosa (le orecchie, la criniera, la coda ad esempio di un cavallo) se questi non sono gi\u00e0 riconosciuti come \"quei\" particolari che fanno parte di un insieme omogeneo (il cavallo). Tu in effetti gi\u00e0 sai che quegli elementi (orecchie, criniera, ecc.) appartengono tutt'insieme, fanno parte essenziale della cosa (cavallo). Si potranno cio\u00e8 identificare gli elementi essenziali (orecchie, ecc.), scartando quelli contingenti (ad esempio il colore), per rapportarli alla cosa (al cavallo) solo se \"preventivamente\" si conosce ci\u00f2 che quei particolari hanno in comune cio\u00e8 la loro universale essenza.\nIn questo modo si poneva per la prima volta il problema della questione \"ontologica\" dell'universale che esisterebbe nelle sue determinazioni universali (cavallo con orecchie, coda, criniera, ecc.) \"prima\" che esso assuma le sue connotazioni contingenti (colore, ecc.).\nAristotele pensava di risolvere il problema affermando che l'universale o concetto \u00e8 ci\u00f2 che si attribuisce, si predica \"per natura\" nei confronti di una pluralit\u00e0 di enti; per natura, nel senso che la caratteristica dell'universalit\u00e0 deve necessariamente coincidere con l\"essenza\" degli enti che si considerano e non con qualche loro caratteristica contingente, che pu\u00f2 esserci o non esserci.\nAd esempio il fatto che la somma degli angoli interni di un triangolo sia equivalente a 180 gradi, a due angoli retti, noi lo riscontreremo in tutti i triangoli perch\u00e9 questa caratteristica appartiene \"per natura\" all'essenza (\"ousia\") stessa del triangolo, se cio\u00e8 la figura geometrica non realizzasse questa caratteristica (angoli interni uguale a due retti) il triangolo non esisterebbe.\nQuindi, poich\u00e9 questa (degli angoli interni, ecc.) \u00e8 una determinazione \"universale\" che coincide con l\"essenza\" stessa (del triangolo) allora noi possiamo applicarla a ogni altro ente particolare (ai pi\u00f9 diversi triangoli). Tutti i pi\u00f9 diversi triangoli avranno come \"universale\" la caratteristica che gli angoli interni equivalgono a due retti.\nLo strumento (\"organon\") del pensiero ben definito razionalmente viene indicato da Aristotele nella Logica, scienza dei concetti, dei giudizi (rapporto tra due concetti: soggetto e predicato), dei ragionamenti o sillogismi (rapporto tra due o pi\u00f9 giudizi) e delle leggi che li regolano.\nL'elemento logico fondamentale \u00e8 il concetto che deve essere definito secondo la sua estensione (comprendendo tutti gli esseri che presentano la stessa qualit\u00e0) e comprensione (complesso delle qualit\u00e0 riferite al concetto). Per cui ad esempio il concetto di \"cavallo\" ha molte qualit\u00e0 (grande comprensione ma scarsa estensione: pu\u00f2 riferirsi solo ai cavalli) mentre il concetto di \"vertebrato\" si riferisce a molti esseri ma \u00e8 pi\u00f9 generico (grande estensione ma poca comprensione). Da qui la legge per cui tanto maggiore sar\u00e0 la comprensione tanto minore sar\u00e0 l'estensione e viceversa.\nFilosofia medioevale.\nLa scolastica medioevale tent\u00f2 di chiarire quanto Aristotele aveva lasciato non del tutto risolto iniziando quel dibattito filosofico che fu chiamato Disputa sugli universali da cui si originarono le concezioni contrapposte rappresentate dal nominalismo, per cui gli universali ricavati con il procedimento razionale dell'astrazione sono semplicemente simboli, nomi delle cose e dal realismo per il quale gli universali esistono per loro conto, sono il riflesso nelle cose e nell'interiorit\u00e0 dell'anima dell'uomo di quelle idee reali con cui Dio ha creato l'universo.\nUna terza posizione \u00e8 infine quella del concettualismo secondo la quale gli universali non hanno una realt\u00e0 per s\u00e9 stante, ma non sono neppure dei semplici nomi ma piuttosto delle formazioni autonome del nostro intelletto, esistono come processi mentali.\nFilosofia moderna.\nNella filosofia moderna Kant identifica il concetto, elaborato dall'intelletto, con l'universale mentre all'intuizione \u00e8 riservata la rappresentazione del particolare ottenuta tramite la sensibilit\u00e0. Il concetto si riferisce sempre a una molteplicit\u00e0 di oggetti mentre l'intuizione \u00e8 l'apprensione sensibile immediata di un singolo oggetto. Le intuizioni sono delle affezioni (passive poich\u00e9 i sensi subiscono i dati sensibili dall'esterno) mentre i concetti sono funzioni (attive) che riordinano e unificano pi\u00f9 rappresentazioni.\nI concetti possono essere empirici, cio\u00e8 derivare dall'esperienza, contengono cio\u00e8 elementi sensibili acquisiti tramite le intuizioni empiriche, quelle, cio\u00e8, in cui sono concretamente presenti le sensazioni. I concetti puri non contengono alcun elemento sensibile e derivano dalle intuizioni pure di spazio e tempo che sono a priori (indipendentemente e prima di ogni esperienza) nell'intelletto.\nI concetti puri vengono chiamati da Kant \"categorie\" che sull'esempio aristotelico sono in numero di 12. Differentemente da Aristotele, per il quale le categorie sono principi del pensiero logico e della realt\u00e0, quelle kantiane sono modi di funzionamento dell'intelletto che svolgono una funzione trascendentale di ordinamento dei fenomeni, nel senso che sono forme \"a priori\", precedenti ogni esperienza ma che nello stesso tempo acquistano valore e significato solo quando si applicano all'esperienza stessa.\nPer Hegel il termine concetto assume un significato derivato dalla formulazione fondamentale del suo pensiero secondo cui \u00abci\u00f2 che \u00e8 razionale \u00e8 reale; e ci\u00f2 che \u00e8 reale \u00e8 razionale.\u00bb Perci\u00f2 le sole categorie, intese come \"pensieri oggettivi\" esprimono il concetto nel senso che esso appartiene non solo alla mente umana ma alla stessa realt\u00e0: in questo modo la logica che studia il pensiero razionale coincide con la metafisica che tratta dell'essenza della realt\u00e0.\nFilosofia contemporanea.\nIl pensiero contemporaneo con Gottlob Frege ha studiato il concetto riportandolo alla semantica, scienza dei rapporti tra i simboli linguistici (nomi) e gli oggetti (\"referenti\") ai quali si riferiscono. A questi termini bisogna aggiungere il \"significato\" per cui nomi diversi riferiti allo stesso referente possono avere significati diversi.\nFrege ha approfondito la distinzione tra linguaggio e significato per cui vi sono dei concetti che possiedono delle propriet\u00e0 (ad esempio il gatto miagola) e concetti che le esprimono linguisticamente (il concetto di gatto non miagola rispetto alla realt\u00e0 fisica del gatto) i quali a loro volta sono ripresi da un concetto superiore (ad esempio il concetto di mammifero indica qualit\u00e0 che non appartengono solo al gatto).\nPsicologia.\nLo studio della formazione dei concetti ha preso avvio nel 1920 per opera di Ach che sviluppa un metodo sulle condizioni funzionali della formazione dei concetti. Successivamente nel 1930 L. S. Sakharov e Vygotskij elaborano un altro approccio che permette di stabilire come la capacit\u00e0 di formare concetti si sviluppa a partire dalla pubert\u00e0."}
{"id": "102144", "revid": "1775153", "url": "https://it.wikipedia.org/wiki?curid=102144", "title": "Aeroporto di Bologna", "text": "L'Aeroporto di Bologna , o Aeroporto Guglielmo Marconi, intitolato al fisico e inventore Guglielmo Marconi, dista circa 10\u00a0km dal centro di Bologna. \u00c8 il principale scalo dell'Emilia-Romagna e uno dei principali aeroporti in Italia, in costante crescita grazie alla sua posizione geografica strategica rafforzata dalle linee di alta velocit\u00e0 ferroviaria.\n\u00c8 gestito dalla Aeroporto Guglielmo Marconi di Bologna S.p.A., societ\u00e0 a parziale partecipazione pubblica locale, quotata alla Borsa di Milano.\nNel 2019, con 9.405.920 passeggeri, \u00e8 stato il settimo aeroporto italiano pi\u00f9 trafficato. Tale risultato ha costituito il record assoluto per il Marconi.\nNel 2020, con 2.506.258 passeggeri, \u00e8 stato l'ottavo aeroporto italiano pi\u00f9 trafficato. Tale risultato ha costituito un netto calo dovuto alla pandemia Covid-19.\nLo scalo bolognese offre un network di 112 destinazioni, 15 nazionali, 94 internazionali e 3 intercontinentale, servite da oltre 30 compagnie aeree.\nStoria.\nXX secolo.\nL'aeroporto \u00e8 stato inaugurato nel 1933 ma si trovava leggermente decentrato rispetto alla costruzione attuale. Sorgeva, infatti, 500 metri pi\u00f9 a ovest, in un'area che oggi \u00e8 stata adibita a servizi.\nQuell'aeroporto, intitolato a Fausto Pesci, rest\u00f2 attivo fino agli anni Settanta, quando fu inaugurato il Guglielmo Marconi, perch\u00e9 era ormai diventato piccolo e inadeguato alle esigenze cittadine.\nNel 1987 atterr\u00f2 a Bologna un Concorde F-BVFB proveniente da Parigi. L'aeromobile fu noleggiato per l'occasione da un'azienda di Modena per i suoi dipendenti. Tra il 1987 e il 1988 il Concorde ritorner\u00e0 a Bologna altre 2 volte.\nIl 2 luglio 1990 sia Air France che Lufthansa avviarono le tratte giornaliere verso Parigi e Francoforte. Negli anni successivi venne completato il terminal e aumentarono le linee sia regolari sia charter.\nXXI secolo.\nNell'estate del 2004 lavori per l'allungamento della pista dell'aeroporto la portarono a raggiungere i .\nA luglio 2008 la compagnia aerea \"low cost\" Ryanair decise di trasferire tutti i voli internazionali dall'aeroporto \"Luigi Ridolfi\" di Forl\u00ec a quello di Bologna. Nel 2009, dopo l'abbandono definitivo di Forl\u00ec da parte di Ryanair, venne aperta una base a Bologna. Ci\u00f2 ha portato ad una notevole crescita del volume dei passeggeri dal 2009 in avanti, a discapito dell'aeroporto forlivese, chiuso nel 2013 (ma riaperto nel 2020).\nL'Aeroporto di Bologna \u00e8 stato insignito dell\"'ACI Europe Best Airport Awards\" per l'anno 2009 nella categoria aeroporti da 1 a 5 milioni di passeggeri.\nAlla luce dell'aumento di passeggeri registrato, l'aeroporto ha effettuato fra il 2011 e il 2013 interventi di riqualifica e ampliamento del Terminal, con un investimento totale di \u20ac 26 milioni. La superficie del Terminal \u00e8 stata estesa di circa . \u00c8 stata creata un'unica area check-in con 64 banchi raccolti in 3 isole e realizzati 3 pontili per l'imbarco dei passeggeri. \u00c8 stato inoltre realizzato un nuovo impianto di smistamento bagagli BHS, che permette una capacit\u00e0 oraria di bagagli e 10 milioni di passeggeri all'anno. L'area dedicata alle attivit\u00e0 commerciali \u00e8 stata aumentata, passando da 29 a 35 negozi.\nNel 2019 \u00e8 stato approvato il nuovo piano di sviluppo (2019-2023). Nel gennaio 2020 \u00e8 stata inaugurata la nuova piazzola de-icing di 29000 m\u00b2, nel gennaio 2021 si sono conclusi i lavori per la realizzazione di una nuova area cargo composta da un hub logistico DHL di 15 000 m\u00b2 e di un piano aggiuntivo del parcheggio P-Express.\nDati tecnici.\nL'Aeroporto di Bologna si estende su un sedime di 2 450 000 m\u00b2 ed \u00e8 dotato di una pista di 2803\u00a0m, completamente rinnovata in Settembre 2020, la cui larghezza \u00e8 di 45\u00a0m e con orientamento 12/30. La superficie occupata dalla pista di volo \u00e8 di , dalla pista di rullaggio e dai raccordi \u00e8 di , dalla piazzola de-icing \u00e8 di m\u00b2 e quella dei piazzali degli aeromobili \u00e8 di composta da 34 stand per aerei passeggeri suddivisi in 3 Apron (tra cui 5 per aerei cargo, 7 per aerei wide-body e 5 per elicotteri), l'Apron 4 \u00e8 composto da 5 stand General Aviation per jet ed elicotteri privati (TAG Bologna).\nLa pista \u00e8 orientata a 115\u00b0 (o a 295\u00b0, a seconda della direzione di utilizzo). Essa \u00e8 dotata di ILS e PAPI in entrambe le direzioni, precisamente di ILS CAT IIIB per la Runway RWY 12 e di ILS CAT I per la Runway RWY 30. Generalmente, per gli atterraggi, viene utilizzata la pista 12. Durante le procedure di avvicinamento ILS gli aerei effettuano l'atterraggio con una prua orientata a 115\u00b0 ed una frequenza NAV di 108,90. Nelle giornate in cui il vento spira da W \u2013 NW gli aerei in decollo ed atterraggio usano la pista 30.\nTerminal.\nL'Aeroporto di Bologna \u00e8 formato da un unico Terminal (48.652 m\u00b2) che si sviluppa su due piani:\nL'Aeroporto offre il servizio di assistenza ai passeggeri con ridotta mobilit\u00e0 tramite navette allestite appositamente per il trasporto dei disabili ed elevatori utilizzati per i passeggeri che non possono fruire delle scale dell'aeromobile.\nNella zona Ovest dell'aeroporto \u00e8 collocato il Terminal di Aviazione Generale, TAG Bologna, societ\u00e0 controllata al 100% da Aeroporto di Bologna. La TAG \u00e8 composta da un Terminal passeggeri di 1 100 m\u00b2, un hangar di 2 000 m\u00b2 e da un piazzale dedicato di 22 000 m\u00b2.\nNel sedime aeroportuale \u00e8 presente il Terminal cargo utilizzato per trattare le merci in arrivo e partenza dai voli di aviazione commerciale. Esso \u00e8 costituito da un edificio con una superficie di circa m\u00b2 suddiviso in due livelli: il piano terra, con le aree operative, il magazzino di temporanea custodia e altre aree di deposito, ed il primo piano, che ospita gli uffici degli spedizionieri e dei vettori operanti nello scalo. \u00c8 stato inoltre realizzato un hub logistico DHL di 15 000 m\u00b2 che ha quadruplicato la capacit\u00e0 di stoccaggio e smistamento delle merci.\nDati di traffico.\nNel 2019 con 9.405.920 passeggeri \u00e8 risultato essere il settimo aeroporto italiano pi\u00f9 trafficato, dato maggiore registrato. I passeggeri su voli internazionali sono stati 7.439.577, mentre quelli su voli nazionali sono stati 1.957.731. Le 10 rotte pi\u00f9 trafficate sono state Catania (400 000 passeggeri), Barcellona (390 000 passeggeri), Madrid (310 000), Francoforte, Londra Heathrow, Parigi Charles de Gaulle, Roma Fiumicino, Palermo, Londra Stansted e Amsterdam. I movimenti aerei sono stati 77.126, il traffico cargo \u00e8 stato pari a 48.810 tonnellate, risultando quindi il quinto scalo italiano per volumi di traffico merci.\nNel 2020 con 2.506.258 passeggeri \u00e8 risultato essere l'ottavo aeroporto italiano pi\u00f9 trafficato, in calo rispetto al 2019 a causa del Covid-19. I passeggeri su voli internazionali sono stati 1.698.289, mentre quelli su voli nazionali sono stati 803.289. Le 10 rotte pi\u00f9 trafficate sono state Catania, Palermo, Roma Fiumicino, Madrid, Barcellona, Londra Heathrow, Parigi Charles de Gaulle, Brindisi, Cagliari e Tirana. I movimenti aerei sono stati 1.735, il traffico cargo \u00e8 stato pari a 5.226 tonnellate.\nTrasporti e collegamenti.\nStrade.\nL'aeroporto di Bologna \u00e8 servito dalla Tangenziale di Bologna, raggiungibile dalle autostrade A1, A14 e A13.\nParcheggi.\nL'Aeroporto \u00e8 provvisto di una serie di parcheggi (111.500 m\u00b2) con 5100 posti auto complessivi, \u00e8 inoltre presente un servizio di ricarica per veicoli elettrici alimentato a pannelli fotovoltaici.\nAutonoleggi e taxi.\nAl piano terra del Terminal sono presenti diverse societ\u00e0 di autonoleggio. All'Aeroporto \u00e8 disponibile il servizio di car sharing Corrente, il servizio TAXI gestito dall'azienda COTABO e CAT e da aziende private (NCC).\nMarconi Express.\nIl Marconi Express \u00e8 un people mover sopraelevato di che collega il Terminal passeggeri e la stazione di Bologna Centrale con una fermata intermedia al Lazzaretto e con un tempo di percorrenza di circa 7 minuti e 20 secondi da capolinea a capolinea; \u00e8 attivo dalle 05:40 alle 24:00. Le tre navette bidirezionali su ruote gommate, a trazione elettrica, sono composte ognuna da due vagoni, per una capienza di 48 passeggeri e con una velocit\u00e0 media di , permettendo una capienza oraria di 576 passeggeri.\nAutobus e treno.\nPrima dell'avvio del Marconi Express, il collegamento con la Stazione di Bologna Centrale e il centro della citt\u00e0 era garantito dal servizio \"Aerobus-BLQ\", un bus navetta a tariffazione speciale gestito da TPER. In occasione delle principali manifestazioni fieristiche, tale servizio aveva effettuato anche un collegamento diretto Aeroporto \u2013 Fiera District.\nDal 19 novembre 2020, a seguito dell'avvio del Marconi Express, l'Aerobus-BLQ cessa l'attivit\u00e0 e viene convertito nella linea urbana 944, chiamata anche \"Navetta Aeroporto\", e percorre la tratta Ospedale Maggiore-Aeroporto.\nUlteriori collegamenti tra centro della citt\u00e0, quartieri periferici e aeroporto sono assicurati da linee autobus urbane e suburbane. L'aeroporto \u00e8 inoltre servito dalla vicina stazione suburbana di Calderara-Bargellino, facente parte della rete del Servizio Ferroviario Metropolitano di Bologna (linea S3).\nL'Aeroporto \u00e8 inoltre collegato tramite servizi autobus giornalieri con numerose citt\u00e0 tra cui Ferrara, Firenze, Modena, Rimini, Riccione, Repubblica di San Marino, Pesaro e Urbino e Reggio Emilia."}
{"id": "102146", "revid": "125298582", "url": "https://it.wikipedia.org/wiki?curid=102146", "title": "Silvia Salemi", "text": "Biografia.\nAnni novanta.\nIl 12 ottobre 1995 vince il Festival di Castrocaro con il brano \"Con questo sentimento\". L'8 novembre dello stesso anno partecipa a Sanremo Giovani, con la canzone \"Nessuno mi pu\u00f2 giudicare\", originariamente interpretata da Caterina Caselli, in una versione riarrangiata, che le permette di partecipare al Festival di Sanremo 1996 nella sezione \"Nuove Proposte\" con il brano \"Quando il cuore\". Ottiene il 5\u00ba posto e pubblica il suo primo album, intitolato \"Silvia Salemi\".\nNel 1997 partecipa nuovamente a Sanremo, questa volta tra i \"Big\", con la hit \"A casa di Luca\", canzone che le regala un'immediata popolarit\u00e0 e il Premio Volare \"Miglior Testo\" e con cui il grande pubblico continuer\u00e0 ad identificarla negli anni successivi. Sempre nel 1997 si classifica seconda a Un disco per l'estate con il brano \"Stai con me stanotte\", tratto dal suo nuovo album intitolato \"Caotica.\" Inoltre partecipa come supporter alla data romana del concerto dei Simple Minds.\nNel 1998 torna al Festival di Sanremo con \"Pathos\", brano in cui il rock si fonde con le sonorit\u00e0 orientali, scritto a seguito di un viaggio in Tibet: \"Pathos\" dar\u00e0 anche il titolo all'omonimo album, che contiene per altro la hit \"Odiami perch\u00e9\", presentata al Festivalbar. Nello stesso anno affianca Pippo Baudo nella conduzione della trasmissione \"Il gran ballo delle debuttanti\", su Canale 5. Continua l'esperienza in televisione nel 1999, conducendo \"Viaggi nei luoghi del sacro,\" trasmissione a tematica religiosa in onda su Rai 3.\nAnni duemila.\nNel 2000, dopo una lunga collaborazione in studio con Giampiero Artegiani e Tore Johansson (produttore dei Cardigans), esce il suo quarto album, L'arancia, da cui verranno estratti \"La parola amore\", \"...E ci batteva il sole\" ed \"\u00c8 gi\u00e0 settembre\".\nNell'estate del 2002 esce un singolo dance che mischia la lingua francese all'italiano, J'adore.\nNel 2003 torna per la quarta volta al Festival di Sanremo con il brano \"Nel cuore delle donne\", inserito nell'album \"Gioco del Duende\", titolo che, come spiegato dalla stessa Salemi in un'intervista, fa riferimento a quanto espresso in una conferenza tenuta dal poeta Garc\u00eda Lorca nel 1928 a Cuba. \"Dimenticami\" \u00e8 il secondo singolo estratto, \"S\u00ec forever\" il terzo.\nNel 2004, dopo aver partecipato al reality show \"Music Farm\", si sposa, continuando per\u00f2 ad esibirsi dal vivo in una serie di concerti. L'anno successivo diventa mamma della primogenita Sofia. Nel periodo di attesa, si dedica essenzialmente alla redazione e conduzione di un programma per Radio 2 dal titolo \"La mezzanotte di Radio 2\".\nIl 4 maggio del 2007 esce il suo sesto album, dal titolo \"Il mutevole abitante del mio solito involucro\". I video dei singoli estratti segnano il debutto alla regia di due giovani attori: Giuseppe Fiorello (\"Il mutevole abitante del mio solito involucro\"), che vincer\u00e0 il Premio Venice Music Awards, e Giorgio Pasotti (\"Ormai\"), che avr\u00e0 il riconoscimento del Premio Roma Video Clip. Seguir\u00e0 un lunghissimo tour che porter\u00e0 l'artista in giro per l'Italia.\nNel 2008, nasce la secondogenita Ludovica, Silvia decide quindi di prendere una pausa dalle scene per dedicarsi alla famiglia.\nNell'aprile del 2009 partecipa ad un programma del canale satellitare Alice, \"L'isola del gusto\", ambientato nella sua terra nat\u00eca.\nA giugno si laurea con lode in Lettere e Filosofia con una tesi su Fabrizio De Andr\u00e9.\nNell'estate del 2012 esce il singolo digitale cover di Nada, Amore disperato.\nAnni duemiladieci.\nNel 2013 \u00e8 tra i concorrenti della terza edizione del talent show \"Tale e quale show\", dove vince il Premio \"Miglior Voce\". La classifica finale le permette di partecipare alla seconda edizione di \"Tale e quale show - Il torneo\" l'anno seguente.\nIl 31 dicembre 2014 conduce gli spot istituzionali della Valle d'Aosta per la trasmissione di Rai 1 \"L'anno che verr\u00e0\".\nNel 2015 \u00e8 \"presidente di giuria\" al Festival di Castrocaro in onda su Rai 1. A dicembre dello stesso anno conduce da Matera, sempre per Rai 1, gli spot istituzionali per la trasmissione L'anno che verr\u00e0.\nDa novembre 2016 \u00e8 giudice del talent show per ragazzi \"Tra sogno e realt\u00e0\", in onda su La5.\nNel 2017 \u00e8 la conduttrice di \"Piccole luci\", nuovo programma di Rete 4 in sei puntate. Nell'estate dello stesso anno conduce ogni marted\u00ec la rubrica \"A casa di Silvia\" all'interno del programma \"La vita in diretta Estate\", in onda su Rai 1. Il 7 luglio 2017 esce, anticipato dal singolo \"Potrebbe essere\", il settimo album di inediti dal titolo \"23\" . Il 23 novembre 2017 esce il suo primo romanzo autobiografico dal titolo \"La voce nel cassetto\".\nNel 2018 \u00e8 ospite musicale fissa nel programma di Rai 1 \"Domenica In\". Dal 23 luglio 2018 conduce su La 5 il game show musicale \"Super Music Store\". Il 17 agosto su Rai Premium e il 20 agosto su Rai 1 presenta il programma \"L'altro sabato... Di domenica\", spin-off dello storico programma di Renzo Arbore \"L'altra domenica\". Da ottobre 2018 torna in tv su Rete 4 alla conduzione della seconda stagione di \"Piccole luci\".\nNel 2019 partecipa come concorrente al programma televisivo \"Ora o mai pi\u00f9\" in onda su Rai 1, in coppia con la maestra Marcella Bella e si classifica al 3\u00ba posto. Durante il programma, oltre che esibirsi da sola, ha anche duettato in ogni puntata con Marcella Bella; ha poi eseguito duetti con Don Backy, Michele Zarrillo, Patty Pravo e con la compagna di squadra Annalisa Minetti. Durante la finale ha presentato l'inedito \"Era digitale,\" di cui ha scritto parole e musica. Nello stesso anno \u00e8 in tour con una band di 4 elementi con \"Era digitale tour\" e a Radio 2 con il programma \"Che spettacolo\". A settembre \u00e8 in teatro con Giuseppe Zeno con lo spettacolo Non si uccidono cos\u00ec anche i cavalli dove recita, canta e balla.\nAnni duemilaventi.\nDa maggio 2020 partecipa in qualit\u00e0 di esperta musicale alla trasmissione \"Decanter\" su Rai Radio 2. Ad agosto torna alla guida di 'Che spettacolo' su Rai Radio 2. Il 25 settembre esce il nuovo singolo \"Chagall\".\nDa marzo 2021 \u00e8 alla guida di \"Il mio campo libero\" su Rai Isoradio, poi, il 2 luglio esce il suo nuovo singolo \"I sogni nelle tasche\".\nSempre nel 2021 partecipa alla trasmissione \"Star in the Star\" nei panni di Lady Gaga arrivando quarta."}
{"id": "102147", "revid": "767487", "url": "https://it.wikipedia.org/wiki?curid=102147", "title": "Maurizio Dei Lazzaretti", "text": "Biografia.\nHa studiato musica presso il Conservatorio Tito Schipa di Lecce, conseguendo il Diploma di teoria e solfeggio nel 1975; prosegue i suoi studi presso il Conservatorio Piccinni di Bari, nel corso di percussioni, con il Maestro Walter Scotti, e completa la sua formazione professionale, a Boston, nel 1978, con Gary Chaffee e Alan Dawson, nel Berklee College of Music.\nIl suo esordio musicale \u00e8 avvenuto con Romano Mussolini e il suo quartetto, ed in seguito ha suonato con numerosi artisti internazionali, quali Ray Charles, Youssou N'Dour, Paul Young, Chet Baker, Joe Zawinul, Caetano Veloso ed italiani, come Mina, Mango, Francesco De Gregori, Lucio Dalla, Renato Zero, Roberto Vecchioni, Samuele Bersani, Fabio Concato, Riccardo Cocciante, Eugenio Bennato, Mietta, Paola Turci, Neffa, Gianni Morandi.\nDocente di batteria pop e rock presso il Conservatorio Giuseppe Verdi di Milano\nDocente di batteria presso il Conservatorio Arrigo Boito di Parma\nDirettore della Facolt\u00e0 di Batteria, nell'Universit\u00e0 della Musica di Roma, prosegue periodicamente la sua attivit\u00e0 di insegnante in vari seminari.\nDall'edizione 2001 a quella del 2019, Maurizio Dei Lazzaretti suona nell'Orchestra della RAI, per il Festival di Sanremo.\nCollaborazioni.\nHa collaborato con le Orchestre TV Rai e Mediaset, con l'orchestra Filarmonica della Scala di Milano e ha partecipato a varie produzioni televisive in prime time e show televisivi.\nNel trentennale da \"Banana Republic\" ha suonato con Lucio Dalla e Francesco De Gregori, nell'anteprima del tour \"Work in progress\", andato in onda in prima serata su Rai 2 e in \"Angoli nel cielo\", lo show interamente dedicato a Lucio Dalla andato in onda su Sky Uno. \u00c8 stato in tour con Lucio Dalla e Francesco De Gregori.\nNella sua carriera ha collaborato con artisti internazionali, quali in ambito jazzistico Ray Charles, Joe Zawinul Project, Richard Bona, Manolo Badrena, Nelo Nike, Phil Woods, Tony Scott, Chet Baker, Phil Wilson e in ambito italiano Romano Mussolini, Danilo Rea, Stefano Di Battista.\nFra gli stranieri, ha collaborato con Caetano Veloso, Michael Bolton, Randy Crawford, Paul Young, Michael Bubl\u00e9, Gavin DeGraw, Natalie Cole, Gloria Gaynor, Dionne Warwick, ecc.\nFra gli artisti italiani, di particolare menzione \u00e8 la collaborazione ventennale con Lucio Dalla, col quale si ricorda il tour \"La Neve con La Luna\" e \"Work in progress;\" ha collaborato anche con De Gregori e Mina, con la quale ha collaborato nei dischi \"Bula Bula\", \"Cremona\", \"Napoli\", \"Lochness\", \"Pappa di latte\", \"Canarino mannaro\", \"Mina canta i Beatles\", e infine, Laura Pausini, in \"Io canto\". Ricordiamo, fra gli altri, Mia Martini, Gianni Morandi, Mango, Francesco De Gregori, Alex Britti, Renato Zero, Michele Zarrillo, Samuele Bersani, Neffa, Riccardo Cocciante, Luca Barbarossa, Roberto Vecchioni, Fabio Concato, Audio 2, Eduardo De Crescenzo, Tony Esposito, James Senese, Renzo Arbore ed altri. \u00c8 il batterista della sigla della rubrica televisiva dedicata al cinema \"Ciak News\", usata dal 1992 al 1996.\nHa realizzato varie colonne sonore per film con diversi compositori, fra cui Ennio Morricone, Nicola Piovani, nel film Oscar \"La vita \u00e8 bella\" di Roberto Benigni, Maurice Jarre, Louise Bakalov, Renato Serio, Stelvio Cipriani, Armando Trovajoli, Gianni Ferrio.\nDal 1997 ad oggi ha realizzato con la Capital Video 3 video didattici: \"Previsioni del tempo\", \"Seduzione Ritmica 1\", \"Seduzione Ritmica 2\". Nei primi mesi del 2013, pubblicato da Volont\u00e8 &amp; Co., \u00e8 uscito l'ultimo libro di Maurizio Dei Lazzaretti\u02d0 \"Time rudiments, una guida per migliorare la percezione del tempo\".\nNel 2010 \u00e8 in tour con Lucio Dalla e con Francesco De Gregori, in \"Work in progress\"."}
{"id": "102148", "revid": "729019", "url": "https://it.wikipedia.org/wiki?curid=102148", "title": "Aeroporto di Guidonia", "text": "L'aeroporto di Guidonia, intitolato alla memoria dell'aviatore Alfredo Barbieri, \u00e8 un aeroporto militare situato nel comune di Guidonia Montecelio.\nStoria.\nL'aeroporto fu realizzato tra il 1915 e il 1916, destinato ad accogliere una scuola di pilotaggio ove vennero formati i piloti destinati all'impiego durante la 1^ G.M. Dopo la fine del conflitto divenne inizialmente un deposito per i velivoli non pi\u00f9 impiegati per scopi bellici e quindi divenne sede di una squadriglia sperimentale. Nel 1927 vi venne istituita la DSSE (R.D. 1241 del 23.6.1927). Il 23 ottobre 1930 fu avviata la costruzione di un nuovo centro per ricerche, studi ed esperienze che fu inaugurato il 27 aprile del 1935, data del settimo anniversario della morte del generale del Genio aeronautico Alessandro Guidoni, a cui venne intitolata la citt\u00e0 di fondazione di Guidonia edificata a ridosso del sedime aeroportuale. in conseguenza fu istituito il comune di Guidonia-Montecelio.\nL'attivit\u00e0 di ricerca, studio e sperimentazione per l'innovazione tecnologica e l'affermazione delle potenzialit\u00e0 della neonata Regia Aeronautica, costituita come forza armata il 28 marzo 1923, sub\u00ec un forte impulso negli anni venti, quando i record aeronautici costituivano un ottimo investimento in immagine sul palcoscenico internazionale.\nSuccessivamente alla costruzione del nuovo aeroporto esso comprendeva gli impianti della Direzione superiore studi ed esperienze, nonch\u00e9 il Centro sperimentale di volo, oggi presente presso l'aeroporto di Pratica di Mare, e lo Stabilimento di costruzioni aeronautiche, per la messa a punto e la costruzione dei nuovi velivoli.\nIn esso erano inoltre presenti strutture per la sperimentazione nelle condizioni di ambiente e pressione dell'alta quota, utilizzate per eseguiri studi di medicina aeronautica. Erano inoltre presenti strutture per le prove di resistenza delle fusoliere, dei motori e delle eliche, nonch\u00e9 un dromografo per la taratura dei velivoli, varie gallerie del vento, fra cui una ipersonica e una a doppio ritorno, una vasca idrodinamica per l'esecuzione di prove e ricerche sugli idrovolanti, sui siluri, sui profili chiglie di natanti, lunga 436,7 m, profonda 3, 75 m. e larga 6 m. oltre a numerose altre strutture di sperimentazione oggi non pi\u00f9 esistenti o in stato di rovina.\nLa struttura aeroportuale vera e propria, tuttavia, fu caratterizzata dalla costruzione nel 1927 di una pista in conglomerato bituminoso il cui tratto iniziale ha una pendenza accentuata appositamente realizzato per consentire il decollo agli aerei sovraccarichi di carburante. Da questa pista partirono importanti missioni di volo che stabilirono numerosi record mondiali di distanza e durata. Essa \u00e8 tuttora presente e caratterizza l'aeroporto Alfredo Barbieri, oggi sede del 60\u00ba Stormo e di altri Enti interforze e dell'Aeronautica.\nUtilizzo attuale.\nAttualmente l'aeroporto \u00e8 sede di vari enti dell'Aeronautica Militare quali:\nPer la presenza di quest'ultimo l'aeroporto ospita annualmente le prove di preselezione per i concorsi dell'Accademia Aeronautica e concorsi rivolti all'arruolamento di ufficiali e sottufficiali alla Scuola militare aeronautica \"Giulio Douhet\"; inoltre il summenzionato Centro svolge le operazioni connesse alla fase attitudinale dei vari concorsi sempre per le selezioni concorsuali. \nDalla stessa accademia, nonch\u00e9 dalla Scuola militare aeronautica Giulio Douhet, durante il periodo estivo, provengono alcuni degli allievi per svolgere attivit\u00e0 di volo a vela presso il 60\u00ba Stormo.\nVi era anche il 2\u00ba Gruppo manutenzione velivoli, soppresso nel 2006. Inoltre fino al 2007 vi era anche una sede del Centro aeromedico dell'IML, l'Istituto medico legale della A.M.. In prossimit\u00e0 della base ci sono due complessi alloggiativi per il personale in servizio presso l'aeroporto stesso o in area romana."}
{"id": "102149", "revid": "125066579", "url": "https://it.wikipedia.org/wiki?curid=102149", "title": "Federico Strag\u00e0", "text": "Biografia.\nInizia a cantare e suonare la chitarra a 16 anni. A 18 anni fonda il suo primo gruppo, SPC, con il quale si esibisce nei locali della sua citt\u00e0 per circa 5 anni proponendo nel suo repertorio brani di alcuni famosi cantautori italiani. Dopo lo scioglimento del gruppo, costituisce la Stragang, una band composta da musicisti che lo spingono ad esplorare nuovi generi musicali e a proporre qualcosa di inedito.\nNel 1997 ha la prima grande occasione di farsi conoscere al grande pubblico partecipando a Sanremo Giovani, dove presenta \"La notte di San Lorenzo\".\nNel 1998 partecipa tra le nuove proposte al Festival di Sanremo con \"Siamo noi\" e stipula il suo primo contratto discografico con la BMG. Esce cos\u00ec l'album d'esordio \"Federico Strag\u00e0\", prodotto da Bruno Tibaldi e Mara Maionchi.\nNel giugno 2000 arriva \"L'astronauta\", singolo che precede l'uscita del suo secondo album \"Click Here\", prodotto da Bruno Tibaldi e distribuito da Sony. Il brano, di cui Strag\u00e0 era solamente interprete, attir\u00f2 l'attenzione anche a causa della fortissima somiglianza del suo ritornello con quello di \"Domenica d'agosto\" di Bobby Solo con cui Strag\u00e0 duett\u00f2 in una versione remix, mentre la strofa era molto simile a quella di \"A Message to You Rudy\" degli Specials; in seguito, usc\u00ec una nuova versione remix con Franco Battiato. L'album contiene altri successi radiofonici quali \"Cigno Macigno\" (novembre 2000) ed \"Eleonora non si innamora\" (marzo 2001).\nIl 21 giugno 2002 vince \"Un disco per l'estate\" con il brano \"Il coccodrillo vegetariano\", primo singolo estratto dall'album \"Giorni\".\nNel 2003 partecipa nuovamente al Festival di Sanremo al fianco di Anna Tatangelo, cantando \"Volere volare\".\nNel 2008 esce il cd intitolato \"Federico Strag\u00e0 canta Frank Sinatra\" in cui l\u2019artista interpreta alcuni tra i pi\u00f9 grandi successi di Frank \u201cThe voice\u201d Sinatra.\nIn seguito pubblica il cd singolo \"Il semaforo\", contenente, oltre a questa canzone, un altro brano inedito dal titolo \"Dentro il tempo\".\nNel 2013 gli viene conferito il \"Premio alla voce\" alla decima edizione del Leggio d'oro.\nNel maggio 2015 esce il singolo \"Che cos'\u00e8 l'arte?\" prodotto da Alberto Mantovani per l'etichetta indipendente Alman Music.\nNel maggio 2018 pubblica \"Guardare fuori,\" primo album interamente composto da Strag\u00e0, tra cui i singoli \"Ho esaurito la paura\" e \"Debole.\""}
{"id": "102150", "revid": "124049226", "url": "https://it.wikipedia.org/wiki?curid=102150", "title": "Aeroporto di Latina", "text": "LAeroporto di Latina (ICAO: LIRL) \u00e8 un aeroporto italiano situato in prossimit\u00e0 della localit\u00e0 Casal delle Palme, 10 km a nord della citt\u00e0 di Latina, lungo la Strada statale 7 Via Appia in direzione di Cisterna di Latina, nel territorio del comune di Latina. La struttura, intitolata alla memoria del Cap.Pilota Enrico Comani, Medaglia d'Oro al Valore Aeronautico, \u00e8 dotata di una pista in asfalto lunga 1\u00a0700 m e larga 40\u00a0m, l'altitudine \u00e8 di 28\u00a0m /97\u00a0ft, l'orientamento delle piste 12/30. L'aeroporto, militare ma aperto al locale Aeroclub e concessionari d'area, \u00e8 gestito dall'Aeronautica Militare, la forza aerea italiana, ed effettua attivit\u00e0 secondo le regole e gli orari VFR.\nLa Storia.\nLAeroporto di Littoria, intitolato al Cap. Pil.Enrico Comani (Medaglia d'Oro al Valore Aeronautico), venne inaugurato il 28 marzo 1938, costruito per sostituire i campi di volo di Cisterna di Latina e Terracina che la Regia Aeronautica decise di chiudere. Subito dopo la sua costituzione venne istituita la Scuola di Volo Senza Visibilit\u00e0 (SVSV) che rimase attiva fino all'aprile 1943 quando, a causa degli eventi bellici che coinvolgono l'Italia nel corso della seconda guerra mondiale, il reparto sede della Scuola di Volo venne trasferito all'Aeroporto di Milano-Linate e la base laziale messa a disposizione di diversi reparti operativi, tutti impegnati nelle operazioni militari.\nIl 1\u00ba aprile 1942 fu costituito sull'aeroporto il 132\u00ba Gruppo Autonomo Aerosiluranti con le due squadriglie aerosiluranti 278\u00aa Squadriglia e 281\u00aa Squadriglia, dotate in totale di sedici velivoli Savoia-Marchetti S.M.79 \"Sparviero\".\nNel pomeriggio del 9 settembre 1943, un bombardamento aereo alleato colpisce distruggendo le infrastrutture dell'aeroporto, gi\u00e0 sgomberato dalla maggior parte dei velivoli che vi erano stanziati dopo i mitragliamenti che lo avevano colpito il 26 marzo, l'11 ed il 18 luglio.\nDopo la guerra, con la costituzione della Repubblica, l'arma aerea si riform\u00f2 nell'attuale Aeronautica Militare acquisendo ci\u00f2 che rimaneva dell'impianto, rimasto in parte inutilizzato, ma nel 1955 torn\u00f2 a compiti addestrativi su aerei come il C-45, il C-47 Dakota inizialmente, il Piaggio P.166M e Piaggio P.148 agli inizi degli anni sessanta e dal 1976 sul monomotore acrobatico SIAI-Marchetti SF-260AM.\nL'aeroporto oggi.\nAttualmente l'aeroporto \u00e8 sede del 70\u00ba Stormo dell'Aeronautica Militare Italiana e di altri tre concessionari d'area (tra i quali il 118 con eliambulanza). Dista circa 2 km da Latina Scalo e 10 km da Latina. Negli ultimi anni si sono sviluppati progetti per la sua trasformazione in aeroporto civile commerciale (oggi aperto al traffico civile autorizzato) a favore delle numerose industrie dell'hinterland, dell'Agro Pontino e del turismo (Parco nazionale del Circeo, Isole Ponziane, ecc.). Determinanti per il suo futuro impiego sono stati nel tempo svariati studi sulla pre-fattibilit\u00e0 come struttura d'appoggio agli aeroporti di Roma. Per quest'ultima utilizzazione, l'aeroporto \u00e8 stato al vaglio di organi statali e privati (biennio 2007/2008) assieme a quelli di Frosinone e Viterbo, ed inserito nelle linee guida per lo sviluppo aeroportuale regionale. Terzo scalo della regione (a frequentazione civile) per estensione dopo quelli romani, \u00e8 geograficamente l'aeroporto provinciale pi\u00f9 vicino alla Capitale.\nIl 70\u00ba Stormo.\nIl 70\u00ba Stormo \"Giulio Cesare Graziani\" \u00e8 un reparto completamente dedicato all'addestramento al volo dei piloti provenienti dall'Accademia Aeronautica o dai ruoli di complemento. Il primo approccio al volo dell'allievo avviene a Latina durante un duro ciclo di addestramento per conseguire il BPA, Brevetto Pilota d'Aeroplano: in questa fase i ritiri o i non selezionati si aggirano intorno al 50%. Nella scuola vengono anche addestrati piloti di altre forze armate dello Stato, come la Guardia di Finanza, l'Esercito Italiano, la Polizia di Stato e della Marina Militare.\nIl reparto ha a disposizione quattro tipi di velivoli: l'SF-260AM, ormai sostituito dalla versione pi\u00f9 aggiornata SF-260EA, un MB-339 e due Piaggio P.166DL3 con i colori della Guardia di Finanza."}
{"id": "102151", "revid": "124566189", "url": "https://it.wikipedia.org/wiki?curid=102151", "title": "Aeroporto di Roma-Urbe", "text": "L'aeroporto di Roma-Urbe , (del Littorio durante il fascismo), \u00e8 un aeroporto italiano situato a nord di Roma, nel III Municipio, tra il Tevere e la via Salaria. Offre servizio a voli privati anche commerciali, nonch\u00e9 come eliporto. Le strutture dello scalo ospitano la stazione meteorologica di Roma Urbe, l'Aeroclub di Roma e l'agenzia di stampa AvioNews.\nStoria.\nL'aeroporto fu inaugurato il 21 aprile 1928 con il nome di \"Aeroporto del Littorio\", con destinazione civile.\nCostruito per iniziativa della Compagnia Nazionale Aeronautica (CNA) di Giovanni Bonmartini, sorse tra la via Salaria e la sponda sinistra del Tevere. Nell'assetto urbanistico della Roma degli anni venti, si evidenziava la vicinanza dell'aeroporto alle zone di nuova espansione della Capitale, come il Quartiere Prati, e l'inserimento nel progetto della rete metropolitana del 1928, con un capolinea a piazza Vescovio collegato all'aeroporto con una linea diretta di autobus. Fu anche una base per gli idrovolanti, ai quali era stato riservato un tratto del Tevere, al quale si accedeva da una coppia di rampe o attraverso una gru. Gli hangar, a due livelli, consentivano il decollo degli aerei direttamente dal loro interno. Fu negli anni trenta la base dell'Ala Littoria, la prima compagnia di bandiera italiana.\nMilitarizzato durante la seconda guerra mondiale e bombardato nel 1943, sembr\u00f2 che potesse diventare l'aeroporto civile di Roma quando ripresero i voli di linea civili, nel 1947.\nAlla fine del 1945 arriva lo Stormo Baltimore che resta fino al dicembre 1946. L'espandersi dell'urbanizzazione di Roma in direzione nord ne soffoc\u00f2 invece lo sviluppo, limitandone la destinazione a quella che \u00e8 attualmente: attivit\u00e0 di aeroclub (scuola di volo a motore e a vela), base per voli turistici e voli di servizio industriale, aerotaxi e protezione civile. \u00c8 stato impiegato per ospitare manifestazioni aeree.\nNel giugno del 2008 sono stati ultimati i lavori di riqualificazione che avevano interessato le infrastrutture di volo ed \u00e8 attualmente operativo il nuovo eliporto. Oltre a una nuova via di rullaggio e del relativo raccordo per il collegamento con la nuova piazzola di parcheggio degli elicotteri.\nIl 19 gennaio 2010 \u00e8 stato inaugurato presso l'aeroporto, pi\u00f9 precisamente sui resti del vecchio ristorante, ormai fuori uso da tempo, il nuovo scalo, costruito con un finanziamento dell'ENAC di circa 800.000 euro. Il rilancio di Roma-Urbe come \"City airport\" \u00e8 stato corredato da dichiarazioni di sviluppi futuri, tra le quali quella del presidente dell'ENAC Vito Riggio \u00abL'Aeroporto di Roma Urbe va ad interessare una porzione di traffico aereo complementare a quello sviluppato sugli aeroporti di Fiumicino e di Ciampino\u00bb.\nIl 6 giugno 2011 viene inaugurato il nuovo eliporto commerciale, realizzato e gestito da Esperia, societ\u00e0 del gruppo Finmeccanica (oggi Leonardo). Dallo scalo sono attivi collegamenti con specifiche localit\u00e0 e con localit\u00e0 indicate dai clienti, oltre ad una scuola di volo elicotteristico.\nA maggio 2015 l'aeroporto ospita la manifestazione \"Roma Drone Expo&amp;Show 2015\" patrocinata dalla Presidenza del Consiglio dei Ministri, con esposizioni e conferenze su droni e aeromobili a pilotaggio remoto (APR) ad uso militare e civile, di soccorso ed amatoriale. \u00c8 stata la seconda edizione della manifestazione, avviata nel 2014 presso lo Stadio Berra sempre a Roma. Nel maggio 2016, l'Aeroporto dell'Urbe ha poi ospitato la terza edizione di \"Roma Drone Expo&amp;Show.\"\nTrasporti.\nCollegamento alla rete ferroviaria.\nL'Aeroporto \u00e8 situato di fronte alla Stazione di Nuovo Salario. Tuttavia, il tunnel di collegamento tra la stazione e l'aeroporto \u00e8 stato chiuso.\nAutobus.\nLinee Roma TPL 135 e 235.\nCollegamento alla rete stradale.\nL'aeroporto \u00e8 situato lungo la Via Salaria, alla periferia nord di Roma, tra il Grande Raccordo Anulare e la Via Olimpica."}
{"id": "102152", "revid": "125324043", "url": "https://it.wikipedia.org/wiki?curid=102152", "title": "Aeroporto militare Mario de Bernardi", "text": "L'aeroporto militare Mario de Bernardi \u00e8 un aeroporto militare italiano situato nell'area metropolitana di Roma, a 20\u00a0km a sud della citt\u00e0, nella frazione di Pratica di Mare nel territorio del comune di Pomezia. La struttura, intitolata alla memoria del colonnello pilota Mario de Bernardi, medaglia d'argento al valore militare, \u00e8 con la sua ampiezza di 830 ettari uno fra i pi\u00f9 vasti aeroporti militari d'Europa. L'aeroporto \u00e8 gestito dall'Aeronautica Militare ed in base al Decreto ministeriale del 25 gennaio 2008 pubblicato sulla Gazzetta Ufficiale del 7 marzo 2008, l'aeroporto \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale.\nStoria.\nL'aeroporto di Pratica di Mare fu istituito nel 1937 nella tenuta di Campo Ascolano e qualificato come campo di allenamento aereo.\nNegli anni che seguirono, l'aeroporto sub\u00ec continue espansioni e nel dicembre 1942 divent\u00f2 Scuola strumentale di volo.\nDurante la seconda guerra mondiale, fu scena di rilevanti eventi storici, cos\u00ec come il transito di Mussolini immediatamente dopo la sua liberazione da Campo Imperatore.\nTerminata la guerra, dal 16 giugno 1956 fu sede della IV Aerobrigata Intercettori \"Francesco Baracca\" che impiegava caccia F-86E Sabre di costruzione statunitense.\nNel 1957 la base aerea di Pratica di Mare divenne sede permanente del Reparto Sperimentale di Volo. Nel 1959, l'aeroporto fu intitolato al colonnello pilota Mario de Bernardi, medaglia d'oro al valore aeronautico, asso della prima guerra mondiale e primo collaudatore di un velivolo a getto in Italia nel 1940.\nNel 1963 la IV Aerobrigata fu trasferita all'aeroporto di Grosseto ed il \"reparto di radiomisure\" fu rilocato all'aeroporto di Pratica di Mare e destinato poi ad assumere altre responsabilit\u00e0 operative, fino ad essere trasformato nell'attuale 14\u00ba Stormo nel 1976.\nNel 1997 vi fu trasferito dall'aeroporto di Ciampino il 15\u00ba Stormo elicotteri (trasferito successivamente, nell'ottobre del 2010, presso l'Aeroporto di Cervia-Pisignano), avente compiti di Search and Rescue (Ricerca e soccorso) nel territorio nazionale e nelle acque territoriali e internazionali. Inoltre, negli anni, lo Stormo ha acquisito le capacit\u00e0 di Soccorso e di supporto nei riguardi di personale militare in territorio ostile (Combat SAR) e di supporto alla sicurezza di aree e obiettivi sensibili in occasione di grandi eventi pubblici in territorio nazionale, come l'intercettazione di velivoli a basse prestazioni (Slow Movers Interception).\nNello stesso anno fu ricostituita la 9\u00aa Brigata Aerea \"Leone\", che riun\u00ec il 14\u00ba Stormo, il 15\u00ba Stormo ed il Comando Aeroporto. La Brigata fu poi soppressa il 14 giugno 2006 e sostituita dal Comando delle Forze di Mobilit\u00e0 e Supporto di base all'aeroporto di Roma-Centocelle a Roma.\nNel presente.\nI reparti di volo attualmente presenti sull'aeroporto, sono:\nLo Stormo ed il Centro SAR sono entrambi inquadrati nell'ambito del Comando della squadra aerea.\nGli altri Enti insistenti sul sedime sono:\nGli adeguamenti logistici infrastrutturali dell'aeroporto sono continuati fino ai giorni nostri, tanto che \u00e8 esso divenuto il secondo pi\u00f9 grande aeroporto militare italiano dopo la base aerea di Amendola in Puglia, pi\u00f9 grande di 220 ha. Nell'aeroporto lavorano oltre 2600 persone.\nLa base ospita anche il SEZAER dell'Aviazione Navale, dotato di tre P 180 con sistema FLIR, oltre ad alcuni reparti aerei della Guardia di Finanza, dell'Arma dei Carabinieri e della Polizia di Stato. Ultimamente, con il raggiungimento della capacit\u00e0 operativa del nuovo velivolo B767 del 14\u00ba Stormo, \u00e8 stato costituito un ATOC (Air Terminal Operational Center) al fine di gestire le complesse operazioni di imbarco/sbarco degli uomini e materiali diretti verso i teatri operativi.\nEventi.\nIl 28 maggio del 2002 si \u00e8 tenuto presso l'aeroporto il \"Vertice NATO-Russia\". Si riunirono venti capi di Stato e di governo per la firma della \"Dichiarazione di Roma\" che costitu\u00ec un nuovo \"Consiglio a 20\".\nIl 10 luglio 2006 vi atterr\u00f2 l'aereo che riportava in Italia la nazionale di calcio, vittoriosa il giorno precedente all'Olympiastadion di Berlino nella finale del campionato mondiale di calcio 2006.\nIn occasione del G8 del 2009 tenutosi a L'Aquila, il presidente degli Stati Uniti d'America Barack Obama \u00e8 atterrato con il famoso Air Force One su questa pista, insieme con la moglie e con tutto lo staff diplomatico statunitense.\nNell'ottobre 2013, dopo le tentate esequie presso la Fraternit\u00e0 sacerdotale San Pio X di Albano Laziale, culminate in scontri tra i dimostranti e le Forze dell'Ordine, lo scalo ospit\u00f2 in un hangar la salma dell'ex capitano delle SS Erich Priebke, condannato per l'eccidio delle Fosse Ardeatine, morto a cento anni l'11 ottobre dello stesso anno.\nNel gennaio 2021 l'hangar \u00abButler\u00bb diviene il\u00a0deposito\u00a0nazionale\u00a0(ai fini dello stoccaggio, della conservazione e della distribuzione) vaccini per la prevenzione delle\u00a0infezioni\u00a0da\u00a0SARS-CoV-2."}
{"id": "102154", "revid": "123847555", "url": "https://it.wikipedia.org/wiki?curid=102154", "title": "Aeroporto di Albenga-Riviera", "text": "Il Riviera Airport (precedentemente Aeroporto di Villanova d'Albenga, IATA: ALL, ICAO: LIMG) \u00e8 un aeroporto italiano situato a 8\u00a0km a nord-ovest di Albenga (SV) e a 90\u00a0km a sud-ovest da Genova, nel territorio del comune di Villanova d'Albenga. \u00c8 il secondo aeroporto della Liguria dopo quello di Genova e pu\u00f2 ospitare solo aerei pi\u00f9 piccoli per raggiungere la riviera di ponente e le citt\u00e0 di Savona, Sanremo e Imperia.\nAttivit\u00e0.\nL'aeroporto \u00e8 dedicato esclusivamente all'aviazione generale e nel Nord del Mediterraneo. \u00c8 utilizzato anche da Piaggio Aerospace per il collaudo dei suoi aerei. Il traffico internazionale \u00e8 facilitato dalla presenza in loco della dogana italiana. La pista di 1500 metri di lunghezza pu\u00f2 essere utilizzata da aeromobili con un peso massimo al decollo di 60 tonnellate. Riviera Airport \u00e8 ben collegata con i principali centri turistici ed economici della Riviera italiana e della Costa Azzurra grazie all'autostrada A10 e alla Via Aurelia (SS1). Montecarlo \u00e8 raggiungibile in auto in meno di un'ora di viaggio ed una societ\u00e0 di elicotteri, basata in aeroporto, permette di raggiungere il Principato di Monaco direttamente dalla pista in meno di 20 minuti. L'aeroporto \u00e8 sede inoltre dell'Aeroclub di Savona.\nStoria.\nNel 1912 venne aperto a Villanova d'Albenga un campo volo dotato di una pista in erba lunga 900 metri orientata sulla direttrice sud-est/nord-ovest.\nLa Rinaldo Piaggio nel 1929 cominci\u00f2 ad utilizzare l'aeroporto per il montaggio e il collaudo dei suoi aerei. Il primo ad essere prodotto e commercializzato fu il Piaggio P.9.\nNel 1937 venne costruita la pista in macadam: prima del suo genere in Italia. Essa era orientata 100-280 e misurava 1016x60 metri. Da questo momento l'aeroporto cominci\u00f2 ad essere utilizzato come sede della 119\u00aa Squadriglia di ricognizione della Regia Aeronautica. Nei due anni successivi vennero costruiti un hangar, una caserma a due piani completa di autorimessa, e una palazzina ufficiali con annesso circolo.\nAlla fine della guerra l'aeroporto fu reso inutilizzabile dall'esercito tedesco in ritirata. I lavori di ricostruzione non cominciarono prima del 1946: la pista venne allungata a 1140\u00a0m e dotata di una pista di rullaggio che collegava la testata 10 con il piazzale di sosta dei velivoli.\nL'attivit\u00e0 commerciale dell'aeroporto riprese il 15 aprile 1947 con il volo proveniente da Roma Ciampino.\nLa completa trasformazione dell'aeroporto da militare a civile fu affidata nel 1948 al Consorzio dei Fiori, societ\u00e0 costituita l'anno prima con lo scopo di implementare il movimento turistico e di consentire l'esportazione dei fiori e dei prodotti agricoli della riviera di ponente. Ripresero inoltre, nello stesso anno, le attivit\u00e0 dell'Aeroclub di Savona e della Piaggio Aero Industries.\nNel 1959 fu costituita la societ\u00e0 SEAVA con lo scopo di aumentare il numero dei voli turistici. Con un totale di circa 30.000 passeggeri annui, Riviera Airport disponeva nel 1968 di voli di linea per Roma Ciampino, Milano, Aosta e Torino.\nNegli anni seguenti, nonostante si fosse proceduto ad un ulteriore allungamento della pista, cominci\u00f2 il declino dell'aeroporto. Tra le cause principali ci fu l'apertura dell'Aeroporto di Genova e del trasferimento in esso dell'attivit\u00e0 della Piaggio, nonch\u00e9 i limiti strutturali della pista a fronte di aerei sempre pi\u00f9 grandi e capienti costruiti a ritmo serrato dalla moderna tecnologia aeronautica. \nNell'estate del 1997, dopo quasi 30 anni di inattivit\u00e0, ripresero i collegamenti stagionali con la Corsica, la Sardegna e aeroporto di Roma Fiumicino, con voli di linea regolari gestiti prima da Alitalia e poi da Air One. Questi ultimi furono presto sospesi per il poco successo ottenuto.\nNel 2014 Piaggo Aerospace trasfer\u00ec nuovamente le sue attivit\u00e0 dall'aeroporto di Genova a Riviera Airport, che continu\u00f2 ad operare principalmente per l'aviazione generale. Nel 2015 gli enti pubblici locali, proprietari dell'aeroporto, decisero di vendere e privatizzare Riviera Airport. L'attuale nuovo proprietario prevede di modernizzare l'aeroporto ed offrire servizi esclusivi per i jet privati e l'aviazione di business che opera nel territorio. Riviera Airport \u00e8 il primo caso in Italia di privatizzazione di un aeroporto dedicato all'aviazione generale, in regime di concessione totale. In virt\u00f9 della sua posizione geografica e della storia della regione, \nIl 2 maggio 2019, con Ordinanza n. 3/2019 della Direzione Aeroportuale Nord-Ovest di ENAC, l'aeroporto di Villanova d\u2019Albenga \u201cClemente Panero\u201d assume la denominazione di \u201cRiviera Airport - Clemente Panero\u201d.\nLa struttura.\nL'aeroporto, intitolato alla memoria di Clemente Panero, soldato pilota caduto durante la Grande Guerra e decorato con Medaglia d'argento al Valor Militare, dispone di una pista in conglomerato bituminoso lunga 1432\u00a0m (pi\u00f9 una clearway di 60\u00a0m e una RESA di 90\u00a0m), larga 45\u00a0m e dotata di illuminazione.\nL'orientamento della pista \u00e8 RWY 09-27, l'altitudine \u00e8 45\u00a0m s.l.m. e l'assistenza al volo \u00e8 fornita da ENAV sulla frequenza 123.850\u00a0MHz.\nI piazzali di sosta per i velivoli sono due, una in macadam di 12000\u00a0m\u00b2 e una in erba di 10000\u00a0m\u00b2.\nLa gestione \u00e8 affidata ad A.V.A. S.p.A. (Airport of Villanova d'Albenga/Riviera Airport) che garantisce la regolare attivit\u00e0 tutti i giorni, festivi compresi, dalle ore 8:00 alle ore 20:00 locali (orario estivo) o dalle ore 08:30 alle ore 18:30 locali (orario invernale)."}
{"id": "102161", "revid": "122006385", "url": "https://it.wikipedia.org/wiki?curid=102161", "title": "Emma Frost", "text": "Emma Grace Frost \u00e8 un personaggio dei fumetti creato da Chris Claremont (testi) e John Byrne (disegni), pubblicato dalla Marvel Comics. Apparsa per la prima volta sulle pagine di \"Uncanny X-Men\" n. 129 (gennaio 1980), \u00e8 una mutante, una telepate molto potente, nonch\u00e9 donna d'affari ricca ed influente; ha inoltre sviluppato una mutazione secondaria che le permette di trasformare il suo intero corpo in diamante organico, che le dona una resistenza e una forza sovrumane. All'inizio della sua storia editoriale, Emma fu nota soprattutto come la Regina Bianca (\"White Queen\") del Club infernale, un gruppo di avversari degli X-Men. Dal periodo in cui regnava vestita di completini os\u00e9 ed era una dei peggiori nemici degli X-Men, la sua posizione si \u00e8 completamente rovesciata, essendo divenuta uno dei punti di riferimento e guida del gruppo mutante.\nStoria editoriale.\nFin dal suo esordio con il nome di Regina Bianca, Emma \u00e8 stata per molti anni una dei peggiori nemici del gruppo mutante per antonomasia, apparendo frequentemente sia nelle pagine di \"Uncanny X-Men\" che in quelle dei \"Nuovi Mutanti\" (prima serie) assieme all'originale gruppo di Satiri. Dopo essersi risvegliata dal coma ed aver scoperto che i suoi studenti erano stati assassinati, gioc\u00f2 un importante ruolo durante l'invasione dei Phalanx, stringendo alleanza con Banshe, Jubilee e Sabretooth in modo da poter salvare la futura generazione mutante. Nei mesi successivi ed a partire dal novembre 1994, Emma divenne uno dei personaggi principali di \"Generation X\", serie narrante le vicende di un gruppo di giovani mutanti. In questa, venne rivelato un po' del suo passato da errabonda ed arrivista, l'alcolismo di Banshee, e l'incontro con Bestia Nera. Dopo la chiusura della serie, entr\u00f2 a far parte del cast fisso di \"New X-Men\", testata sceneggiata da Grant Morrison che, in realt\u00e0 non aveva avuto alcun'intenzione di utilizzare il personaggio, ma la morte per mano di altri autori di Colosso, aveva lasciato un vuoto nelle sue trame che la figura della bionda telepate poteva facilmente colmare.\nDurante questo periodo, la si vide insegnare sull'isola di Genosha, essere vittima dell'attacco delle Mega Sentinelle di Cassandra Nova e mostrare per la prima volta la sua mutazione secondaria, epidermide diamantina, nonch\u00e9 cominciare una relazione con il compagno di squadra Ciclope, al tempo in cui quest'ultimo era ancora sposato con Jean Grey.\nNel 2003, la Marvel lanci\u00f2 l'omonima serie a lei dedicata, che doveva narrarne le origini e, almeno nelle previsioni, avere durata illimitata. Fu invece cancellata nel 2004, chiudendo col n. 18. La serie racconta dettagliatamente la giovinezza di Emma ed inoltre mostra per la seconda volta ed in modo pi\u00f9 specifico i vari componenti della famiglia Frost, il padre Winston, la madre Hazel, il fratello Christian e le sorelle Adrienne e Cordelia. I testi erano opera di Karl Bollers, mentre ai disegni si sono avvicendati prima Randy Green (fino al n. 6), poi Carlo Pagulayan fino al termine della serie. In America, fu ristampata in tre volumi da collezione, che la Panini Comics ha tradotto per il mercato italiano tra il 2005 e il 2006 all'interno della collana \"100% Marvel\".\nEmma \u00e8 stata una dei pilastri portanti della terza serie di \"Astonishing X-Men\", a cura di Joss Whedon (testi) e John Cassaday (disegni), e soprattutto nel terzo arco narrativo del duo, intitolato \"Lacerati\" (\"Torn\"), gioca un ruolo di rilievo.\nBiografia del personaggio.\nOrigini.\nOriginaria di Boston, Massachusetts Emma nacque nella molto ricca ed amorale famiglia di Winston ed Hazel Frost. Seconda di tre figlie, aveva anche un fratello maggiore, Christian, omosessuale non dichiarato, unico a darle quel supporto e quell'affetto che le erano sempre stati negati dal padre, un freddo, ipocrita e spietato magnate della finanza con l'abitudine di imporre il proprio volere sugli altri; dalla madre, una consumatrice abituale di psicofarmaci e droghe per poter reggere la tensione familiare; e dalle sorelle, Adrienne, egocentrica e bellissima aspirante modella e Cordelia, giovane ribelle, le tre erano entrambe isolate nei propri mondi. Inizialmente timida e vessata dalle compagne, grazie alla scoperta dei suoi potenti poteri telepatici divenne sempre pi\u00f9 estroversa, emancipata e vendicativa. Arricchendo la sua giovane vita di sapere, manifest\u00f2 presto il desiderio di diventare insegnante, e ci\u00f2 la port\u00f2 a scontrarsi con il padre, che fece cacciare l'unico professore che la incoraggiava. Nel frattempo, Adrienne continuava a metterle i bastoni fra le ruote, lasciandole intuire di essere anche lei in grado di leggere i pensieri (in realt\u00e0 invece era una psicometrista). La telepatia di Emma, come si scopr\u00ec pi\u00f9 tardi, non aveva alcun effetto sulle sorelle: ecco perch\u00e9, in seguito ad uno scontro, uccise Adrienne servendosi di una pistola. Nel corso di una riunione di famiglia, Winston la scelse come unica erede della sua fortuna, a discapito delle sorelle, fra le quali, Adrienne con il suo modo di fare molto simile al padre era di sicuro la pi\u00f9 adatta a gestire il patrimonio di famiglia. Spronata dalla voglia di contraddire il padre, che in tutta la sua vita altro non aveva fatto se non fissare degli altissimi standard con cui confrontarsi, e dopo aver scoperto come aveva trattato il fratello venuto a sapere della sua omosessualit\u00e0 e del tentativo di suicidio, Emma rifiut\u00f2 l'eredit\u00e0 e, decidendo di costruirsi da sola il proprio futuro, abbandon\u00f2 la casa paterna.\nDopo un periodo trascorso come errabonda senza fissa dimora, incontr\u00f2 e s'innamor\u00f2 del giovane Troy, che la port\u00f2 a vivere con s\u00e9 nel proprio appartamento. Dopo il primo idilliaco periodo, Emma scorp\u00ec i debiti da gioco che il ragazzo aveva contratto con un tale della malavita che gestiva gli affari in quel quartiere e prese la decisione di partecipare ad un finto rapimento per estorcere al padre il denaro mancante a saldare il debito. Tuttavia Winston si rifiut\u00f2 di pagare e Troy venne assassinato. Dopo che Adrienne diffuse il video della cattura di Emma ai media, Winston fu costretto a pagare il riscatto, ma l'estorsore non ancora soddisfatto voleva ammazzare anche la giovane. Emma, grazie ai suoi poteri indirizz\u00f2 la rabbia dell'uomo verso una sua complice e costrinse gli altri a liberarla. Prese i soldi del padre e s'iscrisse all'universit\u00e0. Tempo dopo fece un'audizione come ballerina alla sede newyorkese del Club infernale, societ\u00e0 segreta usurpata in seguito dai mutanti e sotto il controllo di Sebastian Shaw.\nRegina Bianca.\nGli eventi della sua adolescenza la portarono a diventare la cinica e malvagia manipolatrice che gli X-Men conobbero nei loro primissimi scontri. Assunta la carica di \"Regina Bianca\" del Club, fond\u00f2 la \"Massachusetts Academy\", scuola per giovani mutanti in diretta concorrenza con la \"Charles Xavier' School for Gifted Youngsters\". In seguito, Emma ed alcuni agenti del Club, rapirono i membri degli X-Men, compresa la neo-alunna Kitty Pryde e l'entit\u00e0 cosmica Fenice, al momento ospitata nel corpo di Jean Grey. Dopo aver ingaggiato una lotta psichica con Fenice, Emma fu sul punto di essere uccisa e come unica difesa non pot\u00e9 fare altro se non disorientare gli X-Men facendo loro credere di essersi suicidata, mentre in realt\u00e0 la sua mente, sconvolta per l'attacco subito, si era ritirata in una sorta di coma auto-rigenerativo, il tutto sotto le cure di Shaw. Risvegliatasi, costrinse telepaticamente i genitori di Kitty a trasferirla alla \"Massachusetts Academy\", istru\u00ec contemporaneamente i suoi studenti dando loro il nome di Satiri e li aizz\u00f2 a battersi contro i Nuovi Mutanti di Xavier. In uno di questi scontri, i Nuovi Mutanti ebbero la peggio e furono tutti uccisi e poi resuscitati dall'entit\u00e0 nota come Beyonder, l'esperienza fu tanto traumatizzante per i giovani mutanti ed affascinante per Emma che si offr\u00ec di aiutarli a superare il trauma.\nQuando il viaggiatore temporale Trevor Fitzroy la trad\u00ec e le scaten\u00f2 contro le Sentinelle, la telepate si auto-indusse uno stato di coma per riuscire a sopravvivere all'attacco, mentre i suoi Satiri venivano massacrati. Si risvegli\u00f2 allo Xavier Institute, prese possesso del corpo dell'Uomo Ghiaccio e riusc\u00ec a fuggire. Quando scopr\u00ec cosa era accaduto ai suoi studenti, lo shock ed il senso di colpa furono cos\u00ec grandi che il Professor Xavier riusc\u00ec senza alcuno sforzo a riportare la sua psiche all'interno del corpo.\nGeneration X.\nUnitasi agli X-Men Banshee e Jubilee, al malvagio Sabretooth e al giovane Synch, svent\u00f2 l'invasione degli alieni Phalanx e salv\u00f2 un piccolo gruppo di mutanti che in seguito vennero conosciuti come Generation X e studenti alla Massachusetts Academy guidata dalla stessa Emma e da Banshee. Dopo alcune dannose perdite nelle sue finanze, Emma chiese aiuto alla sorella Adrienne, una psicometrista, per continuare a mandare avanti la scuola. La donna si mostr\u00f2 disposta ad aiutarla finanziariamente in cambio per\u00f2 della posizione di co-direttrice dell'istituto. Ottenuto il consenso, Adrienne piazz\u00f2 all'insaputa della sorella una serie di bombe all'interno dell'istituto provocando la morte di Synch e la distruzione dell'edificio. Giunte al confronto finale, Adrienne le confess\u00f2 di serbare ancora rancore e rabbia per come si erano svolte le cose fra loro il giorno dell'assegnazione dell'eredit\u00e0. Non riuscendo a sconfiggere la sorella sul piano mentale, Emma fu costretta ad ucciderla impugnando una pistola. Una volta ritornata all'istituto, la distanza con i suoi studenti crebbe ulteriormente, aumentando se possibile quando Monet scopr\u00ec, grazie alla sua telepatia, che la direttrice aveva assassinato la sorella. Rivelato agli altri studenti ci\u00f2 che aveva appreso, il gruppo cominci\u00f2 a non fidarsi pi\u00f9 dei loro direttori e, la combinazione fornita dall'omicidio perpetrato da Emma, dalla depressione e dall'alcolismo di Banshee a seguito della morte del suo grande amore Moira MacTaggert, lasci\u00f2 liberi gli studenti di abbandonare l'istituto e smantellare Generation X.\nX-Woman.\nNon si sa come, ma Emma raggiunse il paradiso mutante noto come isola di Genosha, e l\u00ec divenne insegnante di telepatia all'interno di un liceo. Proprio durante una delle sue lezioni, la donna assistette all'attacco delle Mega Sentinelle di Cassandra Nova, che devastarono l'isola e uccisero la popolazione. Emma riusc\u00ec a sopravvivere grazie al manifestarsi della sua mutazione secondaria, che le permetteva di trasformare l'intero corpo in una sostanza flessibile e pressoch\u00e9 invulnerabile, come il diamante. Soccorsa si un\u00ec quindi agli X-Men, assumendo il ruolo di insegnante all'interno del nuovo corpo docente dello Xavier Institute, riformato come una normale scuola. Tra l'altro cominci\u00f2 ad impartire lezioni private ad un misterioso quintetto di ragazze, le Naiadi di Stepford, che presto divennero le sue pupille, e dimostrarono il loro valore nel combattimento che si svolse fra Xavier e la sua malvagia gemella Cassandra. A seguito della fusione con la psiche del mutante millenario Apocalisse, il matrimonio fra Ciclope e Jean Grey, nuovamente ospite della Fenice, entr\u00f2 in crisi, tanto che i due si presero un periodo di separazione, dovuto anche al lavoro di Jean come assistente di Xavier fra le varie X-Corporation sparse per il mondo. Cercando di trovare risposta ai propri problemi, Scott cominci\u00f2 una serie di sedute psicoterapeutiche con Emma (qualificata terapeuta sessuale oltre che psicologa). Se all'inizio tali sedute avevano come scopo quello di riavvicinare la storica coppia, con l'andare del tempo si trasformarono in una vera e propria relazione telepatica, che rimase per\u00f2 solo sul piano astrale (non avvenne nulla nel mondo fisico) finch\u00e9 Jean non mor\u00ec. Per\u00f2, dopo la sua morte fu Jean stessa, riapparsa brevemente, a dare il suo consenso alla relazione.\nA seguito della rivolta allo Xavier Institute capeggiata da Quentin Quire, una delle Naiadi, Sophie, rest\u00f2 uccisa e le altre quattro abbandonarono Emma con l'intenzione di rivolgersi a qualche altra insegnante. Spinte dalla voglia di vendicarsi, informarono Jean Grey della relazione del marito con la loro ex-mentore, e questa, ritornata dal suo viaggio scopr\u00ec la coppia a letto insieme nella mente della bionda telepate. Accecata dalla rabbia, Jean scaten\u00f2 il proprio potere sulla psiche della rivale per umiliarla, ed ottenne ci\u00f2 che si era prefissata riuscendo a scoprire un pezzo del suo passato. Il giorno dopo, Emma fu ritrovata frantumata in un milione di pezzi sul pavimento della sua camera e Jean utilizz\u00f2 il potere di Fenice per rimetterla assieme, accettando l'idea che la donna si fosse innamorata del marito. Tornata in vita, Emma fu in grado di ricordare chi le aveva sparato: era stata la giovane Esme, una delle quattro Naiadi superstiti, che mentalmente controllava il corpo della mutante Angel Salvadore e che su ordine di Xorn l'aveva voluta morta. Dopo la morte di Jean per mano del redivivo Magneto, Emma e Ciclope cominciarono una relazione e oltre a essere co-direttrice dello Xavier Institute, attualmente Emma \u00e8 (nonostante il suo passato) professoressa di etica, ironia fatta notare da Kitty Pryde, con cui ha spesso scontri verbali. Svilupp\u00f2 una sorta di antagonismo con Rachel Grey (figlia di Jean e Scott proveniente da un futuro alternativo), furiosa che il padre avesse cominciato una nuova relazione subito dopo la morte della madre. Tuttavia le due impararono presto a convivere ed Emma si offr\u00ec di aiutare la giovane con la sua telepatia se solo avesse smesso di essere cos\u00ec astiosa. All'interno dell'istituto, nel corso della serie \"New X-Men: Academy X\" Emma fu responsabile dell'addestramento e della tutela di una sua squadra di giovani mutanti: i Satiri, chiamati cos\u00ec a ricordo dei suoi vecchi studenti, assassinati anni prima. A seguito degli eventi di \"House of M\" e della decimazione, Emma decise di sciogliere le squadre precedenti e di riunire gli studenti superstiti e meritevoli in un nuovo gruppo di X-Men, senza il consenso di Scott.\nNel corso della miniserie \"L'ultimo canto di Fenice\", Emma \u00e8 stata per breve tempo ospite della entit\u00e0 Fenice nel tentativo di controllare il suo enorme potere distruttivo (aiutata in questo dal compagno Ciclope), ma non essendo una mutante di livello Omega come Jean Grey, l'entit\u00e0 fu poi dopo in grado di liberarsi e riprendere possesso del corpo di Jean.\nNella miniserie \"Il canto di guerra di Fenice\", fu rivelato che durante il coma, John Sublime si impadron\u00ec di alcuni ovuli di Emma, dai quali cre\u00f2 migliaia di esseri e cinque di questi, modificati artificialmente, andarono a formare le Naiadi di Stepford e denominate \"Arma XIV\". Sotto il controllo della entit\u00e0 Fenice, Celeste distrusse le sue mille sorelle ed in seguito divise e rinchiuse una porzione dell'entit\u00e0 nel suo cuore adamantino ed in quelli di Mindee e Phoebe. Venuta a sapere della loro origine Emma, considera ora le Naiadi quasi come delle figlie, e devastata dalla perdita delle altre mille, ha dichiarato di volersi vendicare della Fenice.\nNel corso di una discussione con Tony Stark durante \"Civil War\", Emma dichiar\u00f2 che la posizione dello Xavier Institute e degli X-Men sarebbe rimasta neutrale e che non avrebbero supportato l'Atto di Registrazione dei Superumani, per paura dei pericoli che gli studenti potessero correre.\nA seguito di un improvviso picco di attivit\u00e0 psichica, Emma \u00e8 parte del team di X-Men che investigano sull'incidente in Alaska collegato alla nascita della prima nuova mutante dopo l'M-Day. Successivamente aiuter\u00e0 telepaticamente i compagni di squadra impegnati in un confronto con Sinistro e i suoi Marauders. Durante la caccia a Cable, guider\u00e0 le Naiadi alla ricerca dell'uomo, per poi impegnare abbastanza a lungo il mutante Exodus, nella battaglia finale sull'isola Muir, da permettere a Dust di penetrare nel suo sistema respiratorio e ferirlo dall'interno.\nBreakworld.\nIn \"Astonishing X-Men\", la questione della lealt\u00e0 di Emma fu di nuovo messa sotto i riflettori, quando nella mini-saga \"Lacerati\" (\"Torn\"), sembrava che la bionda fosse ritornata a far parte del Club infernale assieme a Sebastian Shaw, Cassandra Nova, Testata Mutante Negasonica e Perfezione (versione di Emma pi\u00f9 giovane). Controllata mentalmente da Cassandra, Emma indusse gli altri a cadere vittime delle proprie paure, e costrinse Kitty ad aprire lo scrigno nel quale era contenuta la psiche di Cassandra per poi trasferirla nel corpo di Hisako (non si sa bene se tale processo abbia avuto successo o meno). Si scopr\u00ec in seguito che questo nuovo Club infernale, altro non era se non una costruzione illusoria creata dai poteri di Emma, indotta in una specie di stato dissociativo da Cassandra che aveva fatto perno sui suoi sensi di colpa per essere sopravvissuta al massacro di Genosha e per essere stata la Regina Bianca del Club. Alla fine, per fermare questa nuova minaccia, Emma quasi indusse Kitty a spararle in testa, ma fortunatamente per lei, Scott intervenne in tempo per spiegare cosa in realt\u00e0 stesse avvenendo.\nAssieme a Ciclope, Wolverine, Colosso, Bestia, Shadowcat, Ord, Danger e Corazza, venne trasportata a bordo dell'astronave dello \"S.W.O.R.D.\" in rotta per Breakworld ed informata dall'agente Brand, che uno di loro, in questo caso Colosso, era destinato a distruggere il pianeta alieno, che per tutta risposta aveva piazzato un missile contro la Terra. Giunti sul posto dopo varie peripezie, i nostri furono costretti a separarsi per un po' di tempo e a subire contemporaneamente gli assalti di Danger e degli abitanti del pianeta. Riunitisi, tentarono d'intrufolarsi nel luogo dove era custodito il missile, ma senza successo, tanto che Ciclope decise di sacrificarsi per consentir loro la fuga, affidando il comando del team ad Emma. Alleatasi con Danger, la bionda assistette telepaticamente un redivivo Scott durante tutte le torture inflittegli dai nemici, per poi riuscire a liberarlo e a prendere possesso della fortezza di comando. Separatisi ancora una volta, mentre Scott, Emma e Colosso rimasero accanto al dispositivo di distruzione del pianeta, Kitty, Bestia, Danger, Wolverine, Corazza e l'agente Brand giunsero al missile e tentarono di disinnescarlo. Intrufolatasi all'interno dell'arma, Kitty ne rimase per\u00f2 intrappolata all'interno e mentre tentava di capire come fare per uscirne, il missile part\u00ec diretto alla volta della Terra. Dopo l'intervento di numerosi supereroi quali Iron Man, Uomo Ragno, Mr. Fantastic e Dr. Strange, gli X-Men compresero che solo il potere di Kitty era in grado di salvare il pianeta. Assieme a Scott, Emma part\u00ec all'inseguimento del missile e contattata telepaticamente la giovane la rassicur\u00f2, proponendole di metterla in un \"posto\" dove non avrebbe avuto paura. Rinunciando a tale proposta, Kitty afferm\u00f2 di voler andare fino in fondo, ed in prossimit\u00e0 della Terra, aggrappandosi al missile, si lasci\u00f2 svanire assieme ad esso attraversando il pianeta. Commossa dal suo sacrificio, tempo dopo, Emma cedette alle lacrime al fianco di Scott quando a Peter viene rivelato che la sua amata, ora fusa con il metallo del missile, potrebbe non tornare mai pi\u00f9 e continuare a vagare nell'universo.\nDivisi resistiamo.\nA seguito dello scioglimento degli X-Men, Emma e Scott decidono di prendersi un periodo di riposo dal mondo mutante. Dopo aver atteso Tony Stark per comunicargli la fine del problema costituito dai mutanti, Ciclope, assieme alla donna, parte alla volta della Terra Selvaggia, luogo situato tra le montagne dell'Antartide. L\u00ec i due si godono un periodo di relax assieme a Ka-Zar e Shanna, che viene per\u00f2 interrotto da una chiamata d'emergenza di Angelo, annunciante grossi guai a San Francisco. Abbandonata la vacanza e giunti sul luogo, Emma rileva subito la presenza di un'eccezionale attivit\u00e0 mutante capace di riportare l'intera citt\u00e0 negli anni sessanta, in cui l'amore libero ed il \"flower power\" dominavano la cultura e la societ\u00e0. Opportunamente camuffati, i due si scontrano con la polizia locale inviatagli contro dalla mente che si cela dietro l'illusione, una fantomatica quanto pericolosa \"Dea\". Riusciti infine a localizzare la fonte dell'illusione, prima di raggiungerla e fermarla ingaggiano un piccolo scontro con Warpath, Hepzibah e Uomo Ghiaccio, che permette la fuga della \"Dea\", nome dietro al quale si celava la smemorata Martinique Jason, figlia dell'originale Mastermind. Dopo aver salvato dalle illusioni della donna il sindaco di San Francisco, gli X-Men decidono di stabilirsi in citt\u00e0 e tramite un appello telepatico, Ciclope avverte tutti i mutanti che gli X-Men sono tornati. Poco dopo il trasferimento nella nuova citt\u00e0, sentendosi isolata dal resto del gruppo e non degna di stare fra loro Emma espresse i propri dubbi durante una cena. Rassicurata da Wolverine circa la sua posizione fra gli X-Men e la sua nuova condotta morale, pi\u00f9 tardi spalleggi\u00f2 telepaticamente Ciclope quando questi dovette affrontare Xavier su alcune questioni morali circa il nuovo insediamento dei suoi ex-pupilli e la linea di condotta assunta da Scott. Pur essendo arrabbiata nei confronti di Xavier tanto quanto Scott, decise di aiutare l'uomo ad andare avanti con la sua vita e a ricordare alcune sue passate ed ambigue decisioni sulla questione mutante.\nDopo il pestaggio di Pixie da parte della \"Setta Infernale\", gli X-Men decidono di investigare sull'organizzazione scoprendo che i suoi vertici erano composti da Empath, in passato pupillo di Emma, e da una misteriosa dominatrice chiamata Regina Rossa. Curiosa del passato di Emma, la Regina chiede a Manuel di rivocarne il passato prima di prenderne le sembianze e sedurre Scott, mentre questi era impegnato in una perlustrazione del quartier generale della Setta. Pi\u00f9 tardi ad uno dei concerti di Dazzler, quando Scott menziona ci\u00f2 che \u00e8 accaduto durante la missione fra loro, Emma si mostra confusa dalle sue parole e prima di approfondire l'argomento l'uomo nota un volto familiare tra la folla. Quando gli viene chiesto di chi stia parlando, annuncia cripticamente che la sua defunta ex-moglie Madelyne Pryor \u00e8 viva.\nSecret Invasion.\nDurante l'invasione Skrull, Emma appare nella sua forma adamantina durante vari combattimenti sul campo. A seguito dell'innalzamento di una barriera psionica contro la telepatia, Emma convoglia il potere delle Naiadi in s\u00e9 e si collega alla rete Skrull, perdendo la vita nel tentativo. Tuttavia, bench\u00e9 il corpo abbia all'apparenza smesso di vivere, perch\u00e9 tagliato fuori dalla sua mente, in realt\u00e0 quest'ultima continua a combattere ancora nel piano astrale contro i firewall viventi alieni: non potendo sconfiggere una simile massa di telepati tutti in una volta, Emma li attira in una bolla/trappola, facendoli entrare uno alla volta, cos\u00ec da distruggerli tutti e ad eliminare il blocco psionico posto sull'intera citt\u00e0 di San Francisco. Tornata nel proprio corpo, che \u00e8 rimasto in vita grazie alle cure telepatiche delle Naiadi, riabbraccia Scott e assiste alla presentazione di Bestia dell'arma segreta dei mutanti contro gli Skrull: il virus Legacy di Stryfe.\nDopo la battaglia a Central Park in cui fu decisivo l'intervento di Norman Osborn che uccise la regina Skrull Veranke e mise fine all'invasione in diretta TV, Emma viene invitata da Osborn, assieme a Namor, Destino, Loki ed Hood ad entrare a far parte della sua personale e segreta Cabala composta solamente da personaggi dalla dubbia morale con il solo scopo di manipolare gli eventi a loro favore.\nDark Reign.\nSvegliatasi da un incubo notturno nel quale la voce di Kitty implora il suo aiuto, Emma riceve l'invito di Osborn e si presenta alla torre dei Vendicatori pochi giorni dopo la fine dell'invasione aliena. Incontrati gli altri invitati, ascolta la proposta del loro ospite che consiste in un aiuto reciproco al fine d'impadronirsi del potere. Parlando con Emma, Norman le fa notare che essendo la sua una specie in via d'estinzione sarebbe nei suoi interessi non suscitare la curiosit\u00e0 o le ire del governo; poi la lusinga promettendole qualunque cosa abbia bisogno in futuro, in cambio per\u00f2 di tenere i mutanti lontani da lui e dai suoi. Dopo che Norman afferma di aver voluto un telepate fra le sue fila in modo da mantenere tutti relativamente onesti, Emma lascia la riunione senza confermare la sua adesione al progetto dell'uomo.\nTornata alla base, comincia a sospettare che Scott le stia nascondendo qualcosa e decide di esplorarne la psiche per venirne a capo. Interrotta da Karma, Emma ha in seguito una discussione con Tempesta circa il suo ruolo di leader della razza mutante che sente venir sempre meno a discapito di quello di \"fidanzata\" di Scott Summers che aumenta col passare del tempo anche per via degli atteggiamenti protettivi di quest'ultimo. Tempesta le consiglia di agire come un leader e cercare di seguire parallelamente il cammino che Ciclope sta al momento percorrendo e che prima o poi le loro strade s'incontreranno di nuovo. Presa quindi la decisione di aderire alla Cabala di Osborn, Emma s'incontra segretamente con Namor, con il quale aveva avuto una relazione ai tempi in cui era Regina del Club infernale, ed al quale propone un accordo: lui le guarder\u00e0 le spalle durante il periodo di potere di Osborn e difender\u00e0 i mutanti come se fossero la sua specie e lei in cambio gli offrir\u00e0 la testa di Sebastian Shaw reo di aver inviato tempo addietro alcune Sentinelle a distruggere una citt\u00e0 atlantidea. Mantenendo fede all'accordo, Emma convoca Shaw in una delle sedi del Club e lo uccide davanti a Namor, che soddisfatto promette di adempiere alla promessa fatta; in realt\u00e0, Emma inganna Namor ed acceca psichicamente Shaw e poi lo conduce al quartier generale, dove viene incarcerato di nascosto a tutti gli altri X-men. Durante un successivo incontro, rivela a Shaw che il motivo per cui \u00e8 stato imprigionato, \u00e8 la parte che le industrie di sua propriet\u00e0 avevano avuto nella creazione delle Sentinelle, usate da Cassandra Nova per perpetrare la distruzione di Genosha. Come punizione, usando la sua telepatia, lo obbliga a rivivere mentalmente tutti i momenti della distruzione dell'isola e soprattutto i volti straziati delle vittime del genocidio, esattamente come lei aveva dovuto assistere all'evento di persona, restando l'unica sopravvissuta.\nQuando la Regina Rossa e la sua Sorellanza assediano la base, Emma viene bloccata da Lady Mastermind all'interno del piano psichico, dal quale riesce a fuggire solo con l'aiuto di Jean Grey, che le consiglia di prepararsi per un misterioso evento futuro. Liberati gli altri X-Men, assieme a Karma, Tempesta e Dazzler assalta il covo della Sorellanza; durante la notte lei e Scott vengono svegliati da Bestia che li avverte che i loro segreti sfalderanno il gruppo.\nUtopia.\nObbligata dal suo accordo con Norman Osborn ed assunta l'identit\u00e0 di \"Regina Nera\", Emma prende le redini di un gruppo di mutanti composto da Mimo, Cloak e Dagger, Arma Omega, Bestia Nera, Namor, Mystica e Daken con i quali porre fine ai disordini di San Francisco scoppiati dopo la proposta di Simon Trask di imporre delle leggi sui cicli riproduttivi dei mutanti. Ritornata alla base di Alcatraz dopo aver sedato una rivolta viene contattata telepaticamente da uno Xavier prigioniero conoscendo i retroscena di torture e privazioni a cui i detenuti vengono sottoposti. Sventato un attacco delle Sentinelle Umane guidato da Simon Trask, si accinge ad accompagnare Osborn all'aereo che lo riporter\u00e0 a New York, quando X-Force penetra all'interno del quartier generale, scontrandosi con Bestia Nera. Soccorsi dalla squadra, durante il confronto Emma e Namor mettono fuori combattimento Daken e Mimo, rivelando il loro doppio gioco, mentre nel frattempo Magik teleporta via i prigionieri.\nRaggiungono quindi l'Asteroide M, ora completamente emerso nella Baia di San Francisco: esso viene rinominato \"Utopia\", e l\u00ec Ciclope dichiara l'indipendenza dei mutanti dal Governo degli Stati Uniti, mentre in superficie infuria la battaglia fra X-Men, Oscuri Vendicatori e X-Men governativi; Emma si reca nell'infermeria dell'isola chiedendo l'aiuto di Xavier per cercare di penetrare la mente di Sentry, da dove riesce a liberare la personalit\u00e0 di Bob Reynolds, costringendolo a rifuggire la sua nemesi Void e a lasciare Utopia e la Terra. Emma paga per\u00f2 caro quest'atto: un minuscolo frammento di Void \u00e8 rimasto nel suo corpo, perci\u00f2, per impedirgli di accedere ai suoi poteri psichici, viene costretta a rimanere sempre bloccata nella sua forma di diamante, impedita anche a provare qualsiasi sentimento. Sconfitta la minaccia governativa ed a seguito della conferenza stampa dove Osborn dichiara che i mutanti non sono pi\u00f9 benvoluti in America, Emma e Scott di nuovo riuniti, sperano che la vita sull'isola non si trasformi in un'esperienza catastrofica come gi\u00e0 avvenuto a Genosha.\nNecrosha.\nDurante l'arco narrativo denominato Necrosha, Emma Frost, rinchiusa nella sua forma adamantina, viene attaccata da Selene, la Regina Nera del Club Infernale, per mezzo dei Satiri, gli ex studenti di Emma, ormai morti da tempo, ma che sono stati fatti resuscitare tramite un virus tecnorganico vitalizzato da poteri magici e vampireschi. A causa dello choc subito nel rivedere i propri amati studenti, ormai creduti morti, Emma non \u00e8 in grado di reagire prontamente all'attacco e solo l'intervento di X-Force e di Ciclope riesce a salvarla. Successivamente Emma d\u00e0 ordine a Wolverine di uccidere Selene e tutta la sua Cerchia interna, compreso il suo amato ex studente Wither, che si \u00e8 unito ai nemici spontaneamente.\nNazione X.\nEmma decide di trasferire Sebastian Shaw, suo prigioniero segreto, dall'ex quartier generale degli X-men su Utopia e di affidarlo a Danger, la nuova carceriera del Carcere X, facendole prometterle di non dire a nessuno, nemmeno a Ciclope, che Shaw si trova l\u00ec. Dopo che su Utopia \u00e8 stato sventato l'attacco dei Predatori X orchestrato del nuovo criminale Lobe, le Naiadi di Stepford svengono mentre i frammenti di Forza Fenice intrappolate finora nei loro cuori, abbandonano i loro corpi.\nLe Naiadi costituivano il primo fronte telepatico degli X-men, perci\u00f2 Ciclope stabilisce che \u00e8 giunto il momento di rimuovere la scheggia di Void dalla testa di Emma per permetterle di accedere di nuovo alla telepatia. Il Professor Charles Xavier li aiuter\u00e0 nell'operazione assieme a Psylocke, la quale avr\u00e0 l'ordine di lobotomizzare Emma e Ciclope, nel caso l'operazione vada male. Il Professore spedisce quindi Ciclope all'interno della mente di Emma, un enorme spazio bianco abitato da sue varie ed adamantine versioni. Mentre Emma viene attaccata immediatamente da Void, Ciclope si ritrova a dover combattere le versioni alternative di Emma, che non sono altro che manifestazioni di Void stesso. Dopo aver scongiurato la minaccia, il corpo adamantino di Emma ritorna rapidamente di carne.\nLa minaccia sembra scongiurata ma, quando Emma si sveglia e Ciclope resta inconscio, tutti capiscono che Void deve essere appena fuggito nella mente del leader mutante. Dopo aver ordinato a Psylocke di uccidere entrambi se Ciclope dovesse svegliarsi prima di Emma, quest'ultima entra nella mente del compagno e combatte insieme a lui Void. Infine Ciclope rinchiude questo nella Scatola Nera che Jean gli aveva insegnato a manifestare nella sua mente. Quando i due si risvegliano, Bestia annuncia di voler lasciare gli X-men e si allontana dall'isola.\nNel frattempo Magneto ha deciso di riportare Kitty Pryde sulla Terra per dimostrare agli X-men che \u00e8 degno della loro fiducia. Emma gli sar\u00e0 di sostegno durante tutta l'operazione, fino al ritorno con successo di Shadowcat.\nSecondo avvento.\nDurante l'arco narrativo di Secondo Avvento Emma sar\u00e0 il primo fronte telepatico degli X-men e funger\u00e0 da collegamento con tutte le altre squadre mutanti, oltre che essere di sostegno morale a Ciclope. Parteciper\u00e0 all'ultima battaglia contro i Nimrod sul Golden Gate Bridge usando la sua forma adamantina. Dopo la morte di Bastion e la fine degli attacchi da parte di questo e delle Sentinelle, Emma partecipa ad un fal\u00f2 con gli studenti nella sua forma di diamante, in quanto essa la priva delle emozioni e lei \"aveva bisogno di staccare\". Durante il fal\u00f2 Emma ha una visione di Hope circondata dalla Forza Fenice e di quella che sembra essere Jean Grey. Correndo terrorizzata da Ciclope per avvertirlo dell'accaduto, questo le dir\u00e0 che finalmente cinque nuovi mutanti sono stati individuati da Cerebra.\nQuarantena.\nEmma \u00e8 uno dei protagonisti dell'arco narrativo \"Quarantena\". Emma \u00e8 piuttosto irritata e nervosa per il fatto che Sebastian Shaw si trovi di nascosto nel Carcere X, su Utopia, all'insaputa della maggior parte dei mutanti; Emma teme soprattutto che Namor lo venga a sapere perch\u00e9 lei lo ha convinto di averlo eliminato; ci sarebbe perci\u00f2 il pericolo che se il Re di Atlantide ne venisse a conoscenza, potrebbe attaccare gli X-men per vendetta e provare ad ucciderla per punirla di averlo ingannato. Cos\u00ec Emma decide, con l'aiuto di Fantomex, di rapire il prigioniero segreto per eliminarlo davvero, vista la sua indubbia pericolosit\u00e0. Durante una seduta telepatica con Kitty Pryde, per\u00f2, quest'ultima scopre il piano di Emma e decide di accompagnarla, minacciando che se non le fosse stato concesso di partecipare, ella avrebbe svelato il piano. Cos\u00ec la Regina Bianca acconsente e perci\u00f2 Emma, Kitty e Fantomex rapiscono Shaw e partono con E.V.A. verso la Mongolia. Nel frattempo su Utopia il criminale Lobe sparge un virus che costringe gli X-men alla Quarantena.\nDurante il viaggio verso la Mongolia, Fantomex decide di uccidere Shaw, facendolo precipitare da E.V.A. che vola a parecchie migliaia di chilometri di altezza, nonostante Emma cerchi di impedirlo, visti i poteri di cui il mutante \u00e8 dotato. Infatti, non appena Shaw atterra dopo esser precipitato, rinviene incolume, ricaricato di nuova e potentissima energia cinetica. Con un balzo \u00e8 in grado di raggiungere E.V.A. e di distruggerla, facendo cos\u00ec precipitare a terra i suoi occupanti. Emma resta del tutto incolume all'impatto, grazie alla sua forma di diamante, mentre Fantomex si ritrova con vari arti rotti, ma riesce a restare in vita grazie al proprio fattore rigenerante. Kitty invece, ancora intrappolata nella sua forma intangibile, scivola nel terreno. Shaw ingaggia un combattimento corpo a corpo con Emma, la quale non riesce a sconfiggerlo nella sua forma di diamante. Grazie per\u00f2 a Fantomex e a Kitty, che sono in grado di distrarre Shaw, Emma prova a combatterlo telepaticamente, ma i primi tentativi sono inutili, per paradosso a causa di ci\u00f2 che Emma stessa gli insegn\u00f2, quando lei era stata sua amante, molti anni prima. Cos\u00ec la Regina Bianca decide di provare un'altra tattica ed intrappola Shaw in un'illusione, facendogli credere di averla uccisa, mentre invece \u00e8 totalmente illesa. Cos\u00ec Emma si avvicina a Shaw e, invece di ucciderlo come progettato, gli cancella totalmente la memoria, dicendo semplicemente: \"Tu vivi la tua vita, io vivo la mia\" abbandonandolo cos\u00ec, senza ricordi, tra le steppe della Mongolia.\nAvengers vs. X-Men.\nDurante questo arco narrativo Iron Man colpisce con un raggio speciale la Forza Fenice per impedirle di raggiungere Hope Summers, il messia dei mutanti; di conseguenza questa potenza comica si scinde in cinque frammenti ed Emma \u00e8 una di coloro che vengono scelti e di cui si impossessa la Fenice assieme a Ciclope, Colosso, Namor e Magik, diventando perci\u00f2 una dei cosiddetti \"Cinque della Fenice\". I suoi poteri mentali aumentano a dismisura, lei stessa confida a Ciclope di riuscire a sentire ed a collegarsi a tutte le menti della Terra e grazie a questo potrebbe porre fine alla vita di ogni Vendicatore in qualsiasi momento. Si rifuger\u00e0 perci\u00f2 in uno dei deserti pi\u00f9 inospitali e isolati al mondo pur di provare un po' di pace, ma ugualmente riuscir\u00e0 sempre a sentire le menti anche lontane chilometri di distanza. Inoltre la potenza della sua forma adamantina cresce a dismisura, tanto da poter riuscire a sconfiggere Thor in duello, anche dopo essere stata ridotta in frammenti che sanno per\u00f2 ricomporsi tra di loro. Riceve inoltre le capacit\u00e0 di controllare e creare le fiamme della Fenice, di volare su queste ali di fiamma, nonch\u00e9 l'abilit\u00e0 di diventare incandescente.\nSuccessivamente Ciclope ed Emma intuiscono che ogni volta che uno dei Cinque della Fenice viene sconfitto, la potenza del suo frammento viene suddivisa nei restanti membri del gruppo, perci\u00f2 i due ne approfittano per aumentare sempre pi\u00f9 i propri poteri; inebriata da una simile potenza Emma ormai perde il senno e costringe mentalmente i mutanti su Utopia ad adorarla come una dea; quando tra i Cinque, rimangono solo lui ed Emma, Ciclope l'attacca e la sconfigge, cos\u00ec da assorbire anche tutto il potere della sua ex amata. Quando anche Ciclope viene sconfitto e la Forza Fenice entra in Hope Summers, Emma viene arrestata e tenuta in prigione per un certo periodo, con i suoi poteri messi sotto controllo. Grazie ad un gruppo di Nuovi Vendicatori, Emma si salva da un attentato organizzato da fanatici anti mutanti. Poco dopo Emma viene liberata da Ciclope e Magneto, che le propongono di unirsi a loro e fondare una nuova scuola per mutanti ed un nuovo gruppo di eroi a difesa dei mutanti che stanno ritornando nel mondo, dopo la loro totale riduzione dovuta alla decimazione, grazie proprio alla Forza Fenice che viene ora usata da Hope Summers a questo scopo.\nEmma \u00e8 un po' riluttante ad accettare l'offerta ed \u00e8 adirata con Scott per come \u00e8 stata trattata. La loro relazione \u00e8 ormai finita ed il loro rapporto non potr\u00e0 mai pi\u00f9 tornare come prima. Inoltre dopo l'esposizione alla Forza Fenice, i suoi poteri telepatici sono diventati molto labili. Alla fine comunque Emma accetta di unirsi a loro, perch\u00e9 non saprebbe n\u00e9 cosa fare, n\u00e9 dove andare, visto che ormai viene considerata una ricercata dalle forze dell'ordine, inoltre ha sempre amato fare l'insegnante per nuovi giovani mutanti.\nOriginal Sin.\nEmma viene contattata da Nick Fury per entrare a far parte della sua squadra per scoprire chi ha ucciso Uatu L'Osservatore, entit\u00e0 cosmica che ha osservato tutta la storia della terra, usando un proiettile radioattivo. Quindi, con Pantera Nera e Ant-Man II si diriger\u00e0 al centro della terra, dove trover\u00e0 moltissimi mostri sotterranei uccisi anche loro da proiettili radioattivi. Si reca allora da Nick Fury per chiedere perch\u00e9 li avesse mandati l\u00ec, ma scopre che \u00e8 stato ucciso da Bucky.\nA questa scoperta i membri della squadra (composta dai suddetti Emma, Pantera Nera e Ant-Man, oltre che da Gamora, Moon Knight, Punitore Dottor Strange e lo stesso Bucky) cominceranno a combattere tra loro, poich\u00e9 Gamora vuole uccidere subito Bucky, mentre gli altri, come Emma, vogliono lasciare che si spieghi.\nSulla scena giunge per\u00f2 il vero Fury, che spiega che \u00e8 invecchiato e rivela che i mostri che hanno trovato li ha uccisi lui. Infatti, in tutti questi anni, ha difeso la terra da varie minacce, usando appunto i proiettili radioattivi, mentre i supereroi erano occupati. Ora, visto che sta invecchiando in fretta e sta per morire, vuole che un membro della squadra prenda il suo posto. Loro per\u00f2 lo attaccano, poich\u00e9 sospettano che abbia ucciso Uatu. Lui allora gli scaglia contro degli L.M.D (androidi simili a umani, come quello che ha ucciso Bucky) con le sue sembianze.\nPoteri e abilit\u00e0.\nEmma Frost \u00e8 una mutante psionica dotata di un enorme potere telepatico, in un secondo momento ha sviluppato anche la capacit\u00e0 di trasformare la propria fisiologia in una sorta di diamante organico che le dona un'insolita forza fisica e resistenza a ferite e danni fisici che per\u00f2 al contempo ne inibisce i poteri mentali.\nTelepatia.\nFin dalla prima apparizione, il suo principale potere mutante \u00e8 stato la telepatia. Grazie a questa Emma Frost \u00e8 in grado di leggere nel pensiero, immagazzinare grandi quantit\u00e0 di ricordi propri ed altrui, proiettare pensieri ed illusioni estremamente reali, percepibili da tutti e cinque i sensi della vittima, alterare percezioni e memorie, assoggettare completamente il prossimo, controllare gruppi di decine di persone alla volta, possedere mente e corpo altrui e trasmettere sensazioni empatiche, per sedare o far soffrire le proprie vittime.\nInoltre, una sua tipica caratteristica \u00e8 quella di vantarsi di essere una raffinatissima \"chirurga della psiche\" nel senso che \u00e8 in grado di intervenire chirurgicamente sulla mente in modo da avere un effetto anche sul fisico, attraverso il cervello ed il sistema nervoso, inducendo ad esempio la guarigione pi\u00f9 veloce dalle ferite oppure la cecit\u00e0, l'attivazione di ormoni, la stimolazione od il rallentamento del processo di crescita cellulare e quello di invecchiamento, il controllo degli organi interni e persino quello del flusso sanguigno. \u00c8 anche in grado di colpire con la sola forza bruta del pensiero ed alcuni dei suoi colpi psichici sono in grado di azzerare i processi del cervello, riducendo i suoi avversari allo stato comatoso o persino alla morte; inoltre \u00e8 capace di proiettarsi sul piano astrale, dove grazie alla sua maggiore esperienza ed alla sua raffinata abilit\u00e0 \u00e8 in grado di tener testa o sconfiggere dei telepati dalle potenzialit\u00e0 che sulla carta potrebbero essere persino superiori alle sue. Anche se l'esatto livello delle sue abilit\u00e0 mentali varia a seconda degli scrittori che si avvicendano nel narrare le vicende degli X-Men, Emma \u00e8 comunque considerata tra i cinque telepati pi\u00f9 abili e potenti esistenti e la sua capacit\u00e0 telepatica giudicata di Livello Omega.\nRecentemente i poteri telepatici di Emma Frost hanno subito una drastica riduzione, diventando labili ed instabili, costringendola quindi ad usare la telepatia efficacemente solo unendosi mentalmente a una o pi\u00f9, delle Naiadi di Stepford. Nei fumetti inizialmente era stato ipotizzato che questa riduzione delle sue capacit\u00e0 telepatiche fosse dovuta all'eccessiva esposizione alla Forza Fenice; in realt\u00e0 \u00e8 stato poi rivelato che i poteri di Emma (come anche di Ciclope, Magneto e Magick) sono stati alterati da Bestia Nera, che di nascosto ha iniettato dei naniti nel loro sangue.\nForma adamantina.\nLa sua fisiologia ha subito una mutazione secondaria avvenuta durante la distruzione di Genosha, mostrandola capace di convertire il suo intero corpo in diamante organico; ci\u00f2 ha aumentato enormemente la sua resistenza alle ferite ed ai traumi, ed \u00e8 una condizione che le permette anche di sviluppare notevolmente la sua forza fisica: ci\u00f2 incrementa la sua efficacia nei combattimenti corpo a corpo nei quali era gi\u00e0 molto portata (pu\u00f2 sollevare fino a 2 tonnellate senza sforzo in questa maniera). Quando Emma si trova in questo stato, i suoi poteri telepatici risultano inattivi, ma in compenso la trasformazione la protegge dalle intrusioni degli altri telepati ed inoltre non necessita di cibarsi, bere o respirare; tuttavia tale condizione la porta anche verso uno stato mentale che le impedisce di provare emozioni umane, rendendola perci\u00f2 fredda, estremamente logica e cinica. Come tutti i diamanti anche il suo corpo presenta un punto critico, situato sul suo viso e per la precisione sulla fronte, alla base del naso, che se colpito con materiali abbastanza duri (proiettili di diamante, adamantio o vibranio, ad esempio) la pu\u00f2 ridurre in frammenti. Nella serie \"Astonishing X-Men\", viene rivelato che la mutazione secondaria di Emma era stata in realt\u00e0 indotta dai poteri di Cassandra Nova, al fine di farla sopravvivere al massacro di Genosha, per poi essere inserita come spia tra le file degli X-Men; un piano che per\u00f2 si \u00e8 ritorto contro la stessa Nova, perch\u00e9 Emma nel frattempo \u00e8 diventata un membro molto importante degli X-Men ed ha contribuito in maniera determinante ad imprigionare proprio la stessa Cassandra, nel corpo sintetico dell'alieno polimorfo Stuff. Non si sa se sia stata davvero Cassandra a farle sorgere questa mutazione secondaria in quanto Emma \u00e8 stata per lungo tempo influenzata psichicamente dalla mummundrai e quindi non sappiamo se il ricordo di Cassandra che le fa sorgere la mutazione le \u00e8 stato impiantato oppure \u00e8 reale.\nLa forma adamantina di Emma \u00e8 quasi indistruttibile, ed il suo livello di resistenza massima non \u00e8 ancora stato registrato, fatto sta che ha mostrato di resistere ai colpi diretti di World War Hulk senza riportare alcun danno, \u00e8 stata l'unica che \u00e8 riuscita a sopravvivere all'attacco nucleare a Genosha, in cui perirono altri milioni di mutanti, ha resistito ai raggi ottici di Ciclope a piena potenza, senza subire lesioni, cos\u00ec come a quelli di Alfiere; anche Tempesta ha mostrato di non provocare danni ad Emma in alcun modo, pur usando venti forti quanto un uragano. In generale le uniche cose capaci di farle del male sono state una pallottola di diamante sul suo punto critico (anche se altre pallottole sul resto del corpo non potrebbero perforarla, in quanto quel punto \u00e8 l'unico che pu\u00f2, con adeguate sollecitazioni, portare a una rottura, ma comunque \u00e8 impossibile da individuare ad occhio nudo) ed un pugnale di vibranio capace di annullare i poteri mutanti. Il diamante che compone Emma \u00e8 molto pi\u00f9 denso di un diamante normale e la sua elasticit\u00e0 gli impedisce di frantumarsi, cosa che rende Emma uno dei personaggi maggiormente resistenti nell'universo Marvel, quasi invulnerabile ed impossibile da perforare senza mezzi specifici e calibrati sulla sua mutazione.\nTelecinesi.\nAnche se mai sviluppata completamente a livello di trama, \u00e8 noto che Emma possieda una latente telecinesi, riscontrata in lei da Jean Grey quando per un breve periodo ne occup\u00f2 mentalmente il corpo \u00e8 stata in grado di volare e creare campi di forza telecinetici, utilizzando i poteri di Emma. Durante la saga di Onslaught, Emma mostr\u00f2 difatti una debole telecinesi quando fece involontariamente levitare alcuni piccoli oggetti durante un incubo; lo stesso si ripet\u00e9 quando Synch si sincronizz\u00f2 con i suoi poteri.\nPoteri cosmici.\nPer ben due volte Emma Frost si \u00e8 ritrovata ad ospitare l'entit\u00e0 Fenice nel corso delle vicende degli X-Men. Nella miniserie \"L'ultimo canto di Fenice\" Emma attrae e poi cerca brevemente di contenere questa potenza cosmica, cos\u00ec che non provochi danni, ma ad un certo punto \u00e8 costretta a rilasciarla (anche per l'intervento improvviso di Quentin Quire) in quanto per lei \u00e8 una potenza troppo soverchiante. Nell'arco narrativo Avengers VS X-Men \u00e8 invece proprio la Fenice ridotta in frammenti a scegliere Emma come una sua ospite. In quest'ultimo caso alla donna vengono garantiti enormi poteri a livello cosmico, che le permettono di riplasmare la Terra a piacimento e di sconfiggere potentissimi supereroi del calibro di Thor.\nTalenti.\nEmma si \u00e8 dimostrata inoltre abilissima nel creare macchinari elettronici che inibiscono, alterano o accentuano i poteri psichici, ed alcuni in grado di provocare illusioni tali da interessare tutti e cinque i sensi. In molte occasioni la sua intelligenza e le sue intuizioni, grazie a dei veri e propri colpi di genio, le hanno permesso di risolvere situazioni intricate e di sconfiggere avversari addirittura potenzialmente pi\u00f9 potenti di lei.\nEmma ha mostrato inoltre grandi capacit\u00e0 nel combattimento corpo a corpo, abilit\u00e0 che sono successivamente aumentate con il subentro della sua mutazione secondaria nella forma adamantina.\nAltre versioni.\nUltimate.\nNella serie \"Ultimate X-Men\", Emma appare nelle vesti di direttrice dell\"'Accademia del Domani\" ed ex alunna ed amante di Xavier. Diversamente dalla sua versione originale, non possiede la telepatia ma solamente la mutazione adamantina dell'epidermide, non mostra alcun interesse negli X-Men ed auspica un futuro d'integrazione fra umani e mutanti a cominciare da un'adeguata educazione scolastica. La si vede anche mostrare il suo classico vestiario da Regina Bianca quando svela la sua appartenenza al Club infernale. Durante Ultimatum viene uccisa assieme ai suoi studenti, con l'eccezione di Havok, da Magneto e delle copie di Madrox.\nEra di Apocalisse.\nNel futuro alternativo governato da Apocalisse, Emma non si \u00e8 mai affiliata al Club infernale, ma anzi ha deciso di rimuovere la parte del proprio cervello che le garantiva la mutazione, allo scopo di ottenere un seggio al \"Grande Consiglio Umano\".\nGiorni di un Futuro Passato.\nIn questa realt\u00e0, dopo che la maggior parte dei mutanti furono sterminati o internati dalle Sentinelle, Emma decise di abbandonare il Club infernale e stabilirsi sulle coste dell'India, dove cominci\u00f2 a vendere le proprie abilit\u00e0 telepatiche al miglior offerente. Contattata da Magneto e Jubilee, ristor\u00f2 la mente di Wolverine, condizionato da Psylocke, Regina Rossa della sede londinese del Club. Unitasi agli X-Men, quando non prendeva parte attiva nelle missioni, si occupava di riabilitare la mente di Psylocke.\nHouse of M.\nQuando Scarlet oper\u00f2 il cambio di realt\u00e0 che port\u00f2 i mutanti a dominare il globo terrestre, Emma divenne una psicologa infantile. Sposata con Scott Summers, fu pi\u00f9 tardi risvegliata dall'operato di Layla Miller. Assieme agli altri eroi si lanci\u00f2 all'attacco del palazzo del trono di Magneto e, assieme al Dr. Strange scherm\u00f2 telepaticamente alcuni di essi, che in seguito riuscirono a ricordare il cambio di realt\u00e0.\nGhost Boxes.\nSu \"Terra-889\", versione steampunk alternativa del classico Universo Marvel, Emma guida la X-Society composta da Ciclope, Bestia e Logan. Chiamati in aiuto dalle autorit\u00e0 di Nuova Albione (antico nome della California) assistono le indagini riguardanti un omicidio perpetrato dal Soggetto X, mentre Emma considera l'idea di accettare la proposta di matrimonio di Scott a discapito della differenza di classi alle quali appartengono e tenendo anche conto dell'inevitabile scandalo che nascerebbe qualora dovesse compiere il grande passo. Rintracciato il Soggetto X poco prima che salga a bordo di un dirigibile, Logan viene inviato sul posto scatenando una rappresaglia del fuggiasco che provoca l'incendio del velivolo che si riveler\u00e0 poi essere l'Hindenburg. Accusata del disastro la X-Society viene posta sotto assedio dal governo, mentre Emma si trova a riconsiderare la proposta di Scott ed un eventuale trasferimento in Europa.\nVecchio Logan.\nIn una realt\u00e0 dove i criminali Marvel hanno vinto la battaglia contro i supereroi e diviso l'America secondo i loro capricci, Emma Frost ha sposato il Dottor Destino in modo da assicurare la sopravvivenza della sua specie. Utilizzando Freccia Nera come arma, i due regnano sull'unico luogo in tutto il pianeta dove i mutanti possono vivere senza la paura di essere perseguitati. Quando Logan e Occhio di Falco entrano nel settore di loro competenza inseguiti da un T-Rex infettato da Venom, la donna invia Freccia Nera in loro soccorso. Emma utilizza la propria telepatia per dare l'illusione di essere ancora giovane.\nNoir.\nNell'Universo Noir, ambientato negli anni trenta, Emma \u00e8 il guardiano di Genosha, il mondo-prigione alternativo conosciuto meglio come Terra 616, un carcere in cui sono rinchiusi i pi\u00f9 pericolosi sociopatici del mondo, imprigionati per\u00f2 senza processo. Emma, come richiamo ai suoi abiti os\u00e9 dell'universo originale, indossa un Bondage, che usa per sedurre i detenuti.\nAltri media.\nTelevisione.\nEmma Frost \u00e8 apparsa nella serie animata \"Insuperabili X-Men\" degli anni novanta durante la saga di Fenice Nera (doppiata in italiano da Elisabetta Spinelli, escluso il quarto episodio della serie dove ha la voce da Maria Grazia Errigo), nel pilot della serie (mai realizzata) \"L'audacia degli X-Men\" e nella serie animata \"Wolverine e gli X-Men\" (doppiata in originale da Tracey Moore e in italiano da Elda Olivieri). \u00c8, inoltre, uno dei personaggi del film TV \"Generation X\" interpretata dall'attrice Finola Hughes.\nCinema.\nOriginariamente Emma Frost avrebbe dovuto debuttare sul grande schermo in \"X-Men - Conflitto finale\", interpretata da Sigourney Weaver. Tuttavia Weaver abbandon\u00f2 il progetto quando il regista Bryan Singer lasci\u00f2 il film per dedicarsi a \"Superman Returns\".\nUna giovane mutante di nome Emma, col potere di mutare la pelle in diamanti, interpretata dall'attrice australiana Tahyna Tozzi, appare in \"X-Men le origini - Wolverine\" (2009). All'epoca dell'uscita del film, i fan specularono che si trattasse di Emma Frost, anche se nel film non viene mai chiamata col nome completo e non dimostra poteri telepatici. Nei titoli di coda \u00e8 riferita come \"Kayla's sister/Emma\", quindi nella Wikia ufficiale degli X-Men questo personaggio \u00e8 identificato con il nome di \"Emma Silverfox\", dato che si tratta della sorella minore (a differenza dei fumetti in cui non c'\u00e8 parentela fra le due) del primo amore di Wolverine, Kayla Silverfox.\nNe \"X-Men - L'inizio\" (2011) January Jones (doppiata in italiano da Alessia Amendola) interpreta a tutti gli effetti Emma Frost, corrispondendone sia il nome che i poteri, che includono la pelle adamantina e i poteri telepatici. Ha un ruolo di antagonista secondaria essendo la pi\u00f9 potente alleata di Sebastian Shaw, di cui \u00e8 anche l'amante. Viene catturata e consegnata alla CIA da Charles Xavier ed Erik Lensherr, e liberata da quest'ultimo alla morte di Shaw. Si unisce perci\u00f2 alla Confraternita di Erik quando questo sceglie di diventare Magneto. Nel sequel \"X-Men - Giorni di un futuro passato\" Erik nomina Emma Frost tra i mutanti deceduti, vittime degli esperimenti di Trask."}
{"id": "102164", "revid": "287204", "url": "https://it.wikipedia.org/wiki?curid=102164", "title": "Pizzo Forno", "text": "Il Pizzo Forno \u00e8 una montagna delle Alpi alta 2.907\u00a0m s.l.m. \u00c8 situata tra la Valle Piumogna, la Valle di Chironico e la Val Leventina nel Cantone Ticino.\nDescrizione.\n\u00c8 una piramide bicefala sulla dorsale che si stacca dal Pizzo di Campo Tencia verso est. Si erge sopra i comuni di Faido, Giornico e pi\u00f9 a sud di Bodio e di Pollegio. Imponente \u00e8 la parete nord nord-est che sale per quasi 1500 metri dalla valle Piumogna.\nComposta da roccia non molto stabile di tipo metamorfico. Famosa anche per i bei cristalli di distene e di staurolite e per avere dato con il proprio nome origine al cognome Forni che si \u00e8 poi diffuso in tutta la Valle Leventina, da Bedretto fino a Pollegio ed in tutto il Distretto di Locarno."}
{"id": "102168", "revid": "200568", "url": "https://it.wikipedia.org/wiki?curid=102168", "title": "Ermetismo (filosofia)", "text": "Con ermetismo o filosofia ermetica ci si riferisce a vari autori probabilmente greci, la pi\u00f9 parte sconosciuti, che in lingua greca elaborarono durante il periodo della cultura ellenistica greca e romana, a cominciare dal II secolo d.C., un complesso di dottrine mistico-religiose e filosofiche alle quali si affiancarono teorie astrologiche di origine semita, elementi della filosofia di ispirazione platonica e pitagorica, credenze gnostiche e antiche procedure magiche egizie.\nIl termine trae origine da Ermete Trismegisto (dal greco antico \u1f19\u03c1\u03bc\u1fc6\u03c2 \u1f41 \u03a4\u03c1\u03b9\u03c3\u03bc\u03ad\u03b3\u03b9\u03c3\u03c4\u03bf\u03c2, \u00abErmete il tre volte grandissimo\u00bb). Nell'atmosfera sincretica dell'Impero romano, al dio Ermes fu dato come epiteto il nome greco del dio egizio Thot.\nEntrambi erano gli dei della scrittura e della magia nelle loro rispettive culture. Secondo Athanasius Kircher: \u00abGli Arabi lo chiamano Idris, dall'ebraico Hadores (...), i fenici (...) Tauto, gli Egizi (...) Thot ma lo chiamano anche Ptha e i Greci Ermete Trismegisto.\u00bb\nStoria dell'ermetismo.\nA partire dal I secolo a.C. circa e fino al III secolo si form\u00f2 un \"corpus\" di scritti ermetici, composto da materiale frammentario raccolto in et\u00e0 tolemaica e integrato da filosofi pagani, che ne attribuirono la paternit\u00e0 al dio.\nQuesti testi si distinguono solitamente in due categorie: \"filosofici\" e \"tecnici\". Al primo gruppo appartengono i trattati di contenuto prevalentemente filosofico e teologico, mentre nel secondo si trovano scritti astrologici, alchemici e in generale riguardanti le scienze occulte.\nLe opere ermetiche di contenuto filosofico riguardano:\n\u00c8 evidente che in queste opere di autori diversi non \u00e8 possibile rintracciare un pensiero filosofico omogeneo ma piuttosto, se considerate nel loro complesso, ne risulta un insieme di dottrine risalenti a Platone, ad Aristotele, agli stoici, mescolate a concezioni giudaiche e persiane. Una filosofia dunque con elementi diversi e talora contraddittori tipica dell'eclettismo sincretistico diffuso nella filosofia popolare dell'et\u00e0 tardo ellenistica.\nSe dunque non esiste una filosofia ermetica, ci\u00f2 che accomuna le varie opere \u00e8 un interesse religioso e mistico centrato sulla cosmogonia: una concezione dell'universo, basata sulla interconnessione tra le sue parti, il microcosmo dell'individuo connesso al macrocosmo dell'universo. Questa interdipendenza tra l'uomo e le stelle si fonda sulle leggi astrologico-magiche di simpatia e antipatia, che solamente la rivelazione ermetica pu\u00f2 aiutare a scoprire per consentire il raggiungimento di quella catarsi intellettuale atta a realizzare il destino dell'anima dopo la morte e della sua reincarnazione e ascesa al mondo celeste: temi questi che nell'Asclepio sono riferiti in particolare al mondo culturale della antichissima religione e dei riti egizi.\nReligione ermetica.\nTema centrale dei testi ermetici \u00e8 dunque il rapporto tra l'uomo e un Dio che sfugge nella sua totale trascendenza all'intelletto umano. L'uomo pu\u00f2 cogliere l'essenza divina tramite la gnosi, un processo di natura sovrarazionale dovuto all'illuminazione proveniente da Dio che conduce l'uomo all'estasi e al ritorno dell'anima al suo creatore.\nUn'altra via, indiretta questa, per la conoscenza di Dio \u00e8 costituita dalle tracce, le \"vestigia\", che Dio ha lasciato nella creazione della natura, in quel mondo materiale dove l'uomo per il suo peccato \u00e8 caduto e da dove, per la sua natura originaria divina, pu\u00f2 compiere la sua risalita verso il creatore. Ma non tutti potranno realizzare il loro divino destino: solo pochi eletti, in grado di abbandonare ogni richiamo della carne e della materialit\u00e0, saranno in grado di tornare a Dio.\nFortuna dell'ermetismo.\nConsiderati autentici testi di un'antica sapienza, questi scritti, quasi sconosciuti nel Medioevo, si diffusero ampiamente nell'et\u00e0 rinascimentale quando durante un viaggio in Macedonia e nella regione di Costantinopoli, il monaco Leonardo da Pistoia scopr\u00ec quattordici libri del \"Corpus hermeticum\", un testo greco di Ermete Trismegisto. L'opera scoperta da Leonardo era la copia appartenuta a Michele Psello, risalente all'XI secolo.\nRitornato a Firenze, il monaco consegn\u00f2 il \"Corpus hermeticum\" a Cosimo de' Medici, che non pi\u00f9 tardi del 1463 incaric\u00f2 Marsilio Ficino di tradurre l'opera dal greco al latino. Tradotti in latino vi si volle rintracciare per il loro contenuto religioso una sorta di primitiva rivelazione cristiana che si era gi\u00e0 espressa nelle filosofie antiche e che alla fine era giunta al suo perfezionamento con il Cristianesimo.\nA partire dal XVII secolo, quando il filologo Isaac Casaubon (1559-1614)\nnel \"De Rebus sacris et ecclesiasticis exercitationes XVI\" (1614) mostr\u00f2 che i testi che la tradizione attribuiva all'antichissima sapienza egizia, risalivano in realt\u00e0 ai primi secoli dell'era cristiana, il loro influsso sulla filosofia europea inizi\u00f2 a declinare, ma continu\u00f2 a scorrere sotterraneo nei secoli XVII e XVIII, rinvigorendosi con gli apporti dell'esoterismo e delle scienze occulte. La cosiddetta \"filosofia ermetica\" continu\u00f2 a essere al centro di societ\u00e0 segrete di iniziati come quelle dei Rosacroce e di certi ambienti massonici."}
{"id": "102172", "revid": "125915160", "url": "https://it.wikipedia.org/wiki?curid=102172", "title": "Aeroporto di Cagliari-Elmas", "text": "L'aeroporto di Cagliari-Elmas \u00e8 un aeroporto italiano situato a circa 6\u00a0km a nord-ovest della citt\u00e0 di Cagliari, lungo la strada statale 130 in direzione del comune di Elmas a cui appartiene. Si affaccia sullo stagno di Cagliari, conurbato con l'area metropolitana del capoluogo sardo.\nLa struttura, intitolata alla memoria del tenente Mario Mameli, \u00e8 dotata di una pista in asfalto lunga 2804 m e larga 45 m, l'altitudine \u00e8 di 3 m sul livello del mare, l'orientamento \u00e8 RWY 14-32, le principali frequenze radio sono la 120.605 o la 122.100\u00a0MHz per la torre e la 125.430\u00a0MHz per la ground. La via di rullaggio principale \"A\" (alpha) \u00e8 parallela alla pista, lunga circa 2400 m ed \u00e8 stata in passato usata come pista ausiliaria di orientamento 14L/32R durante i lavori di rifacimento della pista di volo.\nL'aeroporto, gestito da SOGAER S.p.a, ha un'operativit\u00e0 di 24 ore al giorno con traffico di Aviazione Generale e Commerciale. Quest'ultima detiene il numero maggiore di passeggeri in transito e di movimenti dell'intera isola.\nDa diversi anni l'aeroporto \u00e8 una base operativa di Ryanair e da fine maggio 2019 anche della low cost spagnola Volotea, in passato \u00e8 stato una base operativa della compagnia Meridiana.\nStoria.\nOrigini.\nIl primo nucleo dell'aeroporto civile di Cagliari fu inaugurato nel 1937 nelle vicinanze delle infrastrutture militari, a ridosso del molo dell'idroscalo su progetto di Giorgio Gandini. L'aeroporto fu intitolato nello stesso anno al sottotenente pilota Mario Mameli, caduto sopra il cielo di Tembien durante la battaglia di Abissinia. Nel 1937 la linea Cagliari-Roma ebbe 9.748 passeggeri, che misero la tratta al primo posto assoluto in Italia per numero di passeggeri, seguiva la Roma-Milano con 8.958 passeggeri.\nSono poi occorsi oltre vent'anni prima che un nuovo terminal venisse progettato per servire i veicoli \"terrestri\": il 26 marzo 1958 \u00e8 stata cos\u00ec inaugurata la seconda aerostazione, progettata da Tullio Ibba ed edificata dal Genio aeronautico. Con il passare degli anni e con l'aumento dei passeggeri, \u00e8 stata progettata da Giovanni Marras una terza aerostazione, poi inaugurata nel 1980. Tale aerostazione \u00e8 stata tuttavia ben presto ritenuta insufficiente per la gestione del sempre maggiore traffico che l'aeroporto si \u00e8 trovato a gestire.\nLa nuova aerostazione.\nPer questa ragione la societ\u00e0 di gestione ha deciso la costruzione di una nuova aerostazione in grado di sostenere un traffico sino a 7 milioni di passeggeri/anno. Il progetto \u00e8 stato predisposto all'interno dell'ufficio tecnico della societ\u00e0 negli anni dal 1997 al 1999 e la nuova aerostazione \u00e8 stata inaugurata nel 2004 dal presidente della Repubblica Carlo Azeglio Ciampi.\nNel 2009 l'aeroporto ha registrato un incremento del 13,77% rispetto all'anno precedente, con 3.333.000 transiti contro i 2.929.000 del 2008. Al termine del 2008 ha registrato un aumento percentuale del 9,7%, rispetto al 2007 quando nell'intero arco dell'anno erano transitati 2.671.000 passeggeri.\nIl dato pi\u00f9 importante riguarda i voli internazionali quando nel 2007 erano transitati 403\u00a0000 passeggeri nel 2008 si \u00e8 passati a 487\u00a0000 con un aumento del 21%, invece per le tratte nazionali si \u00e8 registrato un incremento dell'8,5% passando dai 2.242.000 passeggeri ai 2.434.000. Gli incrementi, costanti, hanno portato a chiudere il 2019 con un traffico record di 4.747.806 passeggeri.\n\"Low cost\".\nPur essendo relativamente recente l'introduzione di rotte operate da compagnie aeree low cost, ultimamente Cagliari sta ampliando sempre di pi\u00f9 il ventaglio di possibilit\u00e0 di volare a poco prezzo. La prima fu EasyJet, aprendo un volo giornaliero per Londra Luton nel 2004 (dal 2010 per Londra-Stansted). In seguito \u00e8 arrivata la HLX, poi trasformata in TUIfly, per effettuare collegamenti tutto l'anno con tre citt\u00e0 tedesche, Monaco, Stoccarda e Colonia, ceduti nel novembre 2009 alla Air Berlin, la quale un anno dopo ha deciso di chiudere tutte e tre le rotte. Ultima per ordine di tempo \u00e8 stata Ryanair, con due rotte di cui una nazionale, Pisa, e l'altra europea, Girona; in seguito alla risposta positiva da parte dei passeggeri alle nuove rotte man mano attivate, nel 2009 la compagnia ha deciso di aprire una propria base nell'aeroporto e avviare numerosi collegamenti verso l'Italia e l'Europa.\nIl terminal.\nIl terminal \u00e8 disposto su tre livelli e dispone dei seguenti servizi al passeggero.\nServizi.\nCollegamenti con le citt\u00e0.\nCollegamento alla rete ferroviaria.\nDal 9 giugno 2013, l'aeroporto dispone di una propria fermata ferroviaria, servita da Trenitalia, facilmente raggiungibile dal terminal tramite due tapis roulant o a piedi.\nI treni collegano l'aeroporto con le principali citt\u00e0 sarde: Cagliari (con tempo di percorrenza di 5 minuti e frequenza elevata), Iglesias (40 minuti), Carbonia (55 minuti), San Gavino (20 minuti), Oristano (40 minuti), Macomer (1 ora e 30 minuti), Sassari (2 ore e 40 minuti).\nLa stazione \u00e8 servita anche dal servizio ferroviario metropolitano di Cagliari.\nCollegamento alla rete stradale.\nL'aeroporto \u00e8 altres\u00ec collegato alla Strada statale 391 di Elmas ed alla Strada statale 130 Iglesiente.\nCuriosit\u00e0.\nNella mattinata dell'11 ottobre 2002 la pista \u00e8 stata chiusa per due ore a causa di un'invasione di lumache e chiocciole. Tutti i voli sono stati dirottati su altri aeroporti. Per liberare la pista sono dovuti intervenire i Vigili del Fuoco con gli idranti, rimuovendo circa cinque quintali di molluschi."}
{"id": "102174", "revid": "1005847", "url": "https://it.wikipedia.org/wiki?curid=102174", "title": "Aeroporto di Oristano-Fenosu", "text": "L'Aeroporto di Oristano-Fenosu (IATA: FNU, ICAO: LIER), intitolato al trasvolatore oristanese Ernesto Campanelli, \u00e8 un aeroporto civile aperto al traffico commerciale per aeromobili tipo ATR-42, Fokker 50 e simili, utilizzato anche dai privati per l'aviazione generale, \u00e8 situato 3\u00a0km a est di Oristano, in localit\u00e0 Fenosu, lungo la strada provinciale n. 57.\nEssendo lambito dalla principale arteria sarda, la Strada statale 131 Carlo Felice e trovandosi in posizione strategicamente baricentrica rispetto al resto dell'Isola rende facilmente raggiungibile tutte le principali citt\u00e0 e i pi\u00f9 importanti luoghi di interesse turistico della Sardegna in 60-90 minuti d'auto.\nLa gestione, a seguito di una gara pi\u00f9 volte rinviata e svoltasi nel luglio 2016, dovrebbe essere ceduta a privati, cos\u00ec da permettere il rilancio dell'aeroporto, con l'immediato utilizzo della struttura come hub regionale delle merci, voli charter, protezione civile, servizi antincendio, aviazione generale e forze militari, quali Polizia di Stato, Carabinieri e Guardia di finanza.\nStoria.\nIl passato.\nIl nucleo originario dell'Aeroporto di Fenosu nasce nel 1930 come pista ad uso militare e durante la seconda guerra mondiale va ad estendere la rete di aeroporti sardi a supporto delle operazioni belliche contro le rotte di approvvigionamento inglesi e francesi.\nAl pari di altri scali sorti in quel periodo, finita la guerra la pista di Fenosu scompare dalle mappe aeronautiche dove rimane segnalata come semplice \"campo di fortuna\". In realt\u00e0 cade in completo abbandono, non avendo alcun interesse n\u00e9 strategico n\u00e9 economico durante i difficili anni della ricostruzione postbellica. Tuttavia nei primi anni '50 viene ancora utilizzato saltuariamente dall'Aeroclub di Cagliari per attivit\u00e0 istruzionali.\nNel 1977 lo scalo si trova sotto vincolo dell'autorit\u00e0 militare, che in quello stesso anno concede parte dell'area all'Aeroclub di Oristano, oggi centro federale nonch\u00e9 scuola regionale di paracadutismo sportivo.\nNel 1981 lo scalo \u00e8 definitivamente liberato dalla giurisdizione militare con un decreto del Ministero dei trasporti che autorizza l'apertura dello scalo limitatamente al traffico aereo civile dell'Aeroclub.\nNel 1992 la Direzione generale dell'aviazione civile suddivide la gestione dello scalo congiuntamente tra l'Aeroclub e il Consorzio di industrializzazione dell'oristanese, che progettava il recupero e l'ampliamento dello scalo senza poterlo realizzare per mancanza di fondi adeguati.\nDurante gli anni novanta grazie al contributo dell'Amministrazione della Provincia di Oristano vengono realizzati edifici a servizio dello scalo oltre all'asfaltatura e all'allungamento della pista, tuttavia l'aeroporto rimane utilizzabile solo dall'Aeroclub e la pista rimane chiusa per anni a causa delle continue interruzioni dei lavori.\nNel 1997 viene costituita in societ\u00e0 per azioni la SOGEAOR ( SOciet\u00e0 GEstione Aeroporto Oristano), che oltre ad occuparsi della gestione del nascente Aeroporto avvia tutte le operazioni amministrative necessarie per giungere all'apertura dello scalo al traffico passeggeri e merci.\nNel 2004 la SOGEAOR elabora il PSA (piano di sviluppo aeroportuale), che disegna lo sviluppo infrastrutturale dello scalo fino al 2020.\nIl PSA si divide in tre fasi:\nNel 2005 dopo decenni di apertura esclusiva alle sole attivit\u00e0 dell'Aeroclub lo scalo viene aperto all'Aviazione Generale con la classificazione ICAO 1B.\nNel luglio 2006 a seguito di lavori di adeguamento e allungamento della pista lo scalo \u00e8 promosso alla categoria ICAO 2C.\nNel novembre 2007 l'aeroporto viene intitolato a Ernesto Campanelli, aviatore Oristanese noto per la partecipazione a diverse spedizioni aeree italiane come la Crociera aerea transatlantica Italia-Brasile.\nIl personale in forza alla societ\u00e0 di gestione era composto da n\u00b0 16 dipendenti a tempo indeterminato cos\u00ec suddivisi:\nA causa delle difficolt\u00e0 e della procedura di liquidazione della societ\u00e0, non potendo mantenere in forza tutto il personale e non essendo ancora concluso il processo di privatizzazione per il rilancio della attivit\u00e0, alla fine di gennaio 2015 la SOGEAOR ha aperto la procedura di licenziamento collettivo ai sensi degli art. 4 e 24 della legge 223 del 23 luglio 1991 per tutti e 16 i dipendenti. La comunicazione della cessazione del rapporto di lavoro, secondo comunicazioni della Societ\u00e0, ha interessato n\u00b0 3 lavoratori (1 quadro, 1 impiegato amministrativo, 1 operatore antincendio). Tutti gli altri, avendo espresso la volont\u00e0 della conservazione del posto di lavoro e a seguito di accordo sindacale, sono stati collocati in sospensione per qualche mese senza costi per la societ\u00e0 in attesa della definizione dello stato di liquidazione.\nLa Fase Zero del PSA (piano di sviluppo aeroportuale), \u00e8 stata ultimata con finanziamenti per circa 8 milioni di euro promossi dalla Regione autonoma della Sardegna e dalla Provincia di Oristano ha permesso l'ampliamento del piazzale sosta aeromobili e il rifacimento del raccordo tra lo stesso piazzale e la pista. Sono stati realizzati i nuovi uffici della societ\u00e0 di gestione, i nuovi hangar, la nuova torre di controllo attrezzata al servizio AFIS.\nAttualmente l'area aeroportuale \u00e8 vasta 136 ettari. La pista \u00e8 lunga 1199 metri e larga 30, con classificazione ICAO 2C.\nNella primavera del 2010 l'ENAC ha dichiarato l'agibilit\u00e0 e la conformit\u00e0 dello scalo alle normative e ha consegnato le strutture alla SOGEAOR, lasciando l'ultimo tassello necessario all'apertura al traffico passeggeri e merci ovvero il conseguimento delle certificazioni.\nIl 18 maggio dopo vari intoppi l'ENAC concede tutte le certificazioni necessarie all'esercizio dell'attivit\u00e0 aeroportuale.\nIl 3 giugno 2010 \u00e8 decollato il primo volo di linea Oristano-Roma Fiumicino aprendo la storia del traffico commerciale passeggeri dell'Aeroporto di Oristano, traffico terminato nel 2011 in concomitanza con lo stop dei voli del 27/01/2011; i voli erano tutti operati dalla compagnia olandese DenimAir che per\u00f2 ha accettato di collegare Oristano con Roma e Pisa dietro pagamento di contributi: la Sogeaor li ha cos\u00ec versati alla compagnia purch\u00e9 atterrasse a Fenosu.\nIl 7 luglio 2010 l'Enac presenta il piano di Sviluppo degli Aeroporti minori per il triennio 2010-2012 tramite cui 16 aeroporti riceveranno investimenti per 33,5 milioni di Euro finalizzati all'adeguamento e allo sviluppo. L'Aeroporto di Oristano-Fenosu si candida a pari merito con Lampedusa al 2\u00ba posto con finanziamenti per 1,9 milioni di Euro, superato solo dall'Aeroporto di Roma Urbe.\nA ottobre 2010 si sono concluse con successo tutte le verifiche per l'avvio dei voli notturni e si attendono le certificazioni ufficiali dell'ENAC per l'avvio del servizio anche nelle ore serali e notturne.\nIl presente.\nL'aeroporto al Gennaio 2020 \u00e8 ancora chiuso a tutti i voli di linea e commerciali.\nSono stati, comunque, effettuati, alcuni lavori di modifica all'hangar, tali da renderlo adeguato ad accogliere il 7\u00ba Reparto Volo della Polizia di Stato.\nCon Decreto del Capo della polizia - Direttore generale della Pubblica Sicurezza n. 559/A/1/RVOR/8/23718 del 12 novembre 2013 e con decorrenza effettiva dal 16 dicembre 2013 il VII Reparto Volo della Polizia di Stato, dipendente dal Servizio aereo della Polizia di Stato, \u00e8 stato trasferito, dal Centro Addestramento e Istruzione Professionale della Polizia di Stato di Abbasanta, ove si trovava fin dalla fondazione ovvero da 28 anni, in una struttura del Demanio sita nell'aeroporto di Oristano-Fenosu. Col trasferimento del VII Reparto Volo della Polizia di Stato \u00e8 stato disposto anche un rinforzo del Reparto, che ora pu\u00f2 contare su un organico teorico di 30 unit\u00e0. Il costo dell'operazione, oltre 400.000 euro, \u00e8 stato finanziato dall'Unione europea con i fondi per il controllo delle frontiere e dell'immigrazione.\nProgetti di potenziamento dello scalo e successive vicissitudini.\nLa fase uno del PSA (piano di sviluppo aeroportuale) che, secondo i soci della SOGEAOR si sarebbe dovuta realizzare nel quadriennio 2010-2014, prevedeva la realizzazione del nuovo e definitivo nucleo dello scalo aeroportuale ad ovest della pista, con la realizzazione di un'aerostazione in grado di gestire un traffico passeggeri stimato in 200.000 transiti per anno.\nEra prevista anche la realizzazione di una centrale tecnologica, della strada perimetrale di servizio ed ispezione e la realizzazione dei nuovi impianti tecnologici necessari, la viabilit\u00e0 interna ed i parcheggi destinati agli utenti dello scalo, la realizzazione di un ulteriore piazzale di sosta aeromobili, delle vie di rullaggio con relativa segnaletica orizzontale e impianti IVN, e dell'impianto di illuminazione delle aree di manovra con apposite torri faro oltre alla revisione della torre di controllo esistente e del relativo allestimento impiantistico.\nLa fase due del PSA, che si sarebbe dovuta realizzare nel quinquennio 2015-2020, prevedeva il prolungamento della pista dagli attuali 1199 metri a 1800 metri tramite l'ampliamento dell'area aeroportuale di 22 ettari verso est, con l'ampliamento del piazzale sosta aeromobili, la realizzazione della palazzina per gli uffici della societ\u00e0 di gestione e degli altri operatori e la realizzazione dell'hangar destinato ai vigili del fuoco. Tanto al dichiarato fine di far ottenere allo scalo i requisiti per la classificazione ICAO 3C (lunghezza minima pista 1799 metri per aeromobili con apertura alare fino a 35,99 metri e larghezza del carrello principale fino a 8,99 metri).\nLe vicende in questo lungo periodo hanno impedito la realizzazione del programma, anche se sull'aeroporto sono stati spesi ingenti fondi pubblici. In particolare, il 15 ottobre 2014 il Comune di Oristano decideva l\u2019uscita dalla SO.GE.A.OR, con l'alienazione delle proprie quote pari a circa l\u201911%. La decisione \u00e8 stata comunicata dal sindaco pro tempore, Guido Tendas.\nIl 7 marzo 2016 la Provincia di Oristano ha pubblicato il \u201c\"Bando d'asta pubblica per cessione unitaria in un unico lotto da parte della provincia di Oristano, del comune di Oristano, del Consorzio industriale provinciale oristanese, della Regione autonoma della Sardegna e della SFIRS delle quote azionarie della Societ\u00e0 di gestione aeroporto di Oristano s.p.a \"So.Ge.A.Or. s.p.a\" in liquidazione\"\u201d. Il bando prevedeva la cessione delle quote unitaria, da parte di tutti i soci, comprendendo, oltre alle azioni di propriet\u00e0 della Provincia, anche quelle del Comune di Oristano, della Regione autonoma della Sardegna, della SFIRS e del Consorzio Industriale Provinciale Oristanese.\nIl 19 aprile 2016, tuttavia, l'asta \u00e8 andata deserta.\nTraffico passeggeri.\nIl periodo 2006-2009 fa riferimento esclusivamente al traffico passeggeri dell'Aviazione generale, l'unico ammesso fino a maggio 2010 quando l'aeroporto ha avuto le autorizzazioni ENAC per l'avvio e l'esercizio delle tratte commerciali.\nIl dato riferito al secondo semestre 2010, il primo da apertura ai voli commerciali mostra un aumento dell'835% dei transiti rapportando i dati del secondo semestre di esercizio 2010 comparato all'intero esercizio 2009.\nNonostante l'Aeroporto di Oristano non abbia acceduto, come gli altri aeroporti sardi, ai contributi per la Continuit\u00e0 territoriale, in meno di un mese grazie alle promozioni natalizie a prezzi ridotti di Fly Oristano (Societ\u00e0 ibrida costituita dalla So.Ge.A.Or., in mancanza di altri vettori che si candidassero ad effettuare voli da e per Oristano) sono stati venduti 2250 biglietti. La promozione scaduta il 10 gennaio 2011 \u00e8 stata prorogata fino all'11 febbraio 2011. La Fly Oristano, tuttavia, secondo l'ENAC, non era \"in possesso di licenza d'esercizio all'attivit\u00e0 di trasporto aereo\" ed \u00e8 stata quindi costretta a sospendere i voli.\nVoli di linea.\nA Gennaio 2020 l'Aeroporto di Oristano non ha collegamenti di linea con la penisola ed \u00e8 chiuso al traffico commerciale.\nVoli notturni.\nA novembre 2010 erano in corso contatti tra l'ENAC e l'Aeronautica Militare per sciogliere il nodo dei voli notturni legato alla vicinanza del poligono militare di capo Frasca, che si trova a circa 25\u00a0km dallo scalo e allo scopo di garantire i corridoi di volo notturno dello scalo Oristanese oltre che la totale sicurezza dei voli di linea notturni.\nRaggiunto l'accordo, l'Aeroporto di Oristano-Fenosu si voleva che fosse completamente libero da vincoli di volo e del tutto operativo.\nA dicembre 2010 viene trovato l'accordo tra ENAC ed Aeronautica Militare per l'esercizio dei voli notturni.\nIl Fly Sharing con Tortol\u00ec.\nL'Aeroporto di Oristano-Fenosu aveva raggiunto un accordo con l'Aeroporto di Tortol\u00ec per l'attivazione dello scalo dei voli da e per Roma e Milano sullo scalo ogliastrino.\nQuesto avrebbe potuto permettere uno sbocco aereo stabile verso il resto del paese anche all'Ogliastra, che come l'Oristanese ha sempre dovuto fare i conti con la dipendenza dall'Aeroporto di Cagliari pur avendo un aeroporto proprio.\nIl Fly Sharing tra i due aeroporti mirava ad ottenere una maggiore affluenza di passeggeri, assicurando voli operanti a regime di prenotazioni medio-alto e riducendo i costi della compagnia, delle Societ\u00e0 di Gestione Aeroportuali e di riflesso anche dei titoli di viaggio.\nL'accordo \u00e8 stato posto al vaglio della Regione per l'approvazione ma non ha avuto seguito per la crisi poi subita dallo scalo di Oristano.\nCaratteristiche dello Scalo.\nDati tecnici.\nEstensione sedime aeroporto: 136 ettari\nUbicazione: 3\u00a0km/110\u00b0 da Oristano\nNominativo ICAO: LIER\nPiazzale di sosta aeromobili: 14.820\u00a0m\u00b2.\nServizio antincendio aeroportuale: 4^ cat. ICAO\nCollegamenti T/B/T: frequenza 122.600\u00a0MHz \"DA NON USARE PER SCOPI ATS (v. AIP LIER Aerodrome Chart)\"\nENAC: Direzione Aeroportuale Aeroporto di Cagliari-Elmas\nENAV: ARO/CBO Roma, Ciampino\nCoordinate di riferimento ARP: 39\u00b0 53\u00b4 42\u00b4\u00b4 N\u2013008\u00b0 53\u00b4 56\u00b4\u00b4 E\nCoordinate soglia 14: 39\u00b0 53\u00b4 26\u00b4\u00b4 N\u2013008\u00b0 38\u00b4 08\u00b4\u00b4 E\nCoordinate soglia 32: 39\u00b0 53\u00b4 13\u00b4\u00b4 N\u2013008\u00b0 38\u00b4 25\u00b4\u00b4 E\nSegnaletica secondo gli standard ICAO\nPista.\ndimensioni 1199 x 30 m\norientamento 317\u00b0/137\u00b0\nidentificazione soglia: 32/14\nrivestimento: conglomerato bituminoso\nresistenza PCN 40\naltitudine media s.l.m.: 11\u00a0m\nsegnaletica orizzontale, quadrato segnali, manica a vento\nTrasporti e collegamenti.\nCollegamenti stradali.\n Strada statale 131 Carlo Felice, svincolo di Oristano-Fenosu ."}
{"id": "102176", "revid": "729019", "url": "https://it.wikipedia.org/wiki?curid=102176", "title": "Aeroporto di Olbia-Costa Smeralda", "text": "L'Aeroporto Olbia Costa Smeralda (IATA: OLB, ICAO: LIEO) \u00e8 uno dei tre scali aeronautici internazionali della Sardegna ed \u00e8 situato a circa tre chilometri dal centro di Olbia. L'aeroporto di Olbia \u00e8 lo scalo in Sardegna con il maggior numero di passeggeri internazionali.\nL'Aeroporto di Olbia \u00e8 gestito dalla GEASAR S.p.A., societ\u00e0 fondata nel 1985 ed operativa da marzo 1989. Inizialmente parte del gruppo Alisarda S.p.A., gi\u00e0 proprietaria della struttura, da ottobre 2020 la quota di controllo \u00e8 stata acquisita dal fondo F2i che, controllando anche lo scalo di Alghero, d\u00e0 vita ad un polo del Nord Sardegna.\nL'aerostazione.\nL'infrastruttura originaria era attiva dalla fine degli anni sessanta, a seguito della dismissione dello storico aeroporto di Olbia-Venafiorita, ed oggi totalmente integrata nella nuova aerostazione anche se alcune strutture abbandonate e in disuso, come la vecchia torre di controllo, sono ancora visibili.\nLa nuova aerostazione dell'Aeroporto di Olbia \u00e8 stata inaugurata il 6 giugno 2004. I lavori di ampliamento e rifacimento dei vecchi locali, su progetto dell'architetto Willem Brower e dello studio tecnico Geogramma erano iniziati nel 2000.\nL'aerostazione \u00e8 stata ampliata fino a raggiungere 42.000 m\u00b2, il triplo della superficie rispetto alla vecchia struttura. \u00c8 dotata di 40 banchi check-in, 15 uscite, 5 pontili mobili (manicotti d'imbarco), un ampio centro commerciale di 2.200 m\u00b2 con negozi e servizi ed \u00e8 stata progettata per accogliere 4.500.000 di passeggeri all'anno.\nLa torre di controllo \u00e8 alta circa 42 metri ed ospita, su una superficie di 120 m\u00b2, la terza sala operativa pi\u00f9 grande d'Italia, dopo quella di Malpensa e Bologna. Nella stessa sala vengono gestiti dai controllori di ENAV sia il servizio di Torre (TWR) per gli atterraggi ed i decolli, sia il servizio radar di Avvicinamento (APP, ovvero \"approach\") degli aerei da e per l'aeroporto. Le postazioni operative in servizio, corredate da schermi radar CDS-1000 e terminali multifunzione per meteo e informazioni aeronautiche, sono 3 (controllore torre, controllore radar/planner e controllore radar/executive) e diventano 4 durante il periodo estivo, quando si registra il maggior carico di lavoro.\nL'Aeroporto di Olbia \u00e8 dotato di un sistema radar dedicato che consente controllo radar di avvicinamento dei voli in arrivo e in partenza dallo scalo e dei sorvoli, grazie all'integrazione con il sistema radar controllato dal centro di controllo d'area ENAV di Roma-Ciampino. Sono state inoltre realizzate due nuove sale apparati nel sotto torre, della superficie complessiva di circa 270 m\u00b2, che alloggiano tutti i sistemi utili al servizio di assistenza ai voli (ricetrasmittenti, apparati radar, ecc.).\nDal 2007 Geasar in accordo con la nuova societ\u00e0 Eccelsa Aviation avviano un piano di nuova gestione dell'Aviazione civile. Essa viene totalmente destinata ad un nuovo terminal dedicato, costruito con un ampliamento dell'aeroporto e inaugurato per la stagione estiva nel giugno 2009. I servizi di Eccelsa, societ\u00e0 del gruppo Geasar, sono nella loro quasi totalit\u00e0 destinati a voli di aviazione generale riconducibili al traffico turistico della Costa Smeralda.\nDal 3 febbraio al 14 marzo 2020 l'aeroporto \u00e8 rimasto chiuso al traffico aereo passeggeri per il rifacimento e allungamento della pista di atterraggio e decollo. Durante questo periodo di chiusura, nel quale tutti i voli in arrivo e in partenza sono stati completamente cancellati senza essere dirottati su altri scali, l'aeroporto \u00e8 stato collegato con Fertilia con gli autobus della ditta Sunlines in modo da consentire ai residenti in Gallura di spostarsi su Alghero. L'aeroporto \u00e8 rimasto in questo periodo aperto ad eventi musicali e di varia natura. Lo scalo, la cui riapertura era inizialmente prevista per il 14 marzo 2020, \u00e8 rimasto chiuso fino al 2 giugno successivo come conseguenza delle misure adottate dalle Autorit\u00e0 italiane a causa della pandemia di COVID-19 che ha colpito l'Italia. L'aeroporto ha riaperto il 3 giugno."}
{"id": "102179", "revid": "1073227", "url": "https://it.wikipedia.org/wiki?curid=102179", "title": "Premi Oscar 1990", "text": "La 62\u00aa edizione della cerimonia di premiazione degli Oscar si \u00e8 tenuta il 26 marzo 1990 al \"Dorothy Chandler Pavilion\" di Los Angeles. Il conduttore della serata \u00e8 stato l'attore comico statunitense Billy Crystal.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Akira Kurosawa per il suo talento che ha ispirato, deliziato, arricchito e divertito il pubblico e influenzato i registi di tutto il mondo.\nPremio umanitario Jean Hersholt.\nA Howard W. Koch"}
{"id": "102183", "revid": "2225", "url": "https://it.wikipedia.org/wiki?curid=102183", "title": "Oscar 1990", "text": ""}
{"id": "102184", "revid": "339392", "url": "https://it.wikipedia.org/wiki?curid=102184", "title": "Unione dei Democratici Cristiani e dei Democratici di Centro", "text": ""}
{"id": "102187", "revid": "287204", "url": "https://it.wikipedia.org/wiki?curid=102187", "title": "Tempio di Antonino e Faustina", "text": "Il tempio di Antonino e Faustina \u00e8 un tempio del Foro Romano di Roma dedicato all'imperatore Antonino Pio e alla moglie Faustina. Si trova a nord della Regia, tra la basilica Emilia e il tempio del Divo Romolo.\nStoria.\nIl tempio fu eretto dopo la morte dell'imperatrice nel 141 e le fu dedicato dal Senato, come ricorda l'iscrizione sull'architrave della facciata (). Alla morte dell'imperatore nel 161 il tempio venne dedicato anche al nuovo \"divus\" e fu aggiunta una riga soprastante all'iscrizione esistente ().\nAll'interno del tempio si insedi\u00f2 nel VII o VIII secolo la chiesa di San Lorenzo in Miranda. L'edificio era collegato in quest'epoca ad un arco in blocchi, demolito nel 1546. Nel 1536, in occasione della visita di Carlo V, erano gi\u00e0 state demolite tre delle cappelle della chiesa che occupavano il pronao. A causa dell'interramento la chiesa venne ricostruita in forme barocche nel 1602 ad opera di Orazio Torriani, innalzandola di sei metri e occupando la cella e le prime colonne del pronao.\nDescrizione.\nIl tempio sorge su un alto podio in blocchi di tufo, in origine rivestito esternamente in marmo, accessibile per mezzo di un'alta scalinata sulla fronte (frutto di una ricostruzione in mattoni recente), con al centro l'altare, del quale restano alcuni resti in laterizio. L'edificio \u00e8 costituito da una cella, con pareti ancora opera quadrata di blocchi di peperino (originariamente presentava anche un rivestimento marmoreo), preceduta da un pronao esastilo, a sei colonne lisce sulla fronte e due sui lati, in marmo cipollino, proveniente dall'Eubea. Sono alte 17 metri e presentano capitelli corinzi. In lato hanno scanalature oblique che la vulgata considera originariamente destinate a tenere le corde con le quali si tent\u00f2 di far crollare l'edificio per recuperarne i materiali; in realt\u00e0 si tratta delle tracce di superfetazioni, verosimilmente lignee, che dovettero occupare questa parte del tempio dopo il suo abbandono. Su una colonna (la centrale di sinistra) sono presenti graffiti di statue forse un tempo qui presenti, tra i quali quello di \"Ercole col leone Nemeo\".\nLa trabeazione \u00e8 decorata da un fregio continuo con ghirlande, grifoni e strumenti sacrificali.\nPer l'epoca romana sono ricordate dalle fonti erezioni di statue nel pronao del tempio (a Tito Pomponio Proculo Vitrasio Pollione nel 176, a Marco Basseo Rufo poco dopo, a Gallieno Salonino poco dopo la met\u00e0 del III secolo). Oggi alcune di esse sono disposte sul podio.\nNei pressi dell'ex-tempio \u00e8 stato scavato un sepolcreto arcaico risalente al X secolo a.C."}
{"id": "102189", "revid": "125619183", "url": "https://it.wikipedia.org/wiki?curid=102189", "title": "Locorotondo", "text": "Locorotondo (\"U Curd\u00f9nne\" in dialetto locale) \u00e8 un comune italiano di abitanti della citt\u00e0 metropolitana di Bari in Puglia.\nOrigini del nome.\nQuesto comune ha avuto molti nomi prima di quello attuale. Inizialmente si chiamava Casale San Giorgio (in onore del santo patrono), poi Casale Rotondo, successivamente Luogorotondo e solo nel 1834 fu chiamato Locorotondo. Il toponimo richiama la caratteristica forma del centro storico, un insieme di piccole case bianche disposte su anelli concentrici. Un'altra ipotesi fa derivare il nome dal latino tardo \"Locus Rotundus\", luogo rotondo.\nGeografia fisica.\nTerritorio.\nLocorotondo confina a nord con Fasano (BR) e Alberobello, a ovest e a sud con il territorio di Martina Franca (TA) e a est con Cisternino (BR).\nIl paese \u00e8 posto a 410 metri sul livello del mare, nella parte meridionale dell'altopiano delle Murge, e specificamente nella Valle d'Itria o \"Murgia dei Trulli\", una depressione carsica formata da due unit\u00e0 litostratigrafiche dette Calcare di Fasano e Calcare di Ostuni. La morfologiapresenta valli (\"polje\"), rilievi poco elevati, grotte e doline. Come nel resto della Valle d'Itria, nel territorio sono evidenti le tracce del lavoro agricolo che ha modellato il panorama. Il 13% circa della superficie agraria \u00e8 dedicata alla viticoltura, il resto \u00e8 dedicato soprattutto alla cerealicoltura e agli uliveti. \nClima.\nIl clima di Locorotondo, posta su un'altitudine di media collina e distante diversi km dal mare, si presenta in una fascia di intermezzo tra mediterraneo e continentale. Gli inverni sono moderatamente freddi, con episodi di aria artica e nevicate, le estati sono invece calde e secche, intervallate da qualche episodio temporalesco e fresche ventilazioni di maestrale. Per quanto riguarda invece la pioggia, Locorotondo si presenta come una delle localit\u00e0 pi\u00f9 piovose della Puglia centro-meridionale, avendo infatti una media di 750\u00a0mm annui, circa 180 in pi\u00f9 rispetto al capoluogo Bari; merito di una particolare posizione orografica collinare, e mancanza di barriere nelle immediate vicinanze.\nStoria.\nEvidenze archeologiche mostrano che l'area era abitata gi\u00e0 intorno al III millennio a.C., ma il primo insediamento vero e proprio risale all'epoca tra il IX e il VII secolo a.C., forse colonia di greci Locresi. \nRisale al 1195, durante la dominazione sveva, la prima menzione di \"Rotondo\" o \"casale rotondo\", un agglomerato rurale intorno alla chiesa di san Giorgio, appartenente al feudo del monastero benedettino di santo Stefano. La formazione del feudo e dell'abitato dovrebbe risalire agli ultimi decenni dell'anno Mille. Nei secoli successivi l'abitato crebbe, e gli abitanti cercarono in diverse occasioni di sottrarsi alla giurisdizione del monastero, cosa che avvenne nel 1385, quando divenne un possedimento della famiglia Orsini del Balzo. Alle met\u00e0 del XV secolo, dopo l'estizione della famiglia, il paese entr\u00f2 nei possedimenti dell'aragonese Ferdinando I di Napoli, che la don\u00f2 a Loffredo Pirro, membro di un'altra famiglia di nobili meridionali. Dopo pochi anni, tuttavia, il paese pass\u00f2 al dominio dei Carafa, che fecero erigere le mura e il castello, per poi tornare, per met\u00e0, nuovamente tra i possedimenti dei Loffredo. L'altra met\u00e0 venne affidata alla famiglia Borrassa, che nel 1604 compr\u00f2 il resto. \nNel XVI secolo aument\u00f2 la popolazione, vennero acquisiti nuovi terreni ed edificate numerose chiese e un ospedale. Nel 1645 i Borrasa, a causa di pesanti debiti, furono costretti a vendere il feudo ai duchi Caracciolo, nelle cui mani rest\u00f2 fino agli inizi del 1800. \nNel 1799 Locorotondo venne coinvolta nella Repubblica Partenopea.\nMonumenti e luoghi di interesse.\nArchitetture religiose.\nChiesa madre di San Giorgio Martire.\nVenne eretta tra il 1790 e il 1825 sui resti di due chiese precedenti, e consacrata tre anni dopo. L\u2019edificio si articola su una pianta a croce greca, con un prolungamento del presbiterio absidale. La facciata, di gusto neo-cinquecentesco, presenta nel timpano un rilievo di San Giorgio, con il drago e, in basso agli angoli, due statue di San Pietro e San Paolo scolpiti da un ignoto artista locale di fine \u2018700 su modellini di creta forniti da uno scultore milanese. Sulle lesene della cantonata destra, ad angolo con via Porta Nuova, ci sono due piccole croci incise, ricollegabili alla posa della prima pietra nel 19 luglio 1790 e delle reliquie di . Ai quattro angoli del primo ordine del campanile (alto 47,5\u00a0m) si trovano, inoltre, quattro statue lapidee di figure femminili identificate con tre Marie e la Veronica, risalenti allo smembramento del polittico della Piet\u00e0 presente nella precedente Chiesa Madre. La cupola centrale, alta oltre 35\u00a0m, ha un profilo schiacciato e un tempo era rivestita con tegole colorate di terracotta invetriata creando un forte contrasto cromatico con il resto dell\u2019edificio, che per\u00f2 furono danneggiate da un fulmine nel 1841 e non furono pi\u00f9 ripristinate.\nL\u2019interno \u00e8 caratterizzato da una certa sobriet\u00e0 neoclassica architettonica insieme a un corredo figurativo rinascimentale e barocco proveniente dalla precedente chiesa. L'altare barocco, a commessi marmorei fu realizzato nel 1764 nella bottega del Lamberti a Napoli. Ai lati di esso si trovano a un affresco seicentesco raffigurante San Donato, e a destra una tela seicentesca raffigurante Cristo Risorto. Accanto \u00e8 posto l\u2019altare dell\u2019Assunta, ornato da una tela di Gennaro Maldarelli risalente al 1838. Ai lati dell\u2019ingresso principale si trovano due nicchie, di cui una ospitante il battistero policromo in marmo dello scultore Fedele Caggiano e l\u2019altra un monumento in marmo a Vitantonio Montanaro, fondatore della nuova chiesa, attribuito a Pasquale Ricco, di Napoli. Entrando, lungo la parete sinistra si apre il cappellone del SS. Sacramento, dove si conservano due coppie di paraste, con scolpite su di esse, in 42 riquadri, scene dell'Antico e Nuovo Testamento, provenienti dalla chiesa precedente. Sulla parete dell\u2019absidiola si trova un\u2019Ultima Cena del 1841, opera di Gennaro Maldarelli, che ne produsse una pressoch\u00e9 identica nella Chiesa Matrice di Mottola. L\u2019altare maggiore \u00e8 in marmi policromi, anch\u2019esso opera di Caggiano del 1861, con un grande quadro di San Giorgio, in fondo all\u2019abside, del 1841, di Maldarelli. Il presbiterio \u00e8 stato modificato negli anni\u201970 del XX secolo e ospita una statua lignea di San Giorgio in una nicchia laterale e nell\u2019altra una serie di antichi reliquiari. In vari punti della chiesa, sulle pareti in alto, sono collocati 13 quadri di Onofrio Bramante. Entrando in sagrestia, sopra la porta sono posizionati due busti seicenteschi in legno raffiguranti San Vittorio e San Ruffino. Nella stanza a sinistra sono conservate tre tele risalenti a fine \u2018600 e inizio \u2018700 che raffigurano il Martirio di San Bartolomeo, l\u2019incredulit\u00e0 di San Tommaso e un Cristo flagellato. Nella nicchia vi \u00e8 un lavabo marmoreo barocco proveniente dalla precedente chiesa e accanto all\u2019accesso alla scala del Soccorpo si trova l\u2019altare di San Michele, databile intorno al 1819, con un dipinto della Caduta degli angeli del 1839, anch\u2019esso del Maldarelli. All\u2019interno della cripta segue l\u2019altare del SS. Rosario del 1764, con al centro una grande tela della Madonna del SS. Rosario, circondata da una grande cornice in marmo nella parete, con accanto Santa Caterina da Siena, San Domenico e 15 ovali del 1769 raffiguranti i Misteri ad opera del pittore martinese Francesco De Mauro. Nella cripta si conservano anche statue minore, tra le quali una raffigurante la Vergine Assunta.\nChiesa Madonna della Greca.\nNon si hanno notizie certe sulle origini di questa chiesa, dato che il primo riferimento risale al 1520, quando, invece, \u00e8 evidente che sia stata fondata molto tempo prima. Ha una pianta estesa su tre navate, di cui la centrale divisa in quattro campate e le due laterali coperte da volte rampanti a semi-botte, riprendendo in parte lo schema delle chiese a sala con cupole in asse, tipiche della Puglia. All'esterno troviamo una facciata semplice a salienti che ha subito alcune modificazioni nel corso dei secoli, come il rosone attuale, opera nel 1981 del maestro locorotondese Domenico Rosato, ispirato a quello del prospetto principale della concattedrale di Sant'Eustachio Martire in Acquaviva delle Fonti. Si aggiungono il portale lunettato rinascimentale, che presenta due capitelli probabilmente di altra provenienza, e una porta a lunetta rialzata, murata sul lato sinistro della chiesa, che \u00e8 chiaramente di tipo medievale. Nella posticcia cornice in alto \u00e8 posto un piccolo rilievo ricordando l'affidamento alla confraternita di san Rocco, che nel 1893, convinta di prendersi cura del luogo di culto, l'alter\u00f2 in pi\u00f9 parti. In tale occasione si ebbero la decorazione in vari colori degli interni, il disfacimento del cimitero antistante (con gran parte dei lastroni tombali oggi visibili sul tetto) e la rimozione dell\u2019antico rosone. Le due statue all\u2019estremit\u00e0 della facciata, raffiguranti san Pietro e san Paolo, gi\u00e0 presenti all\u2019ingresso del suddetto cimitero, sono originarie di un trittico situato nell'abside della vecchia Chiesa Madre. Conclude all'esterno la tipica copertura a cummerse incrociate dalla disposizione delle lastre calcaree (chiancarelle).\nL'impostazione architettonica, seppur buona, presenta alcune incongruenze proporzionali, o anche dovute a sicure manomissioni. Per com\u2019\u00e8 oggi appare completamente spoglia, ma un tempo la chiesa era ricca di ex voto, oggetti sacri, considerando che ogni nicchia ospitava un altare. La loro rimozione nell'Ottocento ha significato la perdita delle decorazioni. All\u2019interno si notano pilastri polistili piuttosto vari, a partire dalle basi classicheggianti con ornamenti in rilievo di fiori, animaletti, conchiglie, i fusti delle semicolonne sono privi di quello sguscio di raccordo alle due estremit\u00e0 (apofige) e i capitelli misto di figure classicheggianti, varie e del mondo animale e vegetale. La chiesa conserva una preziosa testimonianza della scultura rinascimentale pervenuta fino a questa estremit\u00e0 della provincia meridionale, quale il polittico sull\u2019altare centrale intitolato alla Madonna delle Rose, con le immagini di santa Lucia, san Pietro, la Madonna col Bambino, san Paolo e sant\u2019Oronzo (o ). \nNel timpano, al di sopra dei bassorilievi dei quattro Evangelisti, \u00e8 posta la consueta immagine dell'Eterno Padre benedicente. Di fianco, nel vano un tempo adibito a coro, sorge il prezioso bassorilievo della Deposizione nel Sepolcro formante con quattro colonnine dal fusto riccamente decorato con della vite e capi di angeli. \u00c8 molto probabile, comunque che questa lastra sia stata posta qui in epoca moderna, dopo aver ornato, in precedenza, il paliotto della mensa originale posta sotto il suddetto polittico. \u00c8 originario della Chiesa Madre anche il gruppo scultoreo di san Giorgio (1559) insieme a tutto il cassettonato, posti entrambi nel nicchione in fondo alla navata sinistra. Con essi completa il gruppo ivi montato nel 1794 una sottostante mensa in forme barocche. Accanto a questo altare \u00e8 posizionata una statua di un notabile personaggio in atto di preghiera, con la dicitura \"PIRRUS TARENT. PRINC. P.S.D. FF\", ma di dubbia identit\u00e0. Si ritiene possa essere Pirro del Balzo Orsini, principe di Altamura, che nel 1480 avrebbe fatto costruire la chiesa, oppure Ottaviano Loffredo, barone di Locorotondo verso la met\u00e0 del XVI secolo e probabile committente del polittico, visto che compare il piccolo stemma della sua casata. Sulla parete della navata centrale si scorge un frammento d\u2019affresco di una Madonna col Bambino, forse centro della costruzione iniziale e davanti al quale fu eretto un ciborio in pietra composto da un padiglione piramidale su quattro colonnine, di cui restano alcune parti. Inoltre attorno a tale affresco erano collocati tredici riquadri a mo' di cornice, oggi trasferiti sulla parete a sinistra dell\u2019ingresso. La zona al di la della parete con affresco era in origine completamente chiusa, con accesso al coro, servendo da sagrestia. La statua lapidea posta sotto questa arcata ritrae la Madonna delle Grazie e proviene dall\u2019omonima cappella della vecchia Chiesa Madre. La piccola acquasantiera situata immediatamente dopo fa dedurre che tale arcata era fino a gran parte del '700 un ingresso secondario che dava sul cortile pergolato adiacente alla chiesa e comunicante con l'abitazione annessa.\nChiesa di sant\u2019Anna.\nLa chiesa di sant\u2019Anna, detta anche dell\u2019Ospedale, si ritiene sia stata edificata nel corso del XVI secolo con il nome di santa Maria dei Martiri, seppur le sue origini appaiano pi\u00f9 remote. Nel 1880, dopo la costruzione dell\u2019ospedale, avvenuta nel 1873, la cappella sub\u00ec profonde modifiche all\u2019esterno, sostituendo le originarie cummerse (tetti a spiovente con muratura incerta) con un terrazzo, facendo assumere all\u2019intero edificio una forma squadrata. Sulla facciata \u00e8 rimasto l\u2019antico rosone di pietra intagliata e, facendo attenzione, si riesce a scorgere l\u2019originale muratura sotto quella ottocentesca. Entrando si trovano delle volte a crociera ogivali, disposte lungo un\u2019unica navata senza soluzione di continuit\u00e0 su pilastri tozzi, conferendo un tono medievale. Nella piccola abside \u00e8 conservato un affresco di Ges\u00f9 in trono dall\u2019aria tardogotica, ma mutilo superiormente poich\u00e9, pi\u00f9 di recente, era stata ricavata una nicchia poi richiusa. Nello stesso punto si aggiungeva una tela della Nativit\u00e0 della Vergine opera del pittore martinese Ieronimo de Jesu risalente alla met\u00e0 del XVII secolo, scomparsa verso la fine del XIX secolo come un altro affresco situato sulla parete sinistra.\nChiesa dello Spirito Santo.\nSituata in Corso XX Settembre, \u00e8 stata edificata nel 1683 ad opera dell\u2019arciprete di allora. Dalla copertura si nota la presenza di un ampliamento in fondo all\u2019edificio in epoca imprecisata, con conseguente arretramento dell\u2019altare. All\u2019interno si conserva un\u2019antica tela di uno sconosciuto autore tardo-secentesco di nome Bruno, probabilmente ritagliata da un\u2019originale pi\u00f9 estesa e raffigurante la Discesa dello Spirito Santo sugli Apostoli. A destra dell\u2019ingresso, nella seconda nicchia si trova la statua lignea di Sant\u2019Antonio da Padova di fine \u2018700, proveniente dall\u2019omonimo altare che una volta si trovava nella chiesa della Madonna della Greca.\nChiesa di San Rocco.\nLe origini di questa chiesa risalgono al 1568, in cui viene menzionata per la prima volta e con la, stessa ubicazione di quella attuale. Si trattava, per\u00f2, di poco pi\u00f9 di una cappella posta fuori le mura, di circa 7x4\u00a0m, coperta da una volta a crociera e con le caratteristiche architettoniche locali. L\u2019introduzione del culto di San Rocco si attribuisce ad uno scampato pericolo di contagio da una epidemia di peste scoppiata tra il 1690 e il 1691 in delle localit\u00e0 costiere non molto lontane da Locorotondo, presentando, tuttavia, una discordanza con l\u2019esistenza della chiesa sin dal secolo precedente. La chiesa originaria venne demolita nel 1804, lasciando il posto ad una nuova con pianta a croce greca, cupolata e absidata, dalle forme pi\u00f9 classiche. Nel 1872 l\u2019edificio venne ampliato nella parte posteriore di pochi metri oltre il filo stradale, consentendo di erigere una cantoria sopra l\u2019ingresso, ma facendo perdere la facciata originale e le quattro statue degli Evangelisti ivi collocate dopo lo smembramento del polittico della Piet\u00e0 dalla vecchia Chiesa Madre.\nParlando della nuova chiesa di san Rocco, lo storico locorotondese Angelo Convertini (1771-1831) la descrive paragonandola al Pantheon di Roma prima dell\u2019ultimo ampliamento. Sicuramente, pi\u00f9 che a livello planimetrico, era riferito alla veduta frontale che si ha scendendo dall\u2019attuale corso Umberto I, facendo supporre che la facciata fosse caratterizzata da uno schema classico a timpano sorretto da un colonnato e ad una altezza ridotta in modo da lasciare in vista la cupola su tamburo. All\u2019interno si trovano a destra del colonnato una tela del 1854 raffigurante san Rocco fra gli appestati, opera del pittore locorotondese Antonio Vito Semeraro, e, pi\u00f9 avanti, una tela settecentesca di san Francesco da Paola. Di fronte \u00e8 posta un\u2019immagine di sant\u2019Irene sullo sfondo di una citt\u00e0 costiera e ai lati del presbiterio due statue settecentesche in pietra smaltata di sant\u2019Eligio e sant\u2019Oronzo, mentre nella nicchia sovrastante l\u2019altare \u00e8 collocata una statua lignea di san Rocco, scolpita a Napoli nel 1792.\nChiesa dell\u2019Addolorata.\n\u00c8 stata costruita nel 1858 dall\u2019omonima confraternita, nata tra la fine XVII e l\u2019inizio del XVIII secolo e, in precedenza, avente sede in un oratorio situato tra le attuali via Giannone e via Addolorata Vecchia, sovrapposto a quello dell\u2019Annunziata. L\u2019attuale chiesa sorge sull\u2019area del vecchio castello. Agli angoli della facciata si osservano due antiche sculture raffiguranti, si presume, le sibille Delfica ed Eritrea, presenti in origine ai piedi del polittico nella Chiesa Madre. Al suo interno, la chiesa ospita una serie di statue policrome in legno, di cui l\u2019Addolorata, san Gaetano e la Madonna della Croce del tardo \u2018700, provenienti dalla chiesa precedente, e altre due, nelle nicchie d\u2019ingresso, del 1888, firmate da Antonio Semeraro. Riveste un certo pregio specialmente la statua di sant\u2019Antonio Abate. Di sant\u2019Antonio Abate \u00e8 conservata nella sacrestia un\u2019altra statua lapidea smaltata, antica e di ignota provenienza.\nCappella di Santa Maria del Soccorso.\nL\u2019attuale edificio \u00e8 stato eretto nel 1630 dal barone di Locorotondo Gian Giacomo Borrassa con dei fondi affidatigli per restaurare la precedente cappella, a pochi metri dall\u2019attuale. Presenta una facciata semplice, con un cartiglio dello stemma dei Borrassa sopra il portale lunettato e un piccolo campanile a vela. All\u2019interno, sull\u2019altare, si trovano una grande tela raffigurante la Vergine del Soccorso, della stessa et\u00e0 della cappella, ed una pi\u00f9 piccola di san Vito, originaria della vecchia chiesa dell\u2019Annunziata.\nChiesa di San Nicola.\nLa chiesa di San Nicola \u00e8 stata eretta su iniziativa di un notabile della citt\u00e0 subito prima del 1666. Oggi risulta stretta tra delle alte case, lasciando in vista la sola facciata, della quale non si \u00e8 conservata abbastanza l\u2019originale forma a capanna. Presenta una struttura piuttosto semplice, con unica ala coperta anteriormente da una volta a botte e, il restante, da una cupoletta con tamburo su pennacchi. Sull\u2019esterno corrisponde un tetto a falde con il cono di un trullo, embricati con chianche calcaree, di un grigio ben in contrasto con il bianco della calce. All\u2019interno sono probabili diversi momenti di edificazione, per via dell\u2019interruzione del cornicione sulla prima arcata, alcune differenze nell\u2019esecuzione della muratura e di una lesione lungo la volta a botte. La presenza di un piccolo ambiente sopraelevato in corrispondenza con la seconda arcata destra fa pensare alla funzione di cantoria, oltre che di sagrestia. Questa e l\u2019adiacente braccio a destra dell\u2019altare avevano, in origine, una diversa altezza, con dei tetti perpendicolari alla navata centrale. Sotto la seconda arcata di sinistra \u00e8 situato un bassorilievo in pietra raffigurante la crocefissione, evidentemente molto pi\u00f9 antico della chiesa (secondo uno storico ottocentesco sarebbe stato ritrovato in una grotta nei dintorni di Locorotondo). \nBuona parte della superficie interna \u00e8 decorata da una ricca lavorazione pittorica, nell\u2019ordine di un tema preciso. Alla base della volta si trovano dieci quadri, cinque per lato, raffiguranti scene della vita e miracoli di San Nicola di Bari con, al di sopra, una serie di angeli in atto di suonare. Sui pennacchi troviamo i quattro evangelisti, con, in particolare, San Luca in atto di ritrarre una Madonna con Bambino. Secondo la tradizione, sarebbe stato Luca a dipingere la Madonna Odigitria, primo ritratto noto, alla quale \u00e8 ispirata la raffigurazione nel pennacchio. Sui quattro scomparti del tamburo sono situate scene di vita eremitica, mentre all\u2019interno della cupola si trova un gruppo di cherubini ruotanti attorno all\u2019Eterno Padre, con in mano il globo terrestre e in atto di benedire. L\u2019altare \u00e8 ornato da un\u2019edicola con timpano spezzato, in stile tardo cinquecentesco, e con al suo interno raffigurati san Nicola e sant\u2019Antonio di Padova in adorazione del SS. Sacramento. Al di sotto trova posto un angelo che regge tre sfere d\u2019oro, simbolo di san Nicola. Conclude, sulla volta, una balaustra raffigurata in visione prospettica, con una colomba su di essa. Questa collezione pittorica \u00e8 databile tra la fine del XVIII e l\u2019inizio del XIX secolo.\nChiesa dell\u2019Annunziata.\n\u00c8 stata edificata agli inizi dell\u2019800 di fianco alla Chiesa Madre, prendendo il posto di un oratorio risalente al 1633. All\u2019interno si conservano alcune statue in legno e in cartapesta, tra le quali dell\u2019Annunziata, dell\u2019addolorata e dei sei Ministri della Passione di Cristo. Nella parte posteriore del presbiterio \u00e8 incluso un ambiente coperto da una bassa volta a botte, che costituisce i resti dell\u2019antico ospedale costruito verso il 1560. Il piano al di sopra di questa parte, invece, era una volta la vecchia chiesa dell\u2019Addolorata, in seguito diventato, nel 1872, il primo asilo del paese e attualmente sede di mostre e di iniziative culturali.\nChiesa di San Marco.\nA circa 5\u00a0km dal centro, nell\u2019omonima contrada, \u00e8 situata la chiesetta di San Marco, dove un tempo si trovava il Casale di Santa Maria di Cignano, con una chiesetta dedicata a Santa Maria Maddalena. Intorno al 1678 il vescovo di Monopoli fece costruire l\u2019attuale edificio di culto. La chiesa presenta una pianta a croce tao, con due transetti di epoca diversa, dovuti agli ampliamenti subiti nel corso dei secoli. Il pi\u00f9 antico \u00e8 il transetto di sinistra, che si differenzia per le arcate in pietra e le profonde nicchie sulla destra. In fondo alla parete si trova un altare a muro e nel pavimento si notano delle aperture a botola che fanno ipotizzare la presenza di un antico sepolcreto. Alcuni storici sostengono che in origine questo transetto rappresentasse l\u2019unica strutture religiosa del posto, successivamente allargata con le altre due diramazioni, cambiando l\u2019orientamento stesso dell\u2019edificio. All\u2019esterno la struttura \u00e8 coperta di tetti a chiancherelle, in parentela con la tecnica costruttiva dei trulli e in cima alla facciata si eleva un piccolo campanile a vela. Poco distanti dalla chiesa, si intravedono l\u2019imboccatura di un\u2019ampia cisterna posta sotto il piazzale e la moderna chiesa di San Marco, costruita nel 1973 con una maestosa cupola a trullo.\nSantuario della Madonna della Catena.\nMolto probabilmente le origini di questa chiesa risalgono al 1597, in seguito alla diffusione di una voce secondo la quale in quel luogo doveva trovarsi l\u2019accesso ad una grotta contenente un\u2019antica raffigurazione della Madonna. Ad essa seguirono anche delle voci riguardo miracoli e grazie che sembravano avvenire. Cos\u00ec il clero fece degli scavi in quel punto trovando effettivamente una grotta, ma senza alcun icona. Una chiesa venne comunque eretta, essendo divenuto quel luogo venerabile, e il primo edificio era quasi per intero scavato nella roccia, disponendo di due altari e di due scale di accesso, con una decina di gradini ciascuna. In muratura erano composti solo la volta e il tetto, insieme agli ingressi alle scalinate, che dovevano elevarsi di un paio di metri sul piano stradale di allora. Sull\u2019altare venne posto un quadro raffigurante la Madonna con una catena al collo, facendo assumere al santuario tale titolo. Poco tempo dopo, nel 1600 venne eretto l\u2019edificio esistente tuttora che doveva servire da ospizio per i pellegrini e abitazione per coloro che si prendevano cura del santuario. I danni causati dalla forte umidit\u00e0 in quell\u2019ubicazione costrinsero ben presto a sostituire l\u2019icona con una pi\u00f9 grande raffigurante la Madonna con quattro santi, anch\u2019essa andata perduta. Nel 1790 si scoprirono altre grotte che dalla cappella si diramavano ancora pi\u00f9 in profondit\u00e0 e ancora oggi esistenti. Nel 1866 la chiesa divenne propriet\u00e0 del demanio e vent\u2019anni dopo, ormai in gran parte crollata, venne acquistata da un cittadino, che la cedette nel 1890 a un sacerdote, il quale si impegn\u00f2 affinch\u00e9 potesse essere riaperta al culto. Cos\u00ec nel 1897, ad opera della signora Angela Sforza, venne riaperta, insieme alla costruzione di una chiesa superiore. A ci\u00f2 si aggiunse l\u2019istituzione del culto dei santi Medici Cosma e Damiano, ancora oggi presente.\nLa chiesa superiore ha una pianta a croce greca, con vano cupolato e absidato. Sul presbiterio era posto un vecchio altare, oggi scomparso, sull\u2019abside \u00e8 posto un frammento di affresco della Madonna della Catena e nella piccola sagrestia si conserva un frammento di nicchia proveniente dal polittico della Piet\u00e0 nella scomparsa chiesa Madre del `500. Dalla sagrestia si accede nella chiesa inferiore attraverso una scala, aggiungendosi all\u2019ingresso dal piazzale. In questa si distingue la parte originale da quella nuova, regolare e sostenuta da quattro archi corrispondenti con quelli superiori. In essa \u00e8 di grande effetto la volta a vela ribassata e si conservano due altari, di cui uno recente del Crocefisso e un altro settecentesco sulla cui parete \u00e8 posta una nicchia rinascimentale incorniciata da eleganti lesene ornate a candelabra ed una statua della Madonna con Bambino, in pietra policroma, il tutto proveniente dalla vecchia Chiesa Madre del `500. Pi\u00f9 a destra, al di sopra di una rudimentale mensa di altare, si intravedono antiche tracce di pittura sulla parete, probabilmente riferibili a un San Biagio. Proviene da qui il conservato oggi nella Chiesa Madre.\nChiesa di Sant\u2019Anna di Renna.\nAlla base della collinetta su cui si erge Locorotondo, lungo la via per Martina Franca, si trova la chiesa di Sant\u2019Anna, detta \u201cdi Renna\u201d dai suoi fondatori, che la edificarono a proprie spese verso la fine del \u2018600. La chiesa \u00e8 costruita in pietra locale, con tetto secondo la tecnica a cummerse. La pianta \u00e8 costituita prevalentemente dal corpo centrale con campanile a vela, a cui si intersecano sulla sinistra due vani con cummerse incrociate. Sulla destra, invece, si aggiunge una struttura successiva, concepita su diversi livelli con sopraelevazione sul terrazzo terminante a cummerse. Queste aggiunte sono giustificate dalla funzione di \"hospitio\" avuta per diversi secoli, ad ospitare malati gravi. Il portale presenta due stipiti che sorreggono una trabeazione con un\u2019iscrizione epigrafica riportante la data del 1711, anno in cui la chiesa fu sottoposta a radicali cambiamenti. Sulla trabeazione \u00e8 posta un\u2019edicola a lunetta vuota. Questa chiesa presenta degli interni poveri di decori, ma sulle pareti in pietra sono visibili le tracce di finestre chiuse. Da recenti restauri \u00e8 emerso l\u2019antico splendore della pietra calcarea che la contraddistingue in ogni angolo.\nArchitetture civili.\nCastello.\n\u00c8 stato abbattuto nel 1855 su iniziativa di un sacerdote, con l\u2019intenzione di far dimenticare gli orribili fatti avvenuti nei sotterranei durante il periodo in cui Locorotondo fu sottomessa ai duchi Caracciolo di Martina Franca. Dalle poche fonti rimaste, a partire dal \u2018500, se ne \u00e8 scaturita una forma quadrangolare, con bastioni angolari quadrati e armato con 13 pezzi di artiglieria. Al centro si trovava una torre pi\u00f9 alta e sicuramente pi\u00f9 antica, mentre sotto la piazza d\u2019armi era situata la cosiddetta \u201cfossa di Luogorotondo\u201d, ovvero la prigione sotterranea.\nVilla comunale.\nDavanti a piazza Dante \u00e8 situata la villa comunale, intitolata a Giuseppe Garibaldi e sistemata nel 1860 su di una collinetta in origine al di fuori delle mura, venendo chiamata \u201cMondezzaio dei tre Olmi\u201d. Nel 1930, in seguito ad alcuni rimaneggiamenti venne denominata Monte Grappa. Su di essa si gode di un ottimo panorama, affacciato sulla Valle d'Itria.\nPalazzo Morelli.\nNotevole esempio di architettura barocca, il palazzo d\u00e0 il nome alla via in cui \u00e8 situato. Nel XVIII secolo l\u2019edificio sub\u00ec un ampliamento da parte dell\u2019allora sindaco Rocco Morelli, insieme a un rinnovamento della facciata. All\u2019estrema sinistra della facciata, sul portale d\u2019ingresso, in particolare, si manifesta pienamente la magnificenza del barocco, con probabile spunto dall\u2019architettura di Martina Franca. Si risaltano due lesene che punteggiano una balconata chiusa da una balaustra a specchiature mistilinee. L\u2019arcata di ingresso ha una modanatura arricchita da volute e foglie di acanto e al centro, in corrispondenza col concio di chiave, mostra un mascherone apotropaico dal ghigno beffardo, insieme allo stemma nobiliare Morelli, raffigurante un elefante che sorregge una torre. Sulla destra si aprono tre graziosi balconcini, dei quali i primi due hanno un fastigio mistilineo con mensola modellata e ringhiera in ferro battuto spanciato, mentre il terzo chiuso da un parapetto in pietra lavorata. Nei dettagli lapidei si possono notare alcuni tocchi di rosso pompeiano, che portano a pensare che il palazzo sia stato tinteggiato in periodo neoclassico, forse per adeguarsi a palazzo Aprile. Entrati, si trova un piccolo androne con una scaletta che conduce ai piani superiori, disposti in totale lungo tre livelli. C\u2019\u00e8 un piano seminterrato con volte a botte, un primo piano, della nobilt\u00e0, che un tempo comunicava con il Palazzo dell\u2019Universit\u00e0, con volte a stella e decori a tempera e stucchi, e un secondo ed ultimo piano, destinato ai magazzini, con volte a botte pi\u00f9 basso.\nPalazzo comunale e torre civica.\nDove oggi \u00e8 situata la Biblioteca Civica \u00e8 quello che una volta era il Palazzo Comunale, sovrastato dalla torre. L\u2019edificio originario risale al XVIII secolo e ospitava l\u2019Universit\u00e0, il parlamento locale. In quell\u2019epoca il palazzo venne ampliato, occupando interamente la retta via, denominata strada Maggiore, che portava alla Chiesa Madre da Porta Napoli, comportando, di conseguenza, a un cambiamento della viabilit\u00e0 del borgo. Nel 1819 venne eretta la torre, a profilo col prospetto, che incluse l\u2019orologio proveniente dal campanile della Chiesa Madre. In seguito ai cambiamenti del 1870, in cui si rinnov\u00f2 il prospetto, la torretta fu ingentilita ulteriormente, innalzandovi un\u2019edicoletta circolare, con colonnato di ordine tuscanico, anch\u2019essi appartenuti ad uno dei due campanili minori che fiancheggiavano la cupola della Chiesa Matrice. Nelle stanze del piano terra e primo piano si trovano ambienti spaziosi, a differenza delle stanze dell\u2019ultimo piano, con volta a botte a vista, adibite a celle carcerarie. In tale piano \u00e8 attualmente custodito l\u2019Archivio storico del paese e il Centro di documentazione archeologico di Locorotondo.\nTrullo Marziolla.\nIl trullo Marziolla \u00e8 il pi\u00f9 antico della Valle d'Itria, di cui si conosca la data di costruzione, risalente al 1559 e ripostata sull\u2019architrave della porta d\u2019ingresso. Si trova in contrada Marziolla, sulla via che conduce a San Marco. Sono notevoli la mole e la sua singolare costruzione, interamente costruito a secco con pietre molto frastagliate. Si erge con un\u2019altezza massima di 5,15\u00a0m su una pianta circolare, avvolta da un ulteriore perimetro esterno, composto da un accumulo di pietrame, probabilmente rimosso dai campi adiacenti per coltivazione agricola. Un\u2019ipotesi alternativa sostiene che con questo accumulo di pietre si sia voluto creare un contrafforte attorno alla pianta circolare perch\u00e9 rischiava di spanciare. All\u2019interno del trullo si trovano una mangiatoia bassa e quattro nicchie usate come piani d\u2019appoggio. Sulla muratura sono visibili sei fori ortogonali, che fanno immaginare la disposizione di un tavolato tra la base e la cupola. Vicino al trullo si intravedono un incavo di sostegno del torchio, delle conche e dei piccoli canali per convogliare il mosto verso una cisterna. Vicino \u00e8 situato anche un palmento all\u2019aperto su un lastricato naturale di pietra, che fa pensare a un uno comune del trullo da parte dei contadini che coltivavano i vigneti antistanti.\nSociet\u00e0.\nEtnie e minoranze straniere.\nNel 2013 gli stranieri residenti nel comune erano . Di seguito sono riportati i gruppi pi\u00f9 consistenti:\nCultura.\nMedia.\n\"Tele Locorotondo\", attiva dal 1987 in tutta la Valle d'Itria, si occupa di informazione locale, sport, cultura e spettacolo. Nel 1987 nasce \"Radio Centro\" ascoltabile in tutta la Valle d'Itria. Il mensile \"Paese Vivrai\" \u00e8 stato fondato nel 1999, \"Il Gazzettino della Valle d'Itria Sport\" nel 2012 e la rivista \"Agor\u00e0\" nel 2015.\nCinema.\nA Locorotondo sono state effettuate numerose riprese cinematografiche tra cui:\nEconomia.\nAgricoltura.\nIl vino Locorotondo ha avuto la denominazione di origine controllata. Negli ultimi anni l'economia vitivinicola ha compiuto un deciso passo indietro, a causa del continuo espianto dei vigneti in tutto il territorio.\nTurismo.\nLocorotondo \u00e8 uno dei maggiori centri turistici della Valle d'Itria e fa parte della \"Terra dei Trulli\". viene inserito nella associazione Italiana \"I borghi pi\u00f9 belli d'Italia\" (unico centro della provincia di Bari), all'associazione \"Bandiera arancione\" del Touring Club Italiano \nInfrastrutture e trasporti.\nFerrovie.\nLocorotondo \u00e8 collegata al resto della Puglia tramite la stazione ferroviaria delle Ferrovie del Sud Est dal 1905 e ai servizi di trasporto automobilistico offerti dalla suddetta societ\u00e0 e dalle Autolinee Lorusso, che dal 2004 fa parte del consorzio Co.Tr.A.P.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio Virtus Locorotondo 1948, che ha disputato campionati dilettantistici regionali, raggiungendo la Serie D nel 2000-2001\nNel 2014 si sono svolti i Campionati Italiani di Marcia su strada Individuali e di Societ\u00e0."}
{"id": "102190", "revid": "307923", "url": "https://it.wikipedia.org/wiki?curid=102190", "title": "Niederb\u00fcren", "text": "Niederb\u00fcren (toponimo tedesco) \u00e8 un comune svizzero di 1\u00a0519 abitanti del Canton San Gallo, nel distretto di Wil."}
{"id": "102195", "revid": "110157", "url": "https://it.wikipedia.org/wiki?curid=102195", "title": "Andwil", "text": "Andwil (toponimo tedesco) \u00e8 un comune svizzero di 1\u00a0899 abitanti del Canton San Gallo, nel distretto di San Gallo."}
{"id": "102196", "revid": "79968", "url": "https://it.wikipedia.org/wiki?curid=102196", "title": "RPM Package Manager", "text": "Il Red Hat Package Manager (abbr. RPM) indica, in informatica, uno dei primi sistemi di gestione dei pacchetti creati per distribuzioni GNU/Linux. Il suo nome si deve alla Red Hat, l'azienda statunitense nata nel 1995, che cre\u00f2 tale programma, per gestire file con estensione .rpm, formato la cui nascita va rintracciata sempre nell'opera di detta societ\u00e0. L'acronimo \"RPM\" indica inoltre anche il formato di file dei pacchetti, ossia .rpm.\n\u00c8 presente nelle distribuzioni linux basate e derivate da Red Hat Linux, e vede tra i suoi principali utilizzatori altre distribuzioni come Fedora, derivata da Red Hat, Mandriva, SuSe, OpenSUSE e loro derivate. Inoltre \u00e8 usato sui dispositivi Smartphone che montano i sistemi operativi Tizen e Sailfish OS.\nDescrizione.\nIl programma rpm di per s\u00e9 non risolve in modo automatico le dipendenze, tuttavia sono stati sviluppati anche dei sistemi di installazione e gestione automatica delle stesse.\nIl formato .rpm \u00e8, al pari di .deb per Debian o Ubuntu un cosiddetto \"formato binario\", poich\u00e9 una volta aperto (eseguito) provvede in modo automatico ad installarsi (spacchettarsi e copiare tutti i file nel sistema). Concettualmente \u00e8 paragonabile ai file .exe usati in MS-DOS e Windows. Si distingue perci\u00f2 dal \"formato sorgente\", di solito file compressi in formato tar.gz o tar.gz2, che richiedono dapprima l'estrazione dei file contenuti in esso, nonch\u00e9 tutta una serie di operazioni necessarie per l'installazione dello stesso sull'hardware e il software specifici della macchina su cui si trova (la cosiddetta \"compilazione da sorgenti\")\nEsempi di utilizzo.\nUna breve panoramica sui comandi, con alcune utili opzioni:\ncodice_1\nopzioni correlate:\n--nodeps si usa per ignorare le dipendenze\u2014force serve per forzare l'installazione ignorando eventuali conflitti\n-\u2013test fa s\u00ec che una volta finta l'installazione e mostra eventuali conflitti\u2014hash mostra la barra di progresso dell'operazione\ncodice_2\nl'opzione\u2014nodeps si usa per ignorare le dipendenze\ncodice_3\nopzioni che potrebbero tornare utili in caso di rimozione, sono:\n-\u2013allmatches: indica di rimuove TUTTE le occorrenze del pacchetto ed \u00e8 utilizzata in caso di situazioni anomale in cui un pacchetto appare nell'elenco come installato pi\u00f9 volte (con versioni differenti o con la stessa);\n-\u2013repackage: prima di rimuovere il pacchetto ne crea uno partendo dai file attualmente installati nel sistema (assorbendo quindi le eventuali modifiche effettuate). Il pacchetto creato verr\u00e0 posto in /var/spool/repackage/\n--nodeps: esclude il controllo delle dipendenze prima della disinstallazione\ncodice_4\nopzioni correlate:\n--all per mostrare tutti i pacchetti installati\n-\u2013state per mostrare lo stato di un pacchetto\ncodice_5\nopzioni correlate\nl'opzione -f specifica il file\nl'opzione -q esegue una ricerca\ncodice_6\nl'opzione -l sta per list\ncodice_7\no\ncodice_8\n\u00e8 possibile infatti che il database dei pacchetti in seguito ad anomalie o malfunzionamenti si corrompa non permettendo il regolare funzionamento del sistema di pacchettizzazione.\nIn questo caso \u00e8 necessario cancellare i file esistenti e ricostruire il database con le opzioni:\n--initdb, che provvede all'inizializzazione del database esistente, accertandosi che esso sia validamente costruito.\n--rebuilddb, invece creer\u00e0 un nuovo database ex novo secondo gli headers dei pacchetti installati, utilizzando per\u00f2 come opzione\u2014dbpath (ove sar\u00e0 la directory da usare per il database), usando poi\u2014root si specificher\u00e0 di usare come la directory di livello superiore\nOpzioni di uso generico:\n-? o --helpMostra l'help esteso\u2014version Mostra il numero di versione di rpm attualmente in uso\u2014quiet Stampa a video meno messaggi possibile - normalmente verranno visualizzati solo i messaggi d'errore\n-v o --verbose(verbose mode) verranno stampati i messaggi che indicano il progresso delle operazioni in corso.\nPer ulteriori informazioni, consultare la pagina di manuale.\nEtichetta del pacchetto.\nLe informazioni relative alla struttura dei pacchetti installati, sulle distribuzioni GNU/Linux che adoperano il formato .rpm, sono memorizzate in file con formato db4 depositati nella cartella /var/lib/rpm\nOgni pacchetto RPM reca in s\u00e9 un'\"etichetta di pacchetto\" (detta anche \"header\"), non necessariamente identica al nome del file, che contiene le seguenti sezioni informative:\nI nomi dei file RPM normalmente hanno il seguente formato:\n &lt;name&gt;-&lt;version&gt;-&lt;release&gt;.&lt;arch&gt;.rpm\nAd esempio:\ncodice_9\nAll'interno del pacchetto \u00e8 contenuta una \"package label\" (etichetta del pacchetto), \u00c8 possibile trovare degli RPM contenenti del codice sorgente, le cui package label non hanno una porzione dedicata all'architettura, che viene sostituita dalla dicitura \"src\".\nAd esempio:\ncodice_10\nUn software pu\u00f2 venire distribuito in pi\u00f9 pacchetti separati: per esempio uno contiene il codice precompilato, l'altro i file necessari allo sviluppo, come gli header, e altri file particolari per la documentazione. I pacchetti utili solo per lo sviluppo hanno il postfisso \"-devel\" concatenato al loro nome mentre quelli contenenti la documentazione riguardante il pacchetto hanno tipicamente il postfisso \"-doc\".\nGli RPM con estensione codice_11 contengono dati che non sono dipendenti dall'architettura di un computer in particolare. Questi file includono, di solito, file grafici o di testo che devono essere usati da un altro programma, oppure script.\nVantaggi e svantaggi.\nVantaggi.\nI vantaggi pi\u00f9 citati dell'utilizzo dei pacchetti RPM su altre vie (come i pacchetti binari compressi con tar, con gunzip o con bunzip) per scaricare ed installare il software, sono:\nSvantaggi.\nTra gli svantaggi spesso citati si segnala:\nIl sistema degli RPM \u00e8 stato criticato per la sua mancanza di coerenza nel nominare i pacchetti e nell'evidenziarne il contenuto, cosa che pu\u00f2 rendere la gestione delle dipendenze automatiche abbastanza difficile. Questo non \u00e8 un problema radicato nella natura stessa del \"formato\" degli RPM, ma piuttosto una grave mancanza di coordinazione nella nomenclatura, diffusa tra le maggiori distribuzioni Linux che utilizzano i pacchetti RPM, come ad esempio Red Hat Linux, SUSE, e Mandriva Linux. Il problema \u00e8 stato risolto sviluppando programmi, come ad esempio Yum su Red Hat Linux, apt-rpm, YaST su SuSE, urpmi su Mandriva Linux, che consentono di risolvere il cosiddetto \"inferno delle dipendenze in Linux\" (dependency hell). \nCreazione dei pacchetti RPM.\nLa \"ricetta\" per la creazione di un pacchetto RPM \u00e8 un file \"spec\". I file spec finiscono con l'estensione \".spec\" e contengono il nome del pacchetto, la versione, il numero di revisione RPM, il riferimento a uno o pi\u00f9 file sorgente e i passi per costruire il pacchetto.\nUn pacchetto sorgente RPM (detto SRPM) contiene solitamente un file compresso in \"tar.gzip\" con i sorgenti del programma e un file \".spec\".\nSe si ha necessit\u00e0 di fare delle modifiche al/ai file sorgente, \u00e8 preferibile non operare direttamente sul file sorgente modificato, ma fare solo modifiche a quello originario attraverso opportuni file che descrivono le modifiche e che saranno utilizzati dal programma patch in sede di costruzione del pacchetto.\nMolti pacchetti (destinati a diversi sistemi operativi e processori) possono essere costruiti da un singolo spec file RPM, se lo si desidera. I pacchetti RPM vengono creati dai file RPM spec, utilizzando il comando \"\"rpmbuild\". \u00c8 preferibile che la fase di creazione del pacchetto RPM venga eseguita da un utente senza privilegi (quindi non root) in quanto errori nel file \"spec\" possono, se \"rpmbuild\"\" viene eseguito da root, danneggiare il sistema operativo che si sta utilizzando.\nDistribuzioni GNU/Linux che utilizzano RPM.\nDiverse distribuzioni GNU/Linux supportano gli RPM. Queste includono (ma non si limitano alle sottocitate):\nProgrammi di gestione dei pacchetti RPM.\nVi sono diversi programmi di gestione dei pacchetti RPM, che trovano le dipendenze tra pacchetti collegati, risolvono le dipendenze ed aggiornano automaticamente i programmi.\nI pi\u00f9 conosciuti sono:\nLe moderne versioni di SuSE ed OpenSUSE utilizzano Zypper, gestore di pacchetti da riga di comando e un backend grafico per ambiente desktop, Yet Another Setup Tool (YaST)."}
{"id": "102197", "revid": "729019", "url": "https://it.wikipedia.org/wiki?curid=102197", "title": "Aeroporto di Tortol\u00ec-Arbatax", "text": "L'Aeroporto di Tortol\u00ec-Arbatax (IATA: TTB, ICAO: LIET) si trova nella costa orientale della Sardegna, in Ogliastra, localit\u00e0 naturalistica e marina, dislocato a circa 140\u00a0km da Cagliari e 100\u00a0km da Nuoro. La struttura sta tra la cittadina pi\u00f9 grande della zona (Tortol\u00ec, in provincia di Nuoro, in Sardegna) e la sua frazione portuale (Arbatax), a circa 2\u00a0km sia dall'uno che dall'altro centro.\nStoria.\nL'aeroporto nasce, insieme al porto di Arbatax, negli anni sessanta, come supporto tecnico e logistico alla Cartiera di Arbatax. In origine consisteva in una semplice pista di 1190 metri su prato erboso che si provvedette ad asfaltare nel 1975. Dopo la chiusura della cartiera \u00e8 stato ceduto ad imprenditori privati ed in seguito acquistato dal Consorzio industriale dell'Ogliastra.\nTrasformato presto in uno strumento turistico, l'aeroporto ha funzionato a regime soprattutto d'estate.\nL'aeroporto \u00e8 dotato di torre di controllo e di un hangar che \u00e8 stata trasformata in aerostazione, mentre la pista \u00e8 illuminata.\nCollegamenti.\nA cominciare dagli anni '90 con la compagnia aerea Air Sardinia, sono stati effettuati voli di linea tra l'aeroporto di Tortoli e gli aeroporti di Cagliari, Olbia e Roma Fiumicino. \nAir Sardinia abbandon\u00f2 l'attivit\u00e0 sull'aeroporto di Tortoli dopo pochi anni. \nDopo varie vicissitudini l'aeroporto \u00e8 stato gestito da un gruppo privato che ottenne la certificazione dell'aeroporto, rilasciata dall'Enac, permettendo di poter effettuare collegamenti charter e leisure.\nIl 2010 \u00e8 un anno importante per lo scalo tortoliese: a partire da giugno vennero avviati collegamenti estivi in regime di continuit\u00e0 territoriale da parte di Meridiana Fly verso Malpensa, Fiumicino, Verona e Olbia.\nVoli di linea.\nDal 6 agosto 2011 l'aeroporto ha ripreso ad essere operativo con voli che collegano Tortol\u00ec con Malpensa, Fiumicino, Verona, Innsbruck, Bolzano e Berna. L'operativit\u00e0 dei voli \u00e8 durata fino a ottobre dello stesso anno, dopo di che la societ\u00e0 di gestione \u00e8 stata oggetto di procedura fallimentare e di conseguenza l'aeroporto ha cessato l'attivit\u00e0.\n\u00c8 sul tavolo di trattativa con la societ\u00e0 di gestione dell\u2019aeroporto di Bolzano, SkyAlps, un possibile collegamento con Tortol\u00ec."}
{"id": "102198", "revid": "963244", "url": "https://it.wikipedia.org/wiki?curid=102198", "title": "Ordine di San Giovanni dell'Ospedale", "text": ""}
{"id": "102199", "revid": "322321", "url": "https://it.wikipedia.org/wiki?curid=102199", "title": "Trasacco", "text": "Trasacco (\"Trasacch\u0259\" in dialetto marsicano) \u00e8 un comune italiano di abitanti della provincia dell'Aquila in Abruzzo.\nGeografia fisica.\nTrasacco \u00e8 situato sul versante meridionale dell'ex alveo del Fucino, alle pendici del monte Labbrone (1099 ). Il monte Alto (1787 ) segna il confine con il limitrofo comune di Luco dei Marsi, il monte Longagna (1769 ) con quello di Collelongo. \nNel territorio trasaccano si trova l'imbocco della Vallelonga, propaggine meridionale della Marsica situata nel perimetro esterno del parco nazionale d'Abruzzo, Lazio e Molise.\nTrasacco confina ad est con il comune di Ortucchio, a sud con Collelongo e ad ovest con Luco dei Marsi. A sud ovest il suo territorio montano separa la piana del Fucino dalla valle Roveto.\nOrigini del nome.\nL'origine del nome Trasacco \u00e8 legata al termine latino Transaquas, ovvero \"al di l\u00e0 delle acque\". Il centro acquis\u00ec questo nome grazie alla sua posizione geografica rispetto al lago del Fucino e all'importante municipio romano di Marruvium, situato presso la contemporanea San Benedetto dei Marsi. Il nucleo pi\u00f9 antico del territorio risalente all'epoca preromana era denominato con ogni probabilit\u00e0 Supna(s). Esso avrebbe dato il nome al successivo vicus denominato Supinum e situato pi\u00f9 a valle.\nIl centro venne chiamato Transaquas in occasione del primo prosciugamento del lago realizzato tra il 41 e il 52 d.C. dall'imperatore Claudio.\nStoria.\nOrigini.\nIl centro fortificato italico, probabilmente chiamato Supna(s) in lingua marsa, era situato sul monte Alto. I suoi abitanti in epoca romana abbandonarono l'ocre posizionato in altura per edificare il vicus denominato Supinum, nei pressi del palazzo imperiale che Claudio fece costruire in occasione dei lavori per la realizzazione dei cunicoli di Claudio, finalizzati alla bonifica del lago fucense. Il centro storico trasaccano insiste su alcune necropoli di epoca tardo repubblicana ed imperiale in cui sono state rinvenute sepolture di diversa fattura: tombe a cappuccina, a fossa con copertura a lastroni a loculo, nonch\u00e9 rilevanti sepolture monumentali come quelle appartenute ai Titecii, tribuni militari e primipilus dell'esercito romano, che rivestirono ruoli di primo piano nell'amministrazione della citt\u00e0 antica che era situata tra Anxa-Lucus Angitiae e il municipio romano di Marruvium da cui dipese. Alcune lastre scolpite sono conservate nell'oratorio della basilica dei Santi Cesidio e Rufino.\nLontana dall'originario tracciato della via Tiburtina Valeria, Transaquas era considerata un centro religioso di primo piano nel territorio marsicano rappresentando al contempo un luogo sicuro dalle scorribande. Tuttavia nel corso del III secolo, durante la persecuzione contro i cristiani e in seguito all'irruzione ordinata dall'imperatore Massimino il Trace, Cesidio e gli altri capi spirituali vennero trucidati.\nMedioevo.\nIl centro si \u00e8 sviluppato in epoca altomedievale quando si costruirono nuove abitazioni attorno alla chiesa madre. Tra la fine del X secolo e la prima met\u00e0 dell'XI i benedettini di Montecassino disposero di possedimenti in tutta l'area marsicana. A Trasacco possedettero la chiesa di San Angelo, il monastero di San Martino, che era situato sull'omonimo colle, e la chiesa di San Tommaso in Pertugia, nella contrada di Fossa della Villa. Le dimensioni e l'importanza della cittadella aumentarono in seguito alle cospicue donazioni effettuate dai conti dei Marsi a partire dall'anno 1096, quando Berardo e la madre Gemma donarono a Taddeo, abate della chiesa martiriale di San Cesidio, e ai suoi canonici tutti i loro possedimenti in \"Transaqua,\" tranne il palazzo comitale che si trovava nei pressi della porta del castello.\nPer tutto il medioevo e in et\u00e0 moderna Trasacco ha seguito di pari passo le vicende storiche delle contee marsicane di Albe e di Celano.\nDocumenti storici riportano i gravi danni verificatisi a Trasacco e in altri centri del territorio a causa delle inondazioni del lago Fucino.\nEt\u00e0 contemporanea.\nIn seguito all'abolizione dei feudi, dal 1811 al 1831 fu amministrativamente riunita a Luco. Nel 1847 fu istituito il suo circondario che fece parte del distretto di Avezzano.\nTra il 1855 e il 1876 Alessandro Torlonia fece prosciugare definitivamente il lago fucense consentendo la coltivazione delle terre emerse per una superficie di circa 16.000 ettari.\nAlcuni agricoltori, pochi giorni prima del terremoto del 1915, denunciarono strani fenomeni che si verificarono nei terreni fucensi alle porte del paese. Riferirono di gas che fuoriuscivano dalla terra e dell'acqua dei pozzi che si era d'improvviso intorbidita. Nell'alba di quel triste giorno per\u00ec sotto le macerie circa il 10% della popolazione trasaccana.\nAppena dopo la liberazione, una giovane ventiduenne, Adalgisa Antonia Carlesimo, nota come Maria e detta Faccetta Nera, innamoratasi e rimasta incinta di un graduato tedesco lo segu\u00ec in ritirata. Tornata in paese dopo il parto, la giovane madre fu accusata di essere stata la spia dei tedeschi che tra il 30 maggio e il primo giugno 1944 fecero fucilare quattro uomini in localit\u00e0 Tre Portoni, nei pressi delle paratoie del Fucino, e una quinta persona nell'area montuosa del Longagna. I nazifascisti dopo qualche giorno commisero anche un eccidio nella vicina Collelongo fucilando altre tre persone. Il 22 maggio 1945, Faccetta Nera di ritorno a Trasacco, nonostante fosse ospitata in via precauzionale nella caserma dei carabinieri, fu presa con la forza da una folla inferocita. Appesa per i piedi su un albero della piazza di San Cesidio fu barbaramente uccisa a colpi di scure, coltelli e forconi. Nel 1947 i responsabili dell'omicidio furono processati e condannati dalla corte d'assise dell'Aquila. Gi\u00e0 durante il processo si sollevarono molti dubbi sulla reale identit\u00e0 della spia che avrebbe causato la fucilazione.\nL'albero, un olmo, fu rimosso nel 1950. Un monumento alla strage dei Tre Portoni fu, invece, eretto in piazza Matteotti.\nSociet\u00e0.\nEtnie e minoranze straniere.\nI cittadini stranieri residenti a Trasacco al 31 dicembre 2019 erano 661, pari al 10,8% della popolazione residente.\nInfrastrutture e trasporti.\nStrade.\nLe strade provinciali Avezzano-Trasacco e n. 22 Circonfucense collegano il paese in direzione nord-ovest con Luco dei Marsi ed Avezzano. La strada provinciale n. 22 Circonfucense collega Trasacco in direzione sud-est con Ortucchio. Le strade provinciali n. 19 Ultrafucense e n. 127 della Vallelonga la collegano a sud con Collelongo e Villavallelonga.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Trasacco dal 1985 ad oggi.\nSport.\nCalcio.\nLa squadra di calcio di Trasacco \u00e8 stata la \"Fucense\", societ\u00e0 fondata nel 1922. Dal 2013 la societ\u00e0 sportiva che ha rappresentato il comune marsicano nei tornei giovanili e dilettantistici regionali \u00e8 stata l\"'A.S.D. Plus Ultra\" che nel 2019 ha riacquisito l'originaria denominazione.\nAtletica leggera.\nIl gruppo sportivo \"Plus ultra\" promuove da anni l'atletica leggera e il podismo sia a livello giovanile che amatoriale. Organizza diverse competizioni di trail running nel territorio della Marsica.\nImpianti sportivi.\nLo stadio comunale, situato alle porte del paese, presenta il manto in erba, una tribuna coperta e una gradinata per il settore ospiti. Lo stadio \u00e8 dotato di una pista di atletica leggera."}
{"id": "102200", "revid": "339392", "url": "https://it.wikipedia.org/wiki?curid=102200", "title": "Aeroporto Falcone - Borsellino", "text": ""}
{"id": "102202", "revid": "128334", "url": "https://it.wikipedia.org/wiki?curid=102202", "title": "Eric Clapton", "text": "Soprannominato \"Slowhand\" (\"mano lenta\"), Clapton \u00e8 annoverato fra i chitarristi blues e rock pi\u00f9 famosi e influenti. Nell'arco della sua lunga carriera ha collaborato con altri artisti acclamati e ha militato in numerosi gruppi (The Yardbirds, John Mayall &amp; the Bluesbreakers, Cream, Blind Faith, Delaney &amp; Bonnie, Derek and the Dominos) prima di affermarsi come solista, sperimentando nel corso degli anni svariati stili musicali, dal blues di matrice tradizionale al rock psichedelico, dal reggae al pop rock.\nFigura al secondo posto della classifica dei cento pi\u00f9 grandi chitarristi di tutti i tempi stilata dalla rivista \"Rolling Stone\" e al quarto posto della classifica dei migliori cinquanta chitarristi di tutti i tempi secondo Gibson.\nBiografia.\nInfanzia e adolescenza (1945-1964).\nEric Clapton \u00e8 nato il 30 marzo 1945 a Ripley, nella contea inglese del Surrey, dalla sedicenne Patricia Molly Clapton (1929-1999) e dal venticinquenne Edward Walter Fryer (1920-1985), un soldato canadese che partecip\u00f2 alla fase finale della seconda guerra mondiale prima della nascita del figlio e infine fece definitivamente ritorno a Montr\u00e9al. Eric fu cresciuto dalla nonna materna e dal secondo marito di quest'ultima, giacch\u00e9 sua madre \u2013 che egli credeva sua sorella maggiore \u2013 si trasfer\u00ec in Germania dopo avere sposato un altro militare canadese.\nClapton era un bambino calmo, timido, solitario e, per sua stessa ammissione, \u00abcattivo\u00bb, molto determinato nel perseguire i suoi obiettivi nell'apprendimento musicale, ma anche dotato di grande senso dell'umorismo. Trascorse gli anni della scuola media alla Hollyfield School di Surbiton e per il suo tredicesimo compleanno ricevette in regalo una chitarra acustica Hoyer. Imparare la chitarra si rivel\u00f2 per Clapton tanto difficile che fu sul punto di abbandonarla. Sin da ragazzino fu influenzato dal blues e si allenava molte ore per imparare gli accordi e riprodurre lo stile musicale degli artisti blues, che ascoltava grazie a un registratore portatile.\nCarriera.\nLa stagione dei \u00absupergruppi\u00bb (1965-1969).\nClapton comincia la sua carriera come solista esibendosi nelle strade e suonando con David Brock nei pub di Surrey nel 1962. Entra giovanissimo negli Yardbirds nel 1963, per poi passare con i Bluesbreakers di John Mayall, con i quali esordisce dal vivo il 6 aprile 1965 in un concerto a Londra. Nel 1966 incide il celebre disco \"Bluesbreakers with Eric Clapton\", a seguito della pubblicazione del quale compare nella metropolitana di Londra la scritta \u00ab\"Clapton is God\"\u00bb. In questo periodo conosce il batterista Ginger Baker e il pianista, compositore e bassista Jack Bruce. Con loro fonda il gruppo rock-blues dei Cream. Inoltre suona nei primi album di Frank Zappa, incidendo parti vocali e di chitarra.\nL'assetto dei Cream, un supergruppo di virtuosi, consente a ciascuno dei componenti di liberare le proprie capacit\u00e0 senza essere costretto nei limiti delle canzoni pop. \"Sunshine of Your Love\", \"White Room\" \u2013 scritta dal bassista dei Cream Jack Bruce \u2013 e \"Badge\" (scritta con l'amico George Harrison) sono i pezzi pi\u00f9 apprezzati della prima parte della carriera di Clapton. All'apice del successo, alla fine degli anni sessanta, i Cream si sciolgono.\nPer gli anni immediatamente successivi la carriera di Clapton assume un carattere pi\u00f9 irregolare. Insieme a Ginger Baker e all'amico Steve Winwood fonda i Blind Faith. \"Presence of the Lord\" \u00e8 un classico che ancora oggi Eric suona talvolta in concerto. Anche i Blind Faith hanno vita assai breve e, dopo il solo disco d'esordio, la loro esperienza si chiude: del resto la vita dei cosiddetti \"supergruppi\", quali erano sia i Cream che i Blind Faith, non \u00e8 mai stata facile, soprattutto per le pressioni delle major.\nTrova quindi rifugio nella band Delaney &amp; Bonnie, in cui per un periodo brevissimo milita e va in tour. Ne scaturisce il disco \"On Tour with Eric Clapton\", pubblicato con il nome della band modificato in \"Delaney &amp; Bonnie &amp; Friends\".\nNel 1970 esce il primo album solista di Clapton. Rara la prima versione (CTH in trail-off per i cultori del vinile) uscita per sbaglio con versioni inedite di \"After Midnight\" e \"Blues Power\". Subito dopo Clapton forma i Derek and the Dominos. In realt\u00e0 il gruppo avrebbe dovuto chiamarsi Derek &amp; The Dynamos, ma il nome fu cambiato per un errore di trascrizione. Arrivato agli studi appositamente per conoscere Clapton, entra a fare parte del gruppo un altro grande chitarrista elettrico, Duane Allman, noto per la militanza negli Allman Brothers.\nNel 1970 esce il disco \"Layla and Other Assorted Love Songs\", il primo in studio dei Derek and the Dominos. Un brano tratto dall'album, \"Layla\", diventa una delle canzoni pi\u00f9 celebri di Clapton, insieme alla successiva \"Cocaine\" (1977) scritta da J.J. Cale. Sebbene il disco contenga anche altri brani (\"Bell Bottom Blues\", \"I Am Yours\", \"Key to the Highway\") \u00e8 in generale dialogo tra la chitarra di Clapton e quella di Duane a dominare il disco. Clapton soffre molto per la morte improvvisa di Jimi Hendrix, cui era legato da grande stima ma anche da competizione. Per un lungo periodo i concerti di Clapton con i Derek and the Dominos del 1970 si aprono con \"Little Wing\" di Hendrix, proprio in omaggio al celebre chitarrista.\nAl successo statunitense dell'album segue una tourn\u00e9e e un disco dal vivo. Un secondo progetto di disco abortisce prima di essere pubblicato: Duane muore in un incidente stradale e per Clapton si aprono definitivamente le porte della droga. Nell'agosto 1971 un Clapton visibilmente provato partecipa al Concert for Bangladesh dell'amico George Harrison, riprendendo tra l'altro il famoso assolo di \"While My Guitar Gently Weeps\", da lui gi\u00e0 eseguito nella versione del \"White Album\" dei Beatles.\nLa crisi personale e l'avvio della carriera solista (1969-1979).\nCi vorranno mesi e l'aiuto di amici come Pete Townshend per risollevarlo dall'abisso, almeno parzialmente. Clapton fa una rentr\u00e9e dal vivo al \"Rainbow\" di Londra da cui viene tratto un live, non del tutto riuscito, a detta di molti critici (anche perch\u00e9 sull'LP non vengono inseriti i brani migliori, poi pubblicati su bootlegs giapponesi di alto livello). Con \"461 Ocean Boulevard\" torna alla musica; la canzone pilota \u00e8 \"I Shot the Sheriff\", gi\u00e0 di Bob Marley (all'epoca ancora misconosciuto autore giamaicano) che arriva prima nella Billboard Hot 100.\nSe \"Eric Clapton\" (1970), come detto attribuibile in larga parte a Delaney &amp; Bonnie, \u00e8 un po' una falsa partenza, \"461 Ocean Boulevard\" (1974) segna l'avvio effettivo della carriera solista di Clapton divenendo inoltre l'archetipo di quasi tutti i suoi album: tanti altri ne seguiranno nei trent'anni successivi ma ricalcheranno tutti, con maggiore o minore successo, la formula vincente di questo, blues, ballads e laid-back, con interventi di chitarra.\nTra i dischi dal vivo degli anni settanta si ricordano \"E. C. Was Here\" e \"Just One Night\".\nIl declino e la rinascita del blues (1980-1998).\nNel 1987 esce \"Arma letale\", fortunatissimo film con protagonista Mel Gibson, ed Eric Clapton ne firma l'intrigante colonna sonora insieme a David Sanborn. Il contributo del chitarrista si ripeter\u00e0 anche nel sequel \"Arma Letale 3\", in cui \u00e8 presente la celebre \"It's Probably Me\", a firma congiunta di Clapton e Sting.\nL'11 giugno del 1988 partecipa con i Dire Straits al concerto tributo per i 70 anni di Nelson Mandela. \u00c8 una tappa del tour dello stesso anno che coinvolge gli amici Mark Knopfler ed Elton John. La super session di amici avr\u00e0 il suo culmine nel concerto benefico di Knebworth del 30 giugno 1990.\nAgli inizi del 1989 comincia a collaborare con il cantante italiano Zucchero Fornaciari, conosciuto qualche tempo prima in quanto amico di Lory Del Santo. Il chitarrista incide l'assolo di \"A Wonderful World\", contenuta all'interno dell'album \"Oro, incenso e birra\" e successivamente riproposta nella raccolta \"Zucchero\" del 1990. Il bluesman reggiano apre poi ventotto concerti della tourn\u00e9e europea di Clapton, di cui dodici alla Royal Albert Hall di Londra, facendoli coincidere con la parte centrale dell\"'Oro, Incenso e Birra Tour\" del 1990.\nIl 27 agosto 1990, dopo un'esibizione all\"'Alpine Valley Music Theater\" di Alpine Valley Resort vicino a East Troy, nel Wisconsin, sarebbe dovuto salire sull'elicottero che lo avrebbe portato con la sua troupe in un albergo a Chicago. Stevie Ray Vaughan, dopo essersi esibito come ospite del concerto di \"Slowhand\" assieme al fratello Jimmie, a Buddy Guy e Robert Cray, essendo stanco, chiese di potere rientrare in hotel per primo. L'elicottero si schiant\u00f2 su una collina poco dopo a causa della fitta nebbia, causando la morte di Stevie Ray Vaughan, del pilota e di Bobby Brooks, Nigel Browne e Colin Smythe appartenenti allo staff di Clapton.\nIl 20 marzo 1991, a causa di una finestra lasciata aperta da un addetto alle pulizie, il figlio Conor, nato il 21 agosto 1986 dalla relazione con l'attrice italiana Lory Del Santo, perde la vita a soli quattro anni cadendo dal 53\u00ba piano di un grattacielo a New York, dove si trovava con la madre. Al di l\u00e0 della canzone dedicata al figlioletto morto (\"Tears in Heaven\"), dal lutto sofferto Clapton riapre le porte della sua musica al blues. La prima pubblicazione di \"Tears in Heaven\" avviene in occasione della realizzazione della colonna sonora del film \"Rush\" (1992) dove la canzone, a differenza della versione acustica che poi comparir\u00e0 in \"unplugged\", \u00e8 realizzata con la chitarra elettrica. Altre canzoni composte sull'onda emotiva della morte di Conor sono \"My father's eyes\" e \"Circus has left town\", canzoni dove Clapton esprime il suo dolore sia per la morte del figlio che per non avere mai conosciuto il suo vero padre. \nIl 16 gennaio del 1992, presso i \"Bray Film Studios\" di Windsor, il chitarrista e la sua band effettuano un'esibizione nel programma \"Unplugged\" per MTV, che viene immortalata in audiovisivo; le immagini di questo concerto acustico verranno trasmesse in prima visione nel Regno Unito il successivo 27 e 29 marzo. Dai nastri incisi verranno poi ricavati un album e una VHS omonimi entrambi pubblicati il 25 agosto dello stesso anno. Come richiesto dal format della trasmissione televisiva nessuno strumento elettrico \u00e8 consentito, solo strumenti non elettrificati: \"Layla\", famosissima per molti anni nella sua prima versione, diventa altrettanto famosa in questa inedita veste.\nIl disco tratto dalla trasmissione diventa un best e un long seller, che ottiene il disco d'oro in USA, in quanto viene certificata la quota di dieci milioni di copie vendute, che determineranno la vittoria di ben sei Grammy, oltre all'attribuzione di numerosi altri premi: questi trionfi contribuiscono a ristabilire il successo planetario, nonch\u00e9 la stima della critica nei confronti di Clapton.\nDal 18 giugno al 30 agosto del 1992 compie un tour che in alcune date lo vede alternarsi sul palco in doppia esibizione a Elton John; con quest'ultimo ha nel frattempo inciso il singolo \"Runaway Train\", che viene pubblicato il 1\u00ba agosto successivo.\nSempre lo stesso giorno esce il brano \"It's Probably Me\", frutto di un'altra collaborazione, stavolta con Sting e facente parte come la precedente della colonna sonora del film Arma letale 3.\nIl 16 ottobre successivo prende parte al concerto tributo per il trentennale dell'esordio discografico di Bob Dylan, meglio noto come The 30th Anniversary Concert Celebration, insieme a famosi colleghi come Neil Young, Tom Petty, Lou Reed, Kris Kristofferson e numerosi altri, tutti impegnati a eseguire varie celebri composizioni del cantautore statunitense; per l'evento \"Slowhand\" si cimenta nella sua versione di \"Don't Think Twice It's All Right\".\nColpito egli stesso dall'inatteso trionfo mondiale per il suo nuovo lavoro in studio, decide di tornare alle proprie radici musicali: il 13 settembre 1994 esce \"From the Cradle\", un album di cover blues nato come omaggio ai maestri afroamericani del secondo dopoguerra, ovvero le principali fonti d'ispirazione fin dagli inizi del suo percorso di musicista.\nGli anni della maturit\u00e0 (1999-2009).\nGli ultimi anni di Clapton lo hanno visto altalenare tra produzioni mainstream e dischi dichiaratamente blues (gli ultimi in questa serie sono \"Me &amp; Mr. Johnson\" e \"Session for Robert J.\", tributi a Robert Johnson).\nNel frattempo Clapton ha avuto anche modo di creare una fondazione per la cura e la riabilitazione degli alcolisti (Fondazione Crossroads con sede ad Antigua); nel 1999 ha organizzato un concerto al Madison Square Garden di New York di cui \u00e8 stato pubblicato un DVD dal nome \"Eric Clapton &amp; Friends In Concert A Benefit For The Crossroads Centre At Antigua\", mentre nel 2004 e nel 2007 ha organizzato un grande festival della chitarra blues, il Crossroads Guitar Festival, di cui sono stati pubblicati due DVD doppi. Con il conseguimento di ben diciassette Grammy Award e il Brit Award per il suo eccezionale contributo al mondo musicale, nel 2004 \u00e8 stato anche insignito del titolo CBE (\"Commander of the Most Excellent Order of the British Empire\") a Buckingham Palace per i suoi servizi resi alla musica.\nIl 6 maggio 2004 prende parte al concerto-evento dell'amico e collega Zucchero Fornaciari alla Royal Albert Hall di Londra in occasione dell'inizio dello \"Zu &amp; Co. Tour\".\nNell'agosto del 2005 l'album \"Back Home\" \u00e8 stroncato dalla critica. Retrospettivamente qualcuno ha fatto trapelare che in realt\u00e0 le canzoni di \"Back Home\" fossero state registrate prima del disco-omaggio a Robert Johnson, ma che la casa discografica, ritenendole meno interessanti delle cover stesse, ha preferito ritardare l'uscita del materiale originale preferendogli il tributo al vecchio bluesman.\nNel 2006 esce \"The Road to Escondido\", album in cui realizza la collaborazione tanto desiderata con J. J. Cale, l'autore di \"Cocaine\". Nella band \u00e8 presente anche Billy Preston nella sua ultima \"session\" in studio, pochi mesi prima della sua scomparsa. Dal 2006 si esibisce anche in Italia in una serie di date che lo vedono protagonista al Lucca Summer Festival il 7 luglio assieme alla \"Robert Cray Band\", a Umbria Jazz l'8 luglio, e all'Arena di Verona, ancora una volta con Robert Cray davanti a un foltissimo pubblico: insieme hanno concluso il concerto duettando in \"Crossroads\". Il tour ha visto concerti da \u00abtutto esaurito\u00bb insieme a Steve Winwood e a Jeff Beck.\nIl 9 ottobre 2007 esce negli Stati Uniti e nel Regno Unito la sua biografia.\nAnni 2010.\nNel settembre del 2010 pubblica un nuovo disco, contenente due inediti, intitolato semplicemente \"Clapton\". Viene definito dal cantante come un album \"venuto da s\u00e9\", un tributo alle grandi melodie blues e jazz ascoltate fin da bambino.\nIl 24 giugno 2011 si esibisce in un concerto di beneficenza insieme a Pino Daniele nello stadio di Cava de' Tirreni di fronte a circa 17000 spettatori.\nIl 13 settembre 2011 \u00e8 pubblicato l'album live (CD e DVD) \"Wynton Marsalis &amp; Eric Clapton Play the Blues\", registrazione di un concerto tenutosi nell'aprile dello stesso anno al Rose Theatre di New York, frutto di una felice collaborazione con il virtuoso trombettista Wynton Marsalis. Con l'accompagnamento di una vera e propria big band jazz, i due musicisti esplorano le radici del blues, interpretando soprattutto brani tradizionali, come \"Just a Closer Walk with Thee\", ma anche il classico di Clapton, \"Layla\", presentato in un'ancora nuova versione.\nNel marzo 2013 viene pubblicato \"Old Sock\"; l'album comprende due canzoni inedite (\"Gotta Get Over\" e \"Every Little Thing\") e una collezione di brani tra i preferiti da Clapton. Da Leadbelly a J.J. Cale; Peter Tosh a George Gershwin; Hank Snow a Gary Moore e Taj Mahal, questo lavoro \u00e8 una celebrazione dei tanti che hanno ispirato la vita musicale di Clapton. Esplora standard romantici degli anni trenta, reggae, soul, rock e comprende una collaborazione con Paul McCartney.\nNel 2014 esce un album tributo all'amico J.J. Cale intitolato \"\", realizzato con la collaborazione di Mark Knopfler, John Mayer, Willie Nelson, Tom Petty e Derek Trucks. L'album giunge in prima posizione in Danimarca e nei Paesi Bassi, in seconda nella Billboard 200, in Canada, Germania e Norvegia, in terza in Svizzera e Nuova Zelanda e in ottava in Austria.\nNel 2015 viene distribuito un nuovo dvd, \"Live at the Royal Albert Hall\", registrato nel mese di maggio dello stesso anno e che immortala uno dei sette concerti tenuti presso la storica location. Nel febbraio del 2016, viene annunciato un nuovo album di cover e inediti, intitolato \"I Still Do\", pubblicato nello stesso anno.\nNel 2016 Eric Clapton rivela di essere affetto da una neuropatia periferica: la patologia neurologica, di carattere degenerativo e disabilitante, gli starebbe gradualmente limitando i movimenti. Tuttavia nel 2017 annuncia nuove date dal vivo, a marzo negli Stati Uniti, a maggio presso la Royal Albert Hall di Londra, e a settembre nuovamente negli Stati Uniti, dichiarandole come le ultime della propria carriera.\nClapton fa fatica ad appendere la chitarra al chiodo, perch\u00e9 nel 2018 \u00e8 ancora sul palco in Germania, Stati Uniti, e come headliner dell'Hyde Park festival insieme a Carlos Santana, Marcella Detroit, Zucchero Fornaciari e altri ospiti. Nello stesso anno pubblica il suo primo album di canzoni natalizie intitolato \"Happy Xmas\".\nNel 2019 intraprende un nuovo tour, con date in Giappone, Europa e Stati Uniti e annuncia una serie di date estive per il 2020 che comprendono anche le citt\u00e0 italiane di Milano e Bologna. Purtroppo la situazione mondiale della pandemia da Covid 19 porter\u00e0 all'annullamento di tutti i concerti .\nIl 4 dicembre 2020 esce il nuovo singolo, Stand And Deliver, scritta da Van Morrison contro le misure restrittive di sicurezza a seguito della pandemia di COVID-19:. Gli introiti del brano andranno al Lockdown Financial Hardship Fund associazione di Van Morrison per aiutare i lavoratori dello spettacolo colpiti dalla crisi dovuta alle restrizioni per il COVID-19.\nStile musicale.\nClapton \u00e8 annoverato fra i principali esponenti del blues rock, e in particolare della scena British blues. Durante la sua lunga parabola artistica, che lo ha visto dapprima militare in numerosi \u00absupergruppi\u00bb per poi intraprendere un'acclamata carriera solista, il chitarrista ha spaziato attraverso diversi stili musicali, dal rock psichedelico al blues di matrice tradizionale, dal pop rock all'hard rock, dal reggae al folk rock.\nStrumentazione.\nChitarre elettriche.\nDurante tutta la sua carriera Clapton ha suonato molte chitarre, quelle elencate sono le pi\u00f9 note di cui esista documentazione.\nBand.\nClapton, al di l\u00e0 dei concerti con i supergruppi nei primi anni della sua carriera, \u00e8 spesso stato accompagnato nei suoi tour da numerosi artisti di grande fama, non solo come \"ospiti\" per alcuni concerti ma come membri fissi della sua band. Tra essi vanno ricordati i bassisti Pino Palladino (Who, Paul Simon), Nathan East e Donald Dunn (Blues Brothers), i tastieristi Steve Winwood (Traffic, Spencer Davis Group) e Greg Phillinganes (Toto), i batteristi Phil Collins (che ha suonato negli album \"Behind the Sun\", \"August\" e \"Journeyman\") e Andy Newmark (Sly &amp; The Family Stone).\nEredit\u00e0 artistica e popolarit\u00e0.\nPlurivincitore di Premi Grammy, Eric Clapton \u00e8 l'unico musicista che vanta tre inserimenti nella Rock and Roll Hall of Fame (come solista nonch\u00e9 come membro degli Yardbirds e dei Cream). \u00c8 iscritto in seconda posizione nella classifica dei cento migliori chitarristi redatta dalla rivista specializzata \"Rolling Stone\", dietro solo a Jimi Hendrix.\nAppare inoltre nei dischi di Bob Dylan, George Harrison, Richie Sambora, Jackye Lomax, Billy Preston, Martha Velez, John Dickinson, Doris Troy, Roger Waters, Aretha Franklin, Leon Russell, Gary Brooker, Phil Collins, Sting, Arthur Louis, Joe Cocker, Beatles, Rolling Stones, John Astley, Santana, Zucchero Fornaciari.\nClapton \u00e8 l'autore della colonna sonora del film \"Homeboy\" (1988). Ha poi partecipato al film \"\" (1998), interpretando se stesso in un cameo musicale nel finale della pellicola."}
{"id": "102203", "revid": "110157", "url": "https://it.wikipedia.org/wiki?curid=102203", "title": "Gaiserwald", "text": "Gaiserwald (toponimo tedesco) \u00e8 un comune svizzero di 8\u00a0378 abitanti del Canton San Gallo, nel distretto di San Gallo. Capoluogo comunale \u00e8 la frazione di Abtwil."}
{"id": "102205", "revid": "2151423", "url": "https://it.wikipedia.org/wiki?curid=102205", "title": "Domenica di Tropea", "text": "Agiografia.\nIl nome Domenica \u00e8 la forma latina del greco Ciriaca, corrispondente a una santa anatolica le cui vicende agiografiche sono perfettamente sovrapponibili alla vita di santa Domenica.\nLa conferma viene dal Martirologio Romano che il 6 luglio commemora: \u00abA Nicomedia in Bitinia, nell'odierna Turchia, santa Ciriaca, vergine e martire sotto Diocleziano, che \u00e8 oggetto di grande venerazione a Tropea in Calabria\u00bb. \nSanta Ciriaca nella \"Passio\" greca.\nSecondo la \"Passio\" greca Ciriaca era figlia di Doroteo ed Eusebia; nel corso della persecuzione di Diocleziano, fu arrestata con i genitori e condotta a Nicomedia. I genitori, forse per la posizione di rilievo che occupavano nella comunit\u00e0 locale, vennero graziati, grazie all'interessamento dello stesso imperatore, e mandati in esilio ai confini dell'Eufrate. La santa fu torturata, ma la sua resistenza fece convertire coloro i quali erano accorsi a partecipare al macabro spettacolo. Venne dunque messa al rogo, ma le fiamme non lambirono il suo corpo. Venne allora data in pasto ai leoni, ma anche questo tentativo fu vano, dato che i leoni si ammansirono di fronte a lei. Dopo una lunga tortura, venne alfine condannata alla decapitazione.\nLe sue spoglie sarebbe poi state portate a Tropea dove fior\u00ec il culto della giovane martire.\nSanta Domenica nelle fonti latine.\nSecondo lo storico Niccolo De Nigris, che scrive nel 1691, poco dopo l'autorizzazione del culto della Santa, e secondo la tradizione locale, invece, Domenica, nacque in localit\u00e0 Sant'Abbondio di Campagna, e fu qui martirizzata sotto Diocleziano; dopo essere stata decapitata, le sue spoglie furono portate a Tropea come monito per i cristiani oppure il suo corpo fu portato dagli angeli a Tropea.\nIl culto.\nLa commemorazione liturgica ricorre il 6 luglio.\nLe sue spoglie sono conservate nella cattedrale di Tropea. \nLa commemorazione viene anche svolta a Santa Domenica di Ricadi dal 4 al 6 luglio con vari festeggiamenti in piazza.\nIl giorno conclusivo viene svolta la processione.\nCaratteristica della festa sono gli spettacoli lungo le vie del paese, dal ballo dei giganti, fantocci di cartapesta che rievocano la conquista della libert\u00e0 da parte dei calabresi rispetto alle sottomissioni continue subite durante i secoli. \nPoi gli spettacoli pirotecnici, in particolare il ballo del \"camiuzzu i focu\", letteralmente \"cammello di fuoco\", fantoccio fatto di cartapesta, guarnito di vari fuochi pirotecnici e ballato in piazza da un abile ballerino, simboleggia gli esattori che in epoca Saracena, su di un cammello percorrevano le vie dei paesi riscuotendo le tasse che strozzavano l'economia, finch\u00e9 non arrivarono i Normanni a liberare la popolazione oppressa.\nInfine i classici fuochi d'artificio dopo la mezzanotte.\nUn'altra ricorrenza sempre nel paesino di Santa Domenica, avviene nel mese di agosto.\nIn particolare la Santa viene portata in processione da una piccola chiesetta a lei dedicata e nella quale vi \u00e8 un pozzo in cui vi \u00e8 l'impronta del suo piede, alla spiaggia di \"Formicoli\" che si trova nelle vicinanze di questa chiesetta.\nOltre che a Tropea, il culto di santa Domenica \u00e8 presente in diverse localit\u00e0: presso Fiumefreddo esisteva un'antichissima chiesa dedicata alla Santa; un antico monastero greco, detto di Santa Domenica di Gallico era nella diocesi di Reggio Calabria; a lei fu dedicato un cenobio camaldolese eretto nel XVI secolo a Camaldoli di Campagna. La chiesa di Santa Domenica a Rossa nel Grigioni \u00e8 una delle tante testimonianze del culto della Santa in quella zona alpina.\nA Scorrano si celebra una delle feste pi\u00f9 grandi d'Italia proprio in onore di santa Domenica nelle notti del 5, 6 e 7 luglio di ogni anno. Le pi\u00f9 importanti ditte di luminarie si sfidano nella creazione delle \"parazioni\" (in dialetto scorranese): vengono realizzati enormi castelli, cattedrali, archi, gallerie e torri interamente illuminate dalle luci tradizionali, alle quali negli ultimi anni si sono aggiunte, grazie all'innovazione tecnologica, le lampade a led, le microluci e i flash per rendere ancora pi\u00f9 magica l'atmosfera di festa nelle notti del 5-6-7 luglio di ogni anno. Oltre alle spettacolari luminarie anche le gare pirotecniche, in cui partecipano le pi\u00f9 importanti ditte d'Italia, richiamano numerosi visitatori da ogni parte d'Italia. Tradizionale \u00e8 la lunga processione che si tiene dalle 9,00 di mattina del 6 luglio fino alle ore 13,00 in cui vengono attraversate tutte le strade della Citt\u00e0 con numerose batterie di fuochi pirotecnici che accompagnano la Santa fino al cosiddetto \"ARCO di SANTA DOMENICA\" in cui davanti alla folla si consegnano le chiavi della Citt\u00e0 di Scorrano alla Santa Protettrice..\nA Tremestieri, un villaggio della zona sud di Messina, si svolgono i festeggiamenti in onore di Santa Domenica vergine e Martire la seconda domenica di luglio. I festeggiamenti durano 7 giorni con manifestazioni civili e religiose.\nA Mandanici, un piccolo comune della citt\u00e0 metropolitana di Messina, la festa liturgica in onore di santa Domenica \u00e8 celebrata il giorno 6 di luglio. I festeggiamenti esterni, con processione del simulacro della santa per le vie del paese, si svolgono invece la prima domenica di agosto.\nA Protonotaro (Messina) viene commemorata liturgicamente il 6 luglio con festeggiamenti esterni alla prima domenica di agosto.\nGrande devozione nei confronti di Domenica di Tropea \u00e8 manifestata dai cittadini di Caraffa di Catanzaro i quali, ogni 6 luglio, festeggiano e ringraziano la santa per la sua protezione. \nNella chiesa parrocchiale \u00e8 presente una reliquia ossea e una tela del maestro De Filippo raffigurante la giovane Domenica.\nA Santa Domenica Vittoria, nella citt\u00e0 metropolitana di Messina, \u00e8 compatrona. Il 6 luglio si celebra la santa messa e si festeggia l'ultima domenica di Agosto (la festa dei bambini) in procinto con la festa patronale."}
{"id": "102210", "revid": "1318658", "url": "https://it.wikipedia.org/wiki?curid=102210", "title": "San Gallo", "text": "San Gallo (\"Sankt Gallen\" in tedesco, \"Saint-Gall\" in francese, \"Son Gagl\" in romancio) \u00e8 una citt\u00e0 della Svizzera, ottava per numero di abitanti e capoluogo dell'omonimo cantone.\nGeografia fisica.\nSituato ad un'altitudine di circa sulle rive del fiume Steinach che sfocia nel poco distante Lago di Costanza, il centro abitato si sviluppa nella vallata compresa fra due sistemi collinari, il Rosenberg a nord e il Freudenberg a sud. La vallata \u00e8 delimitata a sud-ovest dalla stretta gola del fiume Sitter, a nord-est il fiume Steinach scorre in uscita dalla citt\u00e0 verso il lago di Costanza. \nIn passato la citt\u00e0 si sviluppava lungo il fiume che dal 1867 al 1911 venne progressivamente canalizzato e ora scorre sotto il territorio cittadino.\nStoria.\nLa leggenda vuole che le origini risalgano ad un eremo fondato nel 612 dall'irlandese san Gallo, che era uno dei 12 monaci \"colombaniani\" che accompagnarono nell'Europa continentale San Colombano, il fondatore dell'Abbazia di San Colombano di Bobbio. San Gallo per\u00f2 non giunse in Italia, ma si trattenne sulle rive della Steinach nei pressi di Arbon, per vivere come eremita. \nLa fondazione della comunit\u00e0 monastica, risalente al 719 \u00e8 attribuito al monaco benedettino alemanno San Otmaro, che trasform\u00f2 la piccola comunit\u00e0 venutasi a creare in una comunit\u00e0 erigendovi un'Abbazia che porta il nome del santo, a partire dal 747 la comunit\u00e0 adott\u00f2 la Regola benedettina sotto la quale rimase fino al 1805. Secondo la leggenda, le spoglie di san Gallo e di sant'Otmaro si trovano sotto la Cattedrale di San Gallo, entrambi sono i protettori della citt\u00e0 e della diocesi.\nL'abbazia, nonostante l'ostilit\u00e0 del vescovado di Costanza, divenne uno dei pi\u00f9 importanti centri di cultura e di potere dell'Europa, possedendo una splendida biblioteca (ancor oggi visitabile). Nel 920 la sua scuola contava 300 allievi e i suoi domini comprendevano circa di territorio. Nel 1026 l'abate \"Ulrico II\" ricevette il titolo di principe dell'Impero formando un suo Principato che dur\u00f2 fino al 1808.\nAttorno all'abbazia si form\u00f2 la citt\u00e0 che, nel corso del tempo, si ingrand\u00ec e si trov\u00f2 in contrapposizione con il potere politico ed ecclesiastico del monastero. Nel 1526 l'umanista e sindaco della citt\u00e0 Joachim von Watt introdusse la Riforma protestante, la citt\u00e0 scelse la Confessione Luterana. I contrasti del periodo portarono all'edificazione di una porta cittadina accessibile direttamente dal monastero e intitolata a Carlo Borromeo, vescovo di Milano, perch\u00e9 la sua uscita dalla citt\u00e0 segn\u00f2 la vittoria della parte riformata. \nLa prosperit\u00e0 della citt\u00e0 inizia in contemporanea con la riforma, una florida industria tessile produce del lino di ottima qualit\u00e0 che viene esportato in tutta Europa, la produzione di tela entra in crisi tra il XVII e il XVIII secolo ma contemporaneamente fiorisce l'industria del ricamo. \nAlleata dai riformati alla Confederazione Svizzera, dal 1648, perso il voto alla Dieta imperiale, \u00e8 distaccata dagli stati dell'impero, finch\u00e9 nel 1798 entra a far parte della Repubblica Elvetica e l'anno dopo ricostituito come principato.\nNel 1803 si form\u00f2 il Cantone di San Gallo che poi abol\u00ec il Principato.\nL'abbazia nel 1836 divent\u00f2 la sede del Vicariato ecclesiastico e nel 1846 fu elevata a Cattedrale e sede dell'attuale Vescovato.\nNel 1918 la citt\u00e0 ha inglobato i comuni soppressi di Straubenzell e Tablat.\nMonumenti e luoghi d'interesse.\nArchitetture religiose.\nLa principale attrazione del centro cittadino \u00e8 la cattedrale barocca risalente al XVIII secolo. Fa parte del complesso dell'Abbazia di San Gallo iscritto dal 1983 nel Patrimonio dell'umanit\u00e0 dell'UNESCO.\nIl Museo tessile ospita ricami e merletti della Svizzera orientale e recenti creazioni di alta moda. \u00c8 in stile classicheggiante, come pure il Museo d'arte. Il nuovo Padiglione d'arte, che ha per slogan \"laboratorio del presente\", si dedica alla scoperta e alla presentazione di artisti contemporanei.\nL'Universit\u00e0 di San Gallo, ritenuta un'opera d'arte collettiva di architettura e di pittura, ospita opere di Hans Arp, Joan Mir\u00f3 e Gerard Richter. Presso l'ateneo, si tiene ogni anno il Simposio di San Gallo, precedentemente conosciuto con i nomi di \"International Management Symposium\" e \"ISC-Symposium\".\nCi sono in citt\u00e0 111 bovindi, oltre a numerose fontane e sculture, come \"The Trunk\" di Richard Serra, la Fontana del giocoliere di Max Oerli o la \"Botte\" di Roman Signer, esempi di arte contemporanea in luoghi pubblici.\nGeografia antropica.\nUrbanistica.\nIl boom dei pizzi, alla fine del XIX secolo, stimol\u00f2 l'architettura, con la costruzione di ville e musei in stile liberty. Sussistono tuttavia anche edifici moderni come la \"Conchiglia\" di Santiago Calatrava, l'imponente costruzione di Herzog &amp; de Meuron sul Rosenberg o le opere di Heinz Tesar. \nL'intero complesso abbaziale con cattedrale barocca (1755-1767) e antichi edifici dell'abbazia sono stati decretati dall'UNESCO Patrimonio culturale dell'Umanit\u00e0. Di particolare interesse la biblioteca abbaziale: la sala, alta pi\u00f9 di due piani, \u00e8 in stile rococ\u00f2.\nInfrastrutture e trasporti.\nLa citt\u00e0 di San Gallo \u00e8 collegata per la prima volta a una linea ferroviaria nel 1856, con l'apertura della linea San Gallo Winkeln\u2013San Gallo delle Sankt Gallisch-Appenzellische Eisenbahn.\nLa stazione centrale di San Gallo, costruita da Alexander von Senger, \u00e8 uno snodo di traffico centrale per tutta la Svizzera orientale. Da San Gallo si pu\u00f2 raggiungere con la ferrovia la valle del Reno, la regione del lago Bodanico, l'Appenzello e la Svizzera centrale. San Gallo \u00e8 anche il centro della rete celere di San Gallo. L'aeroporto pi\u00f9 vicino \u00e8 quello di Altenrhein, dal quale ci sono voli soprattutto per Vienna, Monaco di Baviera e tutte le citt\u00e0 Svizzere che ne possiedono uno.\nOltre alla stazione centrale, ci sono a San Gallo altre tre stazioni delle FFS, \"San Gallo St. Fiden\", \"San Gallo Bruggen\" e \"San Gallo Winkeln\" oltre alla stazione \"San Gallo Haggen\" delle SOB. Inoltre, le Appenzeller Bahnen connettono San Gallo con Speicher, Trogen, Gais e Appenzello.\nInfine, come quasi tutte le citt\u00e0 Svizzere, la citt\u00e0 possiede una fitta rete di bus dei Verkehrsbetriebe der Stadt St. Gallen (VBSG).\nDemografia.\nEvoluzione demografica.\nIl numero di abitanti della citt\u00e0 di San Gallo, che nel 1799 ammontava a circa persone, aument\u00f2 lentamente fin verso la met\u00e0 del XIX secolo; in seguito vi fu un'accelerazione della crescita (quasi persone nel 1910, senza contare Straubenzell e Tablat). La popolazione, composta attorno al 1800 ancora prevalentemente da cittadini riformati, divenne pi\u00f9 eterogenea in termini di provenienza e confessione; nel 1910 la quota degli stranieri era del 31% (di cui due terzi tedeschi). Dopo l'aggregazione del 1918 gli abitanti del comune passarono a ben , valore che per\u00f2 scese del 10% entro il 1941 in seguito alla crisi economica e a partenze (specialmente di giovani e stranieri). Grazie all'immigrazione di persone provenienti in maggioranza dall'Europa meridionale, nel 1970 la popolazione raggiunse il suo massimo storico (quasi persone), ma poich\u00e9 in seguito molti si trasferirono nei comuni dell'agglomerato, la popolazione scese nuovamente e agli inizi del XXI secolo si aggirava attorno alle persone. Nel 2005 gli stranieri rappresentavano circa il 27% della popolazione (di cui un terzo proveniente dall'ex Iugoslavia).\nAl 1\u00ba dicembre 2019 San Gallo aveva una popolazione di abitanti, circa il 31,4% dei quali cittadini stranieri.\nLingue.\nIn base al censimento svizzero del 2000, la maggioranza assoluta della popolazione parla come prima lingua il tedesco (83,0%), mentre la lingua italiana \u00e8 la seconda pi\u00f9 diffusa (3,7%) e il serbo-croato \u00e8 la terza (3,7%). \nEconomia.\nNel territorio comunale \u00e8 presente la sede dell'assicurazione Helvetia.\nSport.\nNella citt\u00e0 hanno sede due squadre di calcio a livello professionale: l'F.C. San Gallo che milita in Super League e l'FC Br\u00fchl St.Gallen che milita nella Prima Lega Promotion."}
{"id": "102213", "revid": "1347902", "url": "https://it.wikipedia.org/wiki?curid=102213", "title": "Sergej Vladimirovi\u010d Michalkov", "text": "Biografia.\nNel 1942, ancora ventinovenne, attrasse col suo lavoro l'attenzione di Iosif Stalin, che gli commission\u00f2 la scrittura del testo del nuovo inno nazionale. A quel tempo, il Paese era pesantemente coinvolto nei combattimenti della Seconda guerra mondiale e Stalin desiderava sostituire l'Internazionale con un motivo che avesse un carattere pi\u00f9 patriottico.\nMichalkov elabor\u00f2 un testo che potesse accompagnare un brano musicale composto da Aleksandr Aleksandrov (1883-1946), e che divenne noto in questo modo come Inno Nazionale dell'Unione delle Repubbliche Socialiste Sovietiche. Il nuovo inno fu presentato a Stalin nell'estate del 1943 ed entr\u00f2 ufficialmente in vigore il 1\u00ba gennaio 1944. Nel 1977 venne a Michalkov venne chiesto di modificare il testo dell'inno nelle parti che celebravano Stalin.\nIl brano \u00e8 rimasto in vigore fino alla caduta dell'URSS, nel 1991, momento in cui il Presidente russo Boris El'cin scelse un motivo diverso nella forma e nel contenuto. Eppure, quando Vladimir Putin successe a Eltsin alla presidenza della Federazione, egli premette affinch\u00e9 fosse ripristinata la musica di Aleksandrov al posto dell'inno precedente, che nell'opinione di molti russi era poco significativo e di scarsa ispirazione.\nMichalkov aveva 87 anni ed era in pensione ormai da diversi anni (in effetti, le ultime generazioni di Russi lo conoscono meglio come padre dei registi cinematografici Nikita Michalkov e Andrej Kon\u010dalovskij - quest'ultimo ha rinunciato a parte del proprio cognome \"Michalkov-Kon\u010dalovskij\" quando lasci\u00f2 la Russia), ma quando si cerc\u00f2 di ristabilire il vecchio brano per farne l'inno nazionale russo, egli ne riscrisse completamente le parole. Il risultato \u00e8 l'attuale Inno della Federazione Russa, ufficialmente adottato dal 1\u00ba gennaio 2001.\nNegli ultimi anni Michalkov viveva a Mosca e, per il suo 90\u00ba compleanno, Putin si \u00e8 recato nella sua abitazione per fargli visita, e insignirlo dell'Ordine di Servizio alla Madrepatria di 2\u00aa classe, in onore del suo contributo alla cultura russa.\n\u00c8 morto il 27 agosto 2009 all'et\u00e0 di 96 anni; ai suoi funerali, tenuti presso la Cattedrale del Cristo Salvatore, parteciparono assieme alla famiglia anche amici artisti e importanti funzionari di stato. Fu sepolto presso il Cimitero di Novodevi\u010dij con massimi onori militari."}
{"id": "102214", "revid": "110157", "url": "https://it.wikipedia.org/wiki?curid=102214", "title": "Waldkirch (Svizzera)", "text": "Waldkirch (toponimo tedesco) \u00e8 un comune svizzero di 3\u00a0519 abitanti del Canton San Gallo, nel distretto di San Gallo"}
{"id": "102218", "revid": "1522738", "url": "https://it.wikipedia.org/wiki?curid=102218", "title": "Pai Mei", "text": "Pai Mei fu un monaco taoista della scuola wutang che contribu\u00ec all'incendio del tempio di Shaolin verso il 1763. Si ritiene fosse una spia del governo della dinastia Ching (1644-1901). Egli veniva anche chiamato Pak Mei e, dopo l'incendio del tempio, diffuse uno stile di kung fu, chiamato appunto Pak Mei.\nI caratteri cinesi di Pai Mei possono anche essere letti in giapponese \u306f\u304f\u3073 (hakubi), parola che significa \"buon esempio\" oppure \"il migliore\".\nLa sua figura \u00e8 stata d'ispirazione per una figura di malvagio in molti film di arti marziali.\nFilm.\nLe prime apparizioni avvengono in pellicole prodotte a Hong Kong dai fratelli Shaw, come \"I distruttori del tempio Shaolin\" (1977) e \"Il clan del Loto Bianco\" (1980). In questi film Pai Mei \u00e8 interpretato da Lieh Lo, anche regista dell'ultimo.\nDopo pi\u00f9 di vent'anni fa nuovamente la sua apparizione in \"Kill Bill: Volume 2\" (2004) di Quentin Tarantino, dove ha il ruolo di un maestro orientale che addestra la Sposa, oltre a Bill e a Elle Driver. In questo film Pai Mei \u00e8 interpretato dall'attore Chia Hui Liu che, secondo le continue citazioni cinefile da parte di Tarantino, aveva recitato in \"Il clan del Loto Bianco\".\nEra Shaw.\nIn \"I distruttori del tempio Shaolin\" e \"Il clan del Loto Bianco\" Pai Mei \u00e8 interpretato da Lieh Lo.\nI distruttori del tempio Shaolin.\nPai Mei e il governo Ching sono nemici del tempio Shaolin, decidono di distruggerlo radendolo al suolo e uccidendo tutti i monaci all'interno. Alcuni discepoli, mascherandosi da attori di teatro, riescono per\u00f2 a evadere dal tempio dove il sacerdote sta compiendo una razzia. Rifugiatosi a casa con la moglie Hong Xi-Quan si allena per dieci anni con sua moglie, migliorando il suo stile Tigre. Sua moglie invece impara lo stile Gru: nel frattempo nasce un figlio che si allena apprendendo sia lo stile del padre che quello della madre, creando il Tigre-Gru. Intanto il padre si va a confrontare con Pai Mei e muore nel combatterlo, apprendendo per\u00f2 che \u00e8 vulnerabile tra l'una e le tre del pomeriggio.\nIl clan del Loto Bianco.\nIl figlio di Hong Xi-Quan e Fang Yong-chun, insieme a un amico, riesce a trovare Pai Mei tra le rovine di un tempio Shaolin e riescono a sconfiggere il maestro unendo i due letali stili di kung fu e riuscendo a scovare il suo unico punto debole, situato nel pene.\nKill Bill vol. 2.\nIn \"\" Pai Mei \u00e8 interpretato da Chia Hui Liu.\nLa leggenda di Pai-mei.\nUna sera davanti al fuoco Bill narra a Beatrix come inizi\u00f2 la leggenda di Pai Mei.\nDa questo breve racconto si deduce:\nBeatrix Kiddo e Pai Mei.\nBill, capo della D.V.A.S., pretese che Beatrix, che voleva divenire membro della squadra, fosse allenata dal crudele sacerdote del clan del Loto Bianco. La port\u00f2 al tempio del maestro, dove la donna si allen\u00f2 seguendo le sue terribili regole.\nBench\u00e9 Pai Mei fosse estremamente severo e violento negli allenamenti Beatrix si dimostr\u00f2 all'altezza e riusc\u00ec a sopportarli.\nBeatrix impar\u00f2 a frantumare del legno con un pugno seguendo il motto di Pai Mei:\nPerfezion\u00f2 inoltre l'arte della spada samurai, che all'inizio degli allenamenti le era stata ridicolizzata da un combattimento con il maestro, che alla fine di esso era riuscito addirittura a porsi in equilibrio sulla spada.\nAlla fine del periodo di allenamento, tutto fa supporre che Beatrix rimanga in buoni rapporti con Pai Mei, divenendo un'esperta conoscitrice delle tecniche impartitele, nonostante importanti difficolt\u00e0 di comunicazione: Pai Mei, infatti, parla un fluente dialetto cantonese del cinese, incurante del fatto che Beatrix non lo parli bene; anche quando Beatrix tenter\u00e0 di comunicare in giapponese, lingua che conosce molto bene, Pai Mei si rifiuter\u00e0 categoricamente di parlarlo in quanto prova un profondo disprezzo per i giapponesi.\nNonostante il disprezzo di Pai Mei per gli uomini bianchi e il suo fastidio nel sopportare con fatica le donne, Beatrix \u00e8 stata l'unica a cui Pai Mei abbia insegnato la tecnica definitiva del loto bianco: \"l'esplosione del cuore con cinque colpi delle dita\". Una tecnica mai insegnata a nessuno, nemmeno a Bill.\nDurante gli allenamenti di Beatrix, tuttavia, si pu\u00f2 notare Pai Mei sorridere leggermente, mostrando un certo compiacimento nel vedere la sua allieva allenarsi con tanta determinazione.\nUn altro fattore che indichi che Pai Mei abbia una aspettativa nettamente pi\u00f9 alta in Beatrix nei suoi altri precedenti allievi sta nel fatto di avere offerto a Beatrix la sua ciotola di riso.\nElle Driver e Pai Mei.\nSuccessivamente alla Sposa Pai-mei addestr\u00f2 Elle Driver, sempre del gruppo di Bill. Elle Driver, assai meno controllata di Beatrix, chiam\u00f2 per\u00f2 Pai Mei con l'appellativo di \nPer quest'offesa arrecatagli Pai Mei strapp\u00f2 a Elle l'occhio destro. La donna, sanguinante, si accasci\u00f2 per terra.\nMorte di Pai Mei.\nA giorni di distanza da quell'episodio Elle Driver per vendetta uccise Pai Mei avvelenando le teste di pesce del maestro.\nEt\u00e0 di Pai Mei.\nNel backstage David Carradine dichiara di avere storpiato il numero 1883, rendendolo simile alla pronuncia di 1003, a causa di come si dicono in inglese i numeri nelle date. In questo caso Pai Mei avrebbe \"solo\" circa 130 anni.\n\u00c8 anche possibile che Pai Mei non sia una persona specifica, bens\u00ec un titolo che spetta al gran sacerdote del Clan del Loto Bianco. In questo modo Pai Mei potrebbe avere un'et\u00e0 normale e il fatto che egli muoia nei film precedenti non costituirebbe una contraddizione."}
{"id": "102219", "revid": "125478224", "url": "https://it.wikipedia.org/wiki?curid=102219", "title": "Giusi Malato", "text": ""}
{"id": "102220", "revid": "831312", "url": "https://it.wikipedia.org/wiki?curid=102220", "title": "Associazione Sportiva Orizzonte Catania", "text": "L'Associazione Sportiva Orizzonte Catania \u00e8 una societ\u00e0 di pallanuoto femminile di Catania.\nSi tratta della pi\u00f9 titolata societ\u00e0 d'Europa nella disciplina, avendo vinto 21 campionati nazionali 4 Coppe Italia 8 coppe dei Campioni 1 Coppa LEN 2 Super coppa Len.\nLa storia.\nFondata con il nome di Dopolavoro Ferroviario Catania (Dopoferro) da Gino Pizzuto ed Enzo Aidala nel 1985, l'anno della nascita del campionato femminile di pallanuoto, la squadra approd\u00f2 gi\u00e0 nel 1986 in Serie A. L'esordio nella massima serie \u00e8 del 16 marzo: De Gregorio Roma-Dopolavoro Catania 0-22. Dopo essere stata finalista per 6 anni di fila (dal 1986 al 1990-91), battuta solo dal Volturno Santa Maria Capua Vetere, finalmente nel campionato 1991-92 l'Orizzonte, con l'avvento alla presidenza di Nello Russo, vinse il suo primo scudetto. Da allora non ha pi\u00f9 perso un colpo: ha conquistato 20 scudetti, di cui 15 tutti di fila (la stella \u00e8 arrivata nel campionato 2000-01), 8 Coppe Campioni, 2 Supercoppa d'Europa ed 1 Coppa LEN.\nLa coppa dei campioni.\nIl 21 aprile 2002 l'Orizzonte ha vinto la quarta Coppa dei Campioni pareggiando 6-6 contro l'Uralochka a Dunajvaros. Nella final-four aveva battuto precedentemente Glyfada e Dunjavaros. L'ultimo successo europeo (terzo consecutivo e quinto in sei anni) \u00e8 stato ottenuto davanti al proprio pubblico il 30 aprile 2006 battendo nella partita decisiva della Final Four per 14-11 il Kinef Kirishi. Poco dopo, il 3 giugno, le ragazze di Mauro Maugeri hanno vinto il campionato italiano per la quindicesima volta, battendo la Fiorentina Waterpolo per 8-6 alla piscina di Nesima.\nNel 2007 l'Orizzonte non \u00e8 riuscita a ripetersi n\u00e9 in Italia n\u00e9 in Europa, perdendo in entrambi i casi contro la Fiorentina Waterpolo, che, invece, \u00e8 riuscita nell'en plein Scudetto-Coppa Campioni. Nel 2008 l'Orizzonte \u00e8 tornata a vincere sia la Coppa dei Campioni, sia lo Scudetto, quest'ultimo ai danni della rivale Fiorentina Waterpolo, con una vittoria in gara-4 il 20 maggio per 9-6 nella piscina di casa di Nesima.\nGiocatrici e tecnici.\nTra le giocatrici pi\u00f9 importanti vanno ricordate Cristiana Conti, Giusi Malato, Maddalena Musumeci, Tania Di Mario, Martina Miceli e Silvia Bosurgi, tutte vittoriose con il Setterosa all'Olimpiade di Atene 2004, ed inoltre le \"storiche\" Claudia Vinciguerra, Sabrina Barresi e Flavia Villa.\nI due tecnici che hanno fatto la storia dell'Orizzonte sono Giovanni Puliafito e Mauro Maugeri: entrambi hanno allenato anche il Setterosa. Dalla stagione 2006-07 al 2007-08, la squadra biancorossa \u00e8 stata guidata da Giusi Malato. Pierluigi Formiconi ha in seguito rilevato il tecnico catanese. Il 23 novembre 2008 l'Orizzonte ha vinto la sua prima Supercoppa LEN."}
{"id": "102223", "revid": "1543377", "url": "https://it.wikipedia.org/wiki?curid=102223", "title": "Alfabeto birmano", "text": "L'alfabeto birmano (\u1019\u103c\u1014\u103a\u1019\u102c\u1021\u1000\u1039\u1001\u101b\u102c, pronuncia: [mj\u0259m\u00e0 \u0294\u025b\u0294k\u02b0\u0259j\u00e0|pron]) \u00e8 il sistema di scrittura abugida usato per scrivere la lingua birmana, parlata in Birmania da 21 milioni persone, e le lingue karen e mon, entrambe parlate in Birmania e Thailandia con un numero di locutori di 4.200.000 persone.\nL'alfabeto birmano affonda le sue origini nella scrittura brahmi, la stessa scrittura che ha dato origine agli alfabeti dell'India e ad altri alfabeti dell'Indocina, come quello tailandese. In particolare deriva probabilmente o dall'alfabeto kadamba o dall'alfabeto pallava dell'India meridionale, e attraverso la scrittura mon antica o la scrittura pyu. L'alfabeto birmano \u00e8 anche usato per le lingue liturgiche di pali e sanscrito.\nIn tempi recenti, altri alfabeti correlati quali l'alfabeto shan e il mon moderno sono stati ristrutturati secondo gli standard dell'alfabeto birmano attualmente in uso.\nIl birmano \u00e8 scritto da sinistra a destra e non usa solitamente spazi tra le parole, sebbene scritture moderne contengano spazi dopo ciascuna frase per migliorare la leggibilit\u00e0.\nLa pi\u00f9 antica testimonianza dell'uso dell'alfabeto birmano risale all'anno 1035, sebbene un calco fatto nel XVIII secolo di un'antica iscrizione su pietra risalirebbe addirittura al 984. Il birmano da un punto di vista ortografico segue una forma quadra, mentre la forma in corsivo si diffuse a partire dal XVII secolo quando la diffusione della scrittura port\u00f2 a un uso pi\u00f9 ampio delle foglie di palma e della carta piegata nota come il parabaik. L'inconveniente era che una penna solitamente rompeva le foglie quando si tracciavano delle linee dritte. L'alfabeto ha subito notevoli cambiamenti per adattarsi alla fonologia in evoluzione della lingua birmana.\nCi sono vari tipi di trascrizione dell'alfabeto birmano in alfabeto latino; in quest'articolo viene usato il sistema di trascrizione MLC.\nL'alfabeto.\nL'alfabeto ha 45 lettere in totale; 34 consonanti e 21 vocali (di cui 7 vocali principali, con forme diverse per i tre toni). Ci sono anche forme diverse per scrivere vocali nelle parole prese dal sanscrito o dal pali, e forme diverse per certe vocali che, quando sono scritte dopo certe consonanti, possono risultare in ambiguit\u00e0. Tutte le lettere dell'alfabeto hanno forme rotonde perch\u00e9 venne creato per essere scritto sulle foglie di palma, ed esisteva la necessit\u00e0 di evitare lettere con lunghe linee orizzontali o verticali, che avrebbero tagliato la foglia.\nStoria.\nL'alfabeto birmano \u00e8 un adattamento della scrittura mon antica oppure della scrittura pyu, e deriverebbe indirettamente dall'alfabeto kadamba oppure dall'alfabeto pallava, entrambi usati nell'India meridionale.\nGruppi.\nCome per altre scritture brahmi, l'alfabeto birmano \u00e8 organizzato in gruppi chiamati \"wek\" ( \u101d\u1002\u103a, derivato dal pali \"vagga\"), composti da cinque lettere. Vi sono tanti gruppi quante le consonanti occlusive . All'interno di ciascun gruppo, la prima lettera \u00e8 tenue, la seconda \u00e8 un'omologa aspirata, le terza e quarta sono omologhe sonore, e la quinta \u00e8 un'omologa nasale. Quanto appena detto vale per le prime 25 lettere dell'alfabeto birmano, che sono chiamate insieme \"wek byi\" ( \u101d\u1002\u103a\u1017\u103b\u100a\u103a\u1038, derivato dal pali \"vagga bya\u00f1jana\"). Le rimanenti otto lettere (\u27e8\u101a\u27e9, \u27e8\u101b\u27e9, \u27e8\u101c\u27e9, \u27e8\u101d\u27e9, \u27e8\u101e\u27e9, \u27e8\u101f\u27e9, \u27e8\u1020\u27e9, \u27e8\u1021\u27e9) sono raggrupate insieme come \"a wek\" ( \u1021\u101d\u1002\u103a) che alla lettera significa \"senza gruppo\", poich\u00e9 non sono organizzate in nessuno schema specifico.\nCaratteri.\nIn fonologia, il cosiddetto attacco sillabico \u00e8 la consonante o gruppo di consonanti che precede la vocale (in termini tecnici, il \"nucleo\") di una sillaba. La scrittura birmana \u00e8 composta da 33 caratteri per indicare la consonante iniziale di una sillaba e quattro diacritici per indicare ulteriori consonanti iniziali. Analogamente a quanto accade negli altri alfabeti abugidi, compresi quelli appartenenti derivati dalla scrittura brahmi, nella scrittura birmana le vocali sono indicate da segni diacritici, e sono posti sopra, sotto, prima o dopo il carattere consonantico. Un carattere consonantico senza vocale diacritica ha la vocale intrinseca (spesso ridotta a quando \u00e8 seguita da un'altra sillaba segue nella stessa parola).\nLa seguente tabella fornisce il carattere, l'attacco sillabico della sillaba in IPA e il nome del carattere in birmano (che pu\u00f2 essere un nome descrittivo o solo il suono della lettera), disposti nell'ordine tradizionale:\nI caratteri consonantici possono essere modificati attraverso uno o pi\u00f9 diacritici mediani (tre al massimo), indicanti una consonante aggiuntiva prima della vocale. Questi diacritici sono:\nAlcuni dialetti birmani usano un diacritico aggiuntivo a indicare una /l/ mediana che si \u00e8 trasformata in /j/ in birmano standard:\nTutte le combinazioni possibili dei diacritici sono riportate nella seguente tabella:\nRime sillabiche.\nLe rime sillabiche (cio\u00e8 le vocali seguite da una o pi\u00f9 consonanti all'interno della stessa sillaba) sono indicate in birmano da una combinazione di diacritici e caratteri consonantici marcati con il diacritico virama che sopprime la vocale intrinseca del carattere consonantico. Questo marchio \u00e8 chiamata \"asat\" in birmano (, MLCTS: \"a.sat\", ), che significa \"non esistenza\" (derivato da \"sat\", sanscrito).\nDiacritici e simboli.\nUno o pi\u00f9 di questi accenti pu\u00f2 essere aggiunto a una consonante per cambiare il suo suono. In aggiunta, altri simboli sono usati per differenziare tono e suono, ma non sono considerati diacritici.\nStoria.\nIl \"la hswe\" () era usato nel birmano antico tra i periodi Bagan e Innwa (dal XII al XVI secolo), e poteva essere combinato con altri diacritici (\"ya pin\", \"ha hto\" e \"wa hswe\") a formare . Allo stesso modo, fino al periodo Innwa, lo \"ya pin\" era anche combinato con lo \"ya yit\". Dall'inizio del periodo Bagan fino al XIX secolo, era usato al posto di per le rime in La scrittura birmana dei primi anni usava anche , ma non usava ancora il simbolo di tono alto , che apparve nel XVI secolo. Inoltre, , che scomparve nel XVI secolo, venne sottoscritto (divenendo cos\u00ec un diacritico) per rappresentare il \"tono stridulo\" (ora indicato con il diacritico ). Agli inizi del periodo Bagan, la rima (ora rappresentata con il diacritico ) era rappresentato con ). La combinazione di diacritici scomparve all'incirca nel 1755 (tipicamente definito birmano medio), essendo stato sostituito con la combinazione , introdotta nel 1638. I simboli per i toni che si ritrovano oggi nel birmano moderno risalirebbero al XIX secolo.\nConsonanti aggregate.\nAlcune sequenze di consonanti sono scritte una sull'altra, cio\u00e8 sono \"aggregate\". Avere due consonanti aggregate significa che nessuna vocale viene pronunciata tra queste, come per esempio \"m-bh\" in \"kambha\" \"world\". Ci\u00f2 equivale a utilizzare un diacritico \"virama\" sul primo carattere consonantico (in questo caso la \"m\"); se \"m\" e \"bh\" non fossero aggregate, la vocale intrinseca \"a\" si presumerebbe presente (* \"kamabha\"). Le consonanti aggregate sono sempre omorganiche (cio\u00e8 pronunciate nello stesso posto della bocca), il che \u00e8 anche indicato dal tradizionale raggruppamento dell'alfabeto birmano in righe di cinque caratteri chiamate . I caratteri consonantici che non si trovano in una delle righe che iniziano con \"k\", \"c\", \"t\", or \"p\" possono essere solo geminati, cio\u00e8 aggregati a se stessi.\nQuando aggregati, i primi caratteri consonantici (la finale della sillaba precedente, in questo caso \"m\") sono scritti normalmente, mentre il secondo carattere consonantico (l'attacco sillabico della sillaba successiva, in questo caso \"bh\") viene sottoscritto.\nLe consonanti aggregate sono nella maggior parte dei casi usate solo in parole derivate da lingue come il pali, il sanscrito e occasionalmente l'inglese. Per esempio, la parola birmana per \"carta\" (derivata dal pali) \u00e8 scritta , e non *, sebbene entrambe si leggano allo stesso modo. Non si ritrovano in parole originariamente birmane eccetto che per scopi di abbreviazione. Per esempio, la parola birmana \"figlia\" \u00e8 talvolta abbreviata come , anche se il carattere consonantico aggregato non appartenga alla stessa colonna e una vocale sia pronunciata tra le due. Allo stesso modo, \"t\u00e8\" \u00e8 normalmente abbreviata come .\nCifre.\nIl birmano usa un sistema di numerazione decimale; i numeri sono scritti nello stesso ordine del sistema di numerazione indo-arabo.\nLe cifre da zero a nove sono: (nel sistema Unicode sono nell'intervallo da 1040 da 1049). Ad esempio, il numero 1945 \u00e8 scritto . I separatori decimali, come ad esempio le virgole, non sono utilizzati.\nPunteggiatura.\nCi sono due segni di interpunzione del testo in birmano, e sono formati da uno o due barre verticali disegnate dall'alto verso il basso: (chiamato , , , oppure ) e (chiamato , , oppure ), i quali rispettivamente si comportano come una virgola e un punto fermo. C'\u00e8 anche un segno di esclamazione shan . Altre abbreviazioni usate nel birmano colto e letterario sono:"}
{"id": "102224", "revid": "1573940", "url": "https://it.wikipedia.org/wiki?curid=102224", "title": "Nasale palatale", "text": "La nasale palatale \u00e8 una consonante, rappresentata con il simbolo [\u0272] nell'alfabeto fonetico internazionale (IPA).\nCaratteristiche.\nLa consonante nasale palatale sonora presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, +nasale, -grave, +acuto.\nOccorrenze.\nAsturiano.\nIn lingua asturiana tale fono \u00e8 reso con la grafia :\nCatalano.\nIn lingua catalana tale fono \u00e8 reso con la grafia :\nCeco.\nIn lingua ceca tale fono \u00e8 reso con la grafia :\nFrancese.\nIn lingua francese tale fono \u00e8 reso con la grafia , esattamente come in italiano:\nGaliziano.\nIn lingua galiziana tale fono \u00e8 reso con la grafia :\nGreco.\nIn lingua greca moderna tale fono \u00e8 reso o + /i/ (come palatalizzante), seguiti da vocale (facente parte della stessa sillaba) nell'alfabeto greco:\nInglese.\nIn lingua inglese tale fono \u00e8 presente in alcune variet\u00e0 regionali, nella grafia , e pronunciato come nasale palatale seguita dall'approssimante :\nItaliano.\nSi tratta di un fonema presente in italiano e denotato dal digramma : un esempio di questo suono si trova nella parola \"gnocchi\" . Quando si trova in corpo di parola, esso viene pronunciato come una consonante doppia: ad esempio nella parola \"regno\" .\nLombardo.\nIn lombardo viene scritto con il digramma nella maggior parte delle grafie, compresa la Scriver Lombard.\nMalayalam.\nIn lingua malayalam:\nOccitano.\nIn lingua occitana tale fono \u00e8 reso con la grafia :\nPolacco.\nIn lingua polacca tale fono \u00e8 reso con la grafia o solo se seguito da \"i\": \nPortoghese.\nIn lingua portoghese tale fono \u00e8 reso con la grafia :\nSerbocroato.\nIn lingua serbocroata tale fono \u00e8 reso con la grafia oppure nell'alfabeto cirillico:\nSpagnolo.\nIn lingua spagnola tale fono \u00e8 reso con la grafia :\nUngherese.\nIn lingua ungherese tale fono \u00e8 reso con la grafia :\nVeneto.\nIn veneto tale fono \u00e8 reso con la grafia nella maggior parte delle grafie, compresa quella classica, mentre \u00e8 reso con nella grafia DECA.\nVietnamita.\nIn lingua vietnamita tale fono \u00e8 reso con la grafia :"}
{"id": "102225", "revid": "10005", "url": "https://it.wikipedia.org/wiki?curid=102225", "title": "\u019d", "text": ""}
{"id": "102228", "revid": "155634", "url": "https://it.wikipedia.org/wiki?curid=102228", "title": "Tomba di Nerone", "text": "Tomba di Nerone \u00e8 la cinquantatreesima zona di Roma nell'Agro Romano, indicata con Z. LIII.\nIl toponimo indica anche la zona urbanistica 20C del Municipio Roma XV.\nGeografia fisica.\nTerritorio.\nSi trova nell'area nord di Roma, a ridosso ed internamente al Grande Raccordo Anulare, lungo la strada statale 2 Via Cassia.\nLa zona confina:\nStoria.\nLa zona prende il nome da un monumento sepolcrale, edificato lungo l'antica via consolare Cassia nella seconda met\u00e0 del III secolo, erroneamente ritenuto la tomba di Nerone a causa di una credenza popolare sorta nel medioevo. Questo monumento, in realt\u00e0, \u00e8 il sarcofago di Publio Vibio Mariano, proconsole e preside della Sardegna e prefetto della Legio II \"Italica\", e di sua moglie Regina Maxima.\nQuesta credenza nacque nel XII secolo, allorquando voci popolari supposero che le spoglie dell'imperatore fossero state traslate in quel sepolcro, a seguito della distruzione del mausoleo che le conteneva, in Piazza del Popolo.\nAl tempo degli Etruschi questa zona era percorsa dalla via Veientana che si staccava proprio in questo punto dalla Cassia per dirigersi a nord-ovest verso Veio.\nIl quartiere Tomba di Nerone \u00e8 posto tra Giustiniana e Tor di Quinto, in prossimit\u00e0 di due importanti direttrici stradali: il Grande Raccordo Anulare, e la Via Cassia, l'antica strada consolare che, partendo da Ponte Milvio, conduceva fino ad Arezzo e che oggi costituisce l'arteria viaria principale del quartiere. Questa zona \u00e8 una delle pi\u00f9 verdi e tranquille della citt\u00e0 di Roma, godendo della presenza della Riserva Naturale dell'Insugherata, che sorge ad ovest, tra Via Cassia e Via Trionfale e del Parco Regionale di Veio a Nord-Ovest, anch'esso ricco di sentieri e luoghi di interesse storico e naturalistico.\nLa zona \u201cTomba di Nerone\u201d si estende lungo l\u2019ex consolare Cassia ed \u00e8 uno degli insediamenti programmati nei piani d\u2019espansione urbanistica sviluppati negli anni \u201920 del XX secolo. Il sepolcro che d\u00e0 nome al quartiere \u00e8 il simbolo prima di un borgo extraurbano e poi di un quartiere di Roma. Il quartiere si svolge per tutta la lunghezza su un crinale abbastanza elevato della consolare Cassia., La nuova chiesa di S. Andrea si trova di fronte alla fontana in travertino che ricorda i soldati italiani caduti durante la Seconda Guerra Mondiale, contornata da una fontana.\nGeografia antropica.\nUrbanistica.\nNel territorio di Tomba di Nerone si estende l'omonima zona urbanistica 20C e parte delle zone urbanistiche 20E Grotta Rossa Ovest, 19C Ottavia e 19E Trionfale."}
{"id": "102233", "revid": "291370", "url": "https://it.wikipedia.org/wiki?curid=102233", "title": "Ordine di San Benedetto", "text": "L'Ordine di San Benedetto (in latino \"Ordo Sancti Benedicti\") \u00e8 una confederazione che riunisce congregazioni monastiche e monasteri autonomi che perpetuano l'ideale religioso del monachesimo benedettino in conformit\u00e0 con la regola e lo spirito di san Benedetto; i monaci benedettini pospongono al loro nome la sigla O.S.B.\nLe origini del monachesimo benedettino risalgono alla fondazione, attorno al 529, del cenobio di Montecassino a opera di san Benedetto da Norcia.\nLa regola redatta da Benedetto per la sua comunit\u00e0 si diffuse rapidamente anche grazie al sostegno di papa Gregorio Magno e venne adottata, spesso accanto ad altre, da numerosi monasteri europei: si afferm\u00f2 definitivamente nell'817, quando il capitolare monastico di Aquisgrana, di cui fu ispiratore Benedetto d'Aniane, la impose a tutti i monasteri franco-germanici.\nI monasteri benedettini, tutti autonomi, iniziarono a riunirsi in congregazioni nel X secolo. Nel 1893 papa Leone XIII ha riunito le congregazioni e i monasteri benedettini in una confederazione sotto la presidenza di un abate primate residente nel monastero di Sant'Anselmo all'Aventino a Roma.\nStoria.\nIl fondatore.\nLe informazioni biografiche pi\u00f9 antiche su Benedetto derivano dal secondo libro dei \"Dialoghi\" di Gregorio Magno, scritto tra il 593 e il 594, cio\u00e8 circa trent'anni dopo la morte del fondatore del monachesimo occidentale: malgrado si tratti di un testo agiografico, vi si possono rintracciare alcune informazioni storiche certe (Gregorio aveva potuto attingere informazioni dagli abati Costantino e Simplicio di Montecassino, Onorato di Subiaco e Valentiniano, che avevano conosciuto personalmente Benedetto).\nBenedetto nacque a Norcia, tra il 480 e il 490, da una nobile famiglia patrizia; dopo una breve esperienza di studi a Roma, disgustato dal clima di decadenza morale, si ritir\u00f2 sui monti della Sabina e poi in una grotta nella valle dell'Aniene, presso Subiaco, per condurre vita eremitica. Ricevette l'abito monastico da Romano.\nLa fama di Benedetto si diffuse e venne chiamato a guidare la comunit\u00e0 di monaci di San Cosimato a Vicovaro, ma l'esperienza non fu proficua e il patriarca si ritir\u00f2 nuovamente a Subiaco. Attorno alla sua figura si riunirono numerosi discepoli, che vennero raccolti in dodici monasteri tutti formati da dodici monaci: la comunit\u00e0 guidata da Benedetto eresse e si stabil\u00ec nel monastero di San Clemente a Subiaco.\nA causa di un prete invidioso, Fiorenzo, il fondatore e la sua comunit\u00e0 lasciarono Subiaco e si rifugiarono a Montecassino, dove era ancora vivo il culto pagano del dio Apollo: Benedetto e i suoi monaci si impegnarono nella conversione degli abitanti del luogo al cristianesimo ed eressero un oratorio dedicato a san Martino e poi un altro intitolato a san Giovanni Battista, posto sulla cima del monte.\nBenedetto rimase a Montecassino come capo della sua comunit\u00e0 di monaci fino alla morte: intrattenne rapporti con personalit\u00e0 di rilievo (Gregorio Magno parla di una visita di Totila al monastero) e venne consultato da vescovi come Costanzo d'Aquino, Germano di Capua e Sabino di Canosa (anche se Benedetto, probabilmente, non era neanche sacerdote).\nBenedetto mor\u00ec a Montecassino il 21 marzo 547 e venne sepolto, secondo le sue volont\u00e0, nell'oratorio di San Giovanni Battista.\nLa Regola.\nTra il quarto e il quinto decennio del VI secolo Benedetto redasse la sua regola monastica, pensata non solo per la sua comunit\u00e0, ma adatta anche a monasteri di diversa grandezza o posti in altre zone geografiche.\nStruttura.\nIl testo della Regola di Benedetto, piuttosto breve, \u00e8 costituito da un prologo e settantatr\u00e9 capitoli di diversa lunghezza.\nI primi tre capitoli trattano della struttura istituzionale del monastero (varie specie dei monaci, abate, consiglio di comunit\u00e0); i capitoli dal quarto al settimo sono dedicati ai fondamenti della dottrina spirituale (\"strumenti delle buone opere\", obbedienza, silenzio, umilt\u00e0); i capitoli dall'ottavo al ventesimo organizzano l'ufficio divino e la preghiera liturgica e privata; i seguenti capitoli, fino al cinquantaduesimo, trattano della disciplina e dell'organizzazione materiale del monastero (pasti, lavoro); i capitoli dal cinquantatreesimo al cinquantasettesimo parlano dei rapporti dei monaci con il mondo esterno; i capitoli dal cinquantottesimo al sessantacinquesimo hanno per oggetto l'accoglienza dei novizi, l'elezione dell'abate e del priore; il capitolo sessantaseiesimo, probabilmente l'ultimo di una primitiva stesura, si occupa dell'ufficio del portinaio e della clausura.\nI capitoli dal sessantasettesimo al settantaduesimo sono probabilmente delle aggiunte e hanno per oggetto alcuni particolari punti della disciplina. Nel settantatreesimo capitolo, una sorta di \"post scriptum\", Benedetto chiarisce la modestia delle sue intenzioni e dichiara la sua Regola essere solo un punto di partenza per quanti desiderano progredire nella vita di perfezione.\nL'ordinamento monastico.\nQualunque battezzato pu\u00f2 entrare a far parte del cenobio benedettino: il postulante viene accolto nel monastero ed esaminato da un monaco esperto; dopo un anno di noviziato, redigendo una \"petitio\" che pone sull'altare dell'oratorio, fa voto di stabilit\u00e0 (il monaco non pu\u00f2 cambiare comunit\u00e0, ma \u00e8 legato fino alla morte al medesimo monastero), di obbedienza e di conversione dei costumi. Per i \"pueri\" oblati \u00e8 il padre a fare la \"petitio\" scritta.\nIl capo del monastero \u00e8 l'abate, eletto a vita nel seno della comunit\u00e0 monastica in base ai meriti e alla dottrina spirituale: egli \u00e8 il \"padre\" dei monaci e responsabile della buona amministrazione del monastero. Accanto all'abate esistono i decani, ai quali sono affidati gruppi di monaci divisi in base all'attivit\u00e0, e il cellerario, che si occupa dell'amministrazione pratica.\nLa preghiera liturgica \u00e8 divisa e distribuita lungo il corso della giornata e della notte in sette ore diurne e una notturna: il salmo 118 (119), infatti, recita \"Sette volte al giorno io ti lodo\" e \"Nel cuore della notte mi alzo a renderti lode\". Poich\u00e9 la comunit\u00e0 in origine era essenzialmente laicale, la celebrazione della Messa era prevista solo alla domenica e nelle feste.\nI monaci hanno il dovere di dedicare le ore libere dal culto liturgico e dalla \"lectio divina\" allo svolgimento dei lavori manuali o intellettuali che l'abate ha loro assegnato, in modo che essi possano contribuire con le loro capacit\u00e0 e le loro energie a soddisfare i bisogni della comunit\u00e0. Al lavoro viene dato un grande valore anche sul piano ascetico: esso \u00e8 considerato un mezzo di santificazione perch\u00e9 finalizzato all'edificazione della \"Civitas Dei\" nel mondo.\nIl testo.\nIl manoscritto originale della Regola and\u00f2 disperso: abbandonando Montecassino nel 577, i monaci portarono con loro il testo a Roma presso la biblioteca del loro nuovo monastero di San Pancrazio al Laterano; attorno al 717 l'abate Petronace promosse la ricostruzione di Montecassino e verso il 750 papa Zaccaria restitu\u00ec il manoscritto; minacciati dai Saraceni, nell'883 i monaci trasferirono il testo a Teano, dove and\u00f2 distrutto durante un incendio nell'896.\nDel testo esisteva una copia ad Aquisgrana, fatta realizzare dall'abate di Montecassino Teodemaro per volere di Carlo Magno, utilizzato da Benedetto d'Aniane per la riforma monastica dell'Impero. Anche quella versione and\u00f2 dispersa, ma nell'abbazia di San Gallo ne esiste una copia (cod. Sangallese 914) realizzata nell'817 da due monaci di Reichenau per il monastero di Inda e trasferita l\u00ec dall'abate Grimaldo.\nPartendo dall'analisi e dal confronto delle varie recensioni della Regola, i filologi hanno tentato di ricostruire l'originale autografo elaborato da Benedetto. Accanto al codice di San Gallo esistono altri codici realizzati nel IX secolo derivati dalla copia realizzata per Carlo Magno (Vindobonese 2232, Monacense 28118, Monacense 19408 di Tegernsee) che riportano una versione delle regola molto simile, detto testo \"puro\"; esistono anche codici pi\u00f9 antichi ma con un testo diverso, frutto di alcune modifiche di carattere istituzionale e stilistico apportato da altri monasteri in base a loro particolari esigenze (il testo \"interpolato\"), come il codice Hatton 48, conservato alla biblioteca Bodleiana di Oxford; esistono, infine, codici che riportano il cosiddetto \"textus receptus\", frutto di una sistematica correzione del testo \"puro\" dal punto di vista linguistico. Rudolf Hanslik, confrontando circa 300 manoscritti, nel 1977 ha pubblicato un'edizione critica della Regola.\nLa questione benedettina.\nL'autore della Regola utilizza gli scritti di Pacomio, Basilio, Giovanni Cassiano, Cesario di Arles, Agostino. Cita poi Cipriano, Girolamo, Leone Magno: studi paleografici e filologici hanno per\u00f2 portato per primo Augustin Genestout, studioso benedettino di Solesmes, a ipotizzare che il testo tradizionalmente attribuito a Benedetto, in realt\u00e0, derivi dalla cosiddetta \"Regula Magistri\", di autore anonimo. La \"Regula Magistri\", che ebbe questo nome da Benedetto d'Aniane, era sempre stata considerata una prolissa amplificazione di quella di Benedetto e l'ipotesi di Genestout accese una delle pi\u00f9 importanti controversie del campo storico-patristico, contrapponendo i difensori della posizione tradizionale ai sostenitori della nuova teoria.\nL'ipotesi che la \"Regula Magistri\" costituisca la principale fonte di Benedetto \u00e8 ormai accettata dalla maggioranza degli studiosi. Nei passi comuni (per esempio laddove si citano Giovanni Cassiano e i salmi) la \"Regula Magistri\" \u00e8 pi\u00f9 fedele alle fonti utilizzate, mentre Benedetto tende a discostarsi dal loro senso letterale.\nL'affermazione del monachesimo benedettino.\nNon c'\u00e8 nulla che dimostri che la regola data da Benedetto alla sua comunit\u00e0 fosse stata adottata da altri monasteri mentre egli era ancora in vita, neanche nel caso del monastero di Santo Stefano a Terracina, l'unica filiazione antica di Montecassino (\u00e8 invece leggendaria la tradizione secondo cui Benedetto avrebbe inviato i suoi discepoli Mauro e Placido a fondare monasteri, rispettivamente, in Francia e Sicilia).\nAlla diffusione del monachesimo benedettino diede un decisivo contributo l'opera di Gregorio Magno: componendo i suoi libri dei \"Dialoghi\" mise in grande rilievo la vita di san Benedetto, celebrandone il ruolo di legislatore monastico; fond\u00f2 sei cenobi nei suoi possedimenti in Sicilia e trasform\u00f2 in monastero anche la sua abitazione \"ad Clivum Scauri\" sul Monte Celio a Roma, dove egli stesso visse da monaco; tra i monaci del Celio scelse anche i missionari da inviare in Inghilterra (come Agostino, che fond\u00f2 un monastero a Canterbury, e Mellito fondatore dell'abbazia di Westminster). In tali monasteri, tuttavia, la regola di san Benedetto era utilizzata, assieme ad altre, solo come fonte per gli statuti redatti per le singole comunit\u00e0 monastiche dai rispettivi abati.\nAttorno al 628 la Regola di san Benedetto venne adottata anche da numerosi monasteri della Francia meridionale fondati da san Colombano (Solignac, Rebais, Nivelles, Saint-Wandrille, L\u00e9rins). Tale regola, per\u00f2, era solo affiancata a quella di Colombano (per il monachesimo tra il VII e il IX secolo si parla di periodo della \"regola mista\"), che continuava a prevalere sull'altra: essendo meno rigida e pi\u00f9 adattabile alle varie situazioni, quella di Benedetto acquist\u00f2 sempre maggiore importanza rispetto alla \"Regula monachorum\" di Colombano. Regole miste vigevano anche nei monasteri spagnoli.\nIn Inghilterra il sinodo di Whitby del 664 segn\u00f2 l'affermazione delle consuetudini romane e italiche sulle tradizioni insulari; i monaci anglosassoni Ceolfrido, Vilfrido, Villibrordo scesero in Italia per apprendervi la genuina tradizione monastica romana. L'abate Benedetto Biscop, fondatore dei monasteri di Wearmouth e Jarrow (674 e 681), fu il principale propagatore delle norme e dello spirito del monachesimo benedettino in Inghilterra, ma una sua \"vita\" testimonia che nei suoi monasteri si seguisse una regola mista.\nUn rinnovato interesse per la figura di Benedetto e la sua regola \u00e8 testimoniato dai monaci di Fleury, che nel 672 inviarono una delegazione a Montecassino (all'epoca abbandonata e in rovina) per cercare le reliquie del santo patriarca: gli inviati ebbero successo e l'11 luglio 673 (o 674) rinvennero i resti di san Benedetto. Agli inizi dell'VIII secolo numerosi monasteri che si riconoscevano nella tradizione benedettina, in tutta Europa (anche a Ripon), iniziarono a festeggiare l'11 luglio come festa della deposizione di san Benedetto.\nNel 717 l'abbazia di Montecassino venne riedificata e divenne nuovamente un centro di irradiazione del monachesimo benedettino. In quegli anni i Franchi si stavano avvicinando con entusiasmo alla civilt\u00e0 romana e per loro il monachesimo benedettino si identificava con la Chiesa di Roma, pertanto nei sinodi del 743 e del 744 la regola benedettina venne fatta adottare da tutti i monasteri franchi.\nLa regola benedettina riscontr\u00f2 grandi successi anche nelle regioni dell'Europa centrale evangelizzate di recente. Il governo della principale abbazia della Germania, Fulda, fondata da san Bonifacio, venne affidato all'abate Sturmio, che aveva vissuto per un anno a Montecassino.\nCarlo Magno cerc\u00f2 di imporre un'unica osservanza a tutti i monasteri dell'Impero e, come gi\u00e0 detto, fece realizzare una copia del manoscritto della Regola di san Benedetto e la fece portare ad Aquisgrana. Ludovico il Pio, riprendendo il desiderio del padre Carlo di unificare il monachesimo franco-germanico attraverso l'adozione di un'unica regola, chiam\u00f2 a corte l'abate Benedetto d'Aniane, che aveva fondato un monastero dove aveva introdotto l'integrale osservanza della regola di San Benedetto, e gli affid\u00f2 la riforma dei monasteri d'Aquitania e la fondazione di un'abbazia a Inda; gli fece redigere i canoni del \"Capitulare Monasticum\", da far osservare in tutti i monasteri, approvato dal sinodo di tutti gli abati dell'impero convocato dall'imperatore nell'817 ad Aquisgrana.\nLo sviluppo dei monasteri benedettini.\nMentre in origine a popolare i monasteri furono comunit\u00e0 di religiosi laici (lo stesso Benedetto, probabilmente, non fu sacerdote), nel IX secolo l'accesso al sacerdozio inizi\u00f2 a essere considerato il naturale coronamento della vita spirituale di un monaco. Le comunit\u00e0 monastiche si clericizzarono e i monasteri divennero luoghi di liturgie altamente ufficiali.\nLe abbazie benedettine divennero anche importanti centri culturali. Gi\u00e0 da tempo ospitavano ambienti come lo \"scriptorium\" e la biblioteca, ma con l\"'Epistola de litteris colendis\" (scritta forse da Alcuino di York), Carlo Magno esort\u00f2 esplicitamente tutti i monaci a prendere parte al rinnovamento culturale dell'Impero e a conservare i testi antichi. Nei monasteri si perfezion\u00f2 la scrittura minuscola, chiaramente leggibile; tra le opere conservate prevalevano quelle dei padri della Chiesa latina e i classici dell'antichit\u00e0. I monasteri pi\u00f9 forniti, come quello di Reichenau, al principio del IX secolo possedevano un patrimonio librario tra i 400 e i 600 volumi.\nOltre a conservare il patrimonio culturale dell'antichit\u00e0, i monasteri divennero anche importanti centri per l'educazione dei giovani. Con l'\"Admonitio Generalis\", capitolare emanato da Carlo Magno il 29 marzo 789, l'imperatore ordin\u00f2 a tutti i monasteri di istituire scuole e nel sinodo di Magonza dell'813 si raccomand\u00f2 a tutti i cristiani di inviare i figli a studiare presso un monastero o un ecclesiastico. Nell'817, per\u00f2, Ludovico il Pio impose ai monasteri di educare presso le scuole interne solo gli oblati, pertanto molte abbazie eressero delle scuole esterne per i giovani laici, destinate specialmente ai figli dei nobili benefattori.\nGli oblati erano bambini offerti al monastero dai genitori. Il maggior numero di monaci entr\u00f2 nell'ordine in virt\u00f9 dell'oblazione da parte del padre: tra loro Villibrordo, Bonifacio, Lullo e Willibaldo; papa Gregorio II conferm\u00f2 l'irrevocabilit\u00e0 dell'oblazione da parte dei genitori negando il diritto agli oblati, una volta raggiunta l'et\u00e0 adulta, di lasciare il monastero.\nLa decadenza dell'ordine e le sue riforme.\nCon il caos causato dal dissolvimento dell'impero carolingio aumentarono le ingerenze dei signori locali e dei vescovi nella vita interna delle abbazie e il monachesimo benedettino sub\u00ec una profonda crisi economica e morale; ad aggravare la situazione furono le scorrerie degli Ungari e le incursioni dei pirati saraceni, che portarono alla distruzione, tra gli altri, dei grandi monasteri di Montecassino e San Vincenzo al Volturno (881). Nel X secolo la maggior parte dei monasteri benedettini venne ceduta in mano ad abati laici che ne depredarono i beni.\nFurono, per\u00f2, i papi benedettini Gregorio VII e Gelasio II a promuovere la riforma della Chiesa e a proibire ai laici di concedere dignit\u00e0 ecclesiastiche.\nLa riforma di Cluny.\nA salvare il monachesimo benedettino furono le riforme promosse da alcuni monasteri. Il principale movimento di rinnovamento monastico fu quello di Cluny: l'abbazia di Cluny venne fondata presso M\u00e2con, in Borgogna, tra il 908 e il 910 dal duca Guglielmo I di Aquitania e donata all'abate Bernone. L'abbazia venne sottomessa direttamente alla protezione della Santa Sede, alla quale versava annualmente un censo simbolico, ed esentata dall'autorit\u00e0 vescovile, che non poteva cos\u00ec influire sull'elezione dell'abate. I tratti distintivi della riforma cluniacense furono la rigida osservanza della regola benedettina e nella tradizione di Benedetto di Aniane e la costituzione di una federazione di monasteri posti sotto la guida dell'abbazia di Cluny.\nSu richiesta dei papi gli abati di Cluny restaurarono L\u00e9rins e riformarono gli storici monasteri di Marmoutier, Saint-Germain d'Auxerre e di Saint-Maur-des-Foss\u00e9s. La congregazione di Cluny contribu\u00ec in maniera decisiva alla riforma generale della Chiesa e arriv\u00f2 a contare circa 1.300 monasteri in Francia, circa 150 tra Belgio, Baden e Svizzera, 40 in Gran Bretagna, 24 nella penisola Iberica e 35 nell'Italia settentrionale.\nIl movimento cluniacense in Germania e Italia.\nIl principale centro di riforma in Germania fu il monastero di Hirsau, presso Calw, che sotto la guida dell'abate Guglielmo adott\u00f2 le consuetudini di Cluny e, con l'aiuto di Ulrico di Zell, si dot\u00f2 di statuti propri. I monasteri affiliati, oltre cento, conservavano una certa autonomia; a Hirsau venne abolita l'oblazione e i lavori manuali vennero affidati a frati conversi, lasciando ai monaci le attivit\u00e0 spirituali e intellettuali. I monasteri soggetti a Hirsau, posti sotto la diretta protezione papale, nel periodo della lotta per le investiture furono tra i principali oppositori del partito imperiale.\nDal monastero lorenese di Gorze ebbe origine un'altra riforma, contemporanea ma indipendente da quella di Cluny, che propugnava la stretta osservanza della regola benedettina senza aspirare all'esenzione: tra i principali centri di diffusione della riforma lorenese furono le abbazie di Sankt Maximin a Treviri e di Sankt Emmeram a Ratisbona.\nLa riforma di Cluny ebbe successo anche in Italia: su invito del \"princeps\" Alberico II, nel 937 il secondo abate di Cluny Oddone scese a Roma e riform\u00f2 l'abbazia di San Paolo fuori le mura e le altre comunit\u00e0 monastiche benedettine che servivano presso le basiliche di San Lorenzo e Sant'Agnese. Alberico nomin\u00f2 Oddone archimandrita di tutti i monasteri dell'agro romano e ne promosse la riforma secondo l'osservanza delle severe regole di Cluny; Maiolo, quarto abate di Cluny, nel 971 introdusse la sua riforma nel monastero di Sant'Apollinare in Classe, poi in quello di San Giovanni a Parma e in San Pietro in Ciel d'Oro a Pavia.\nSotto gli abati Odilone e Ugo ci fu una grande fioritura di priorati cluniacensi in Lombardia e alla congregazione si un\u00ec anche l'abbazia di San Benedetto in Polirone.\nAltri focolai di diffusione delle consuetudini di Cluny furono le abbazie di San Benigno di Fruttuaria, fondata da Guglielmo di Volpiano, che aveva conosciuto l'abate Maiolo a Lucedio, e della Santissima Trinit\u00e0 di Cava. L'abbazia di Cava era sorta a opera Alferio, gi\u00e0 ministro alla corte del principato longobardo di Salerno, che era divenuto monaco dopo aver conosciuto Odilone di Cluny: su invito del principe Guaimario IV, Alferio fond\u00f2 il cenobio di Cava e riordin\u00f2 la vita monastica nella regione. Presto Cava ebbe alle sue dipendenze monasteri anche in Sicilia, nel Gargano e in Terra Santa e nel 1092 il papa concesse agli abati di Cava la dignit\u00e0 vescovile; la congregazione cavese raggiunse il suo massimo sviluppo agli inizi del XII secolo.\nNel 1098 venne fondato il monastero di C\u00eeteaux, che si evolse e divenne un ordine autonomo.\nLe riforme dell'XI e del XII secolo.\nTra X e XI secolo la vita eremitica apparve a molti un altro mezzo efficace per la restaurazione del monachesimo benedettino (il cenobitismo appariva troppo legato a interessi materiali e politici): a dare nuovo impulso all'istituzione eremitica fu san Romualdo, che la mantenne nell'ambito della regola di san Benedetto. Abate di Sant'Apollinare in Classe a Ravenna dal 998, abbandon\u00f2 tale dignit\u00e0 per vivere in solitudine, poi si diede alla fondazione di eremitaggi (il principale fu quello di Camaldoli, che diede il nome al suo movimento e dove egli si stabil\u00ec) e alla riforma di monasteri, come quello di Fonte Avellana.\nDa Fonte Avellana usc\u00ec san Pier Damiani, collaboratore di numerosi pontefici e protagonista, assieme con papa Gregorio VII, della riforma della vita ecclesiastica e monastica.\nMa i monaci che contribuirono pi\u00f9 direttamente alla lotta contro la simonia e il nicolaismo, appoggiando l'opera delle alte gerarchie ecclesiastiche e associandosi ai movimenti riformatori locali, furono i vallombrosani, sorti a opera di Giovanni Gualberto: monaco benedettino di San Miniato al Monte, ne usc\u00ec per abbracciare la vita eremitica ma presto fond\u00f2 una comunit\u00e0 cenobitica a Vallombrosa, presso Firenze, a cui diede la regola benedettina e da cui ebbe origine una congregazione accentrata simile a quella di Cluny.\nA imprimere un nuovo impulso al monachesimo benedettino nell'Italia meridionale furono le congregazioni riformate derivate dalle abbazie di Montevergine, fondata nel 1124 presso Atripalda da Guglielmo da Vercelli, e Pulsano, fondata nel 1129 sul Gargano da Giovanni da Matera.\nIl declino tra il XIII e il XIV secolo.\nTra il XIII e il XIV secolo il monachesimo benedettino si avvi\u00f2 verso il declino: nonostante il numero di abbazie e priorati continuasse a salire, le comunit\u00e0 che le popolavano si ridussero pochi membri. Anche i movimenti riformatori (camaldolesi, vallombrosani, verginiani, pulsanesi), sorti con un indirizzo prevalentemente eremitico o di accentuato rigorismo, persero progressivamente la loro fisionomia originale e si assimilarono ai cenobi benedettini della tradizionale osservanza, pur mantenendo un forte senso di appartenenza alla propria congregazione.\nNei monasteri benedettini la prassi religiosa era in decadenza e gli studi lasciavano a desiderare: la popolazione inizi\u00f2 allora a preferire come pastori d'anime i frati provenienti dagli ordini mendicanti, di recente istituzione, maggiormente animati da fervore di predicazione e di insegnamento. Anche le vocazioni religiose presero a indirizzarsi preferibilmente verso queste nuove famiglie religiose, contribuendo allo spopolamento dei monasteri benedettini.\nLe speranze di restaurazione disciplinare secondo i precetti della regola di san Benedetto furono poste nell'associazione di pi\u00f9 monasteri in congregazioni regionali. Il papa cistercense Benedetto XII, con la bolla \"Summi Magistri dignazio\" o \"Benedectina\" del 1336, dispose che tutti i monasteri benedettini venissero raggruppati in province, che venissero celebrati capitoli triennali e nominati visitatori, ma gli effetti di questo provvedimento non furono considerevoli.\nContinuarono comunque a sorgere, in seno all'ordine benedettino, nuove congregazioni monastiche legate non tanto al movimento di riforma ma a forti personalit\u00e0 religiose: i silvestrini, derivati dal monastero di Monte Fano (presso Fabriano) fondato nel 1231 da Silvestro Guzzolini; i celestini, sorti attorno al 1259 a opera dell'eremita Pietro del Morrone (il futuro papa Celestino V); gli olivetani, fondati da Bernardo Tolomei nel 1313 nel deserto di Accona, presso Siena.\nIl movimento \"de Unitate\".\nLe condizioni del monachesimo benedettino ebbero un nuovo tracollo nel XV secolo, soprattutto a causa dell'abuso del regime della commenda: il titolo di abate divenne appannaggio di laici ed ecclesiastici secolari, spesso rampolli di nobili famiglie, estranei alla comunit\u00e0 ma che godevano le rendite dell'abbazia.\nAnche abbazie storiche e prestigiose caddero in mano a grandi famiglie nobili (San Benedetto in Polirone ai Gonzaga, Santa Giustina a Padova ai Carraresi, San Pietro di Perugia ai Graziani, di San Nazzaro Sesia ai Fieschi) e venivano concesse in commenda a membri della casata.\nI soli monasteri immuni dal fenomeno della commenda erano quelli federati in congregazioni (vallombrosani, silvestrini, olivetani) che, in virt\u00f9 della loro unit\u00e0 giuridica e disciplinare, erano meno esposti a ingerenze esterne; inoltre, la maggiore facilit\u00e0 con cui i monaci potevano trasferirsi da un'abbazia a un'altra costituiva un fattore positivo per il superamento delle crisi.\nNel 1408 l'abbazia di Santa Giustina a Padova venne affidata in commenda al giovane nobile veneziano Ludovico Barbo, gi\u00e0 priore di San Giorgio in Alga. La comunit\u00e0 contava allora tre monaci: Barbo, deciso a restaurarvi la regolare osservanza, emise la sua professione dei voti e ricevette la benedizione abbaziale dal vescovo di Citt\u00e0 di Castello. Per ripopolare l'abbazia fece giungere due camaldolesi e due canonici di San Giorgio in Alga.\nDopo aver risollevato la situazione morale e materiale della sua abbazia Barbo venne chiamato a riformare anche altri cenobi, anche fuori dal territorio veneziano (San Niccol\u00f2 del Boschetto a Genova, San Dionigi a Milano, la Badia Fiorentina).\nI monasteri riformati si unirono in una congregazione, detta \"de Unitate \" o \"de Observantia\", approvata da papa Martino V il 1\u00ba gennaio 1419: l'autorit\u00e0 suprema era devoluta al capitolo generale, celebrato annualmente, che nominava i visitatori che vigilavano sull'osservanza della regola nei monasteri; il capitolo generale costituiva anche il supremo organismo disciplinare e aveva il potere di deporre gli abati dei singoli monasteri, che continuavano a essere eletti a vita; tra i visitatori era eletto un abate presidente; i monaci, pur essendo vincolati ai monasteri nei quali avevano professato, potevano essere trasferiti ad altri monasteri.\nAltre antiche abbazie si unirono alla congregazione di Santa Giustina (Cava, Subiaco, Bobbio, Praglia, Vicenza) e il 15 novembre 1504, con la bolla \"Super cathedram\", papa Giulio II vi aggreg\u00f2 anche Montecassino, donde il titolo di \"Cassinese\" preso poi dalla congregazione.\nIl fenomeno dell'accentramento fu l'elemento che risollev\u00f2 le condizioni della vita monastica anche nei paesi tedeschi. Le principali riforme presero le mosse: dall'abbazia di Kastl, in diocesi di Eichst\u00e4tt, che arriv\u00f2 a contare una ventina di monasteri; dall'abbazia di Bursfeld, presso Gottinga, rinnovata da Giovanni Dederoth con l'aiuto di monaci provenienti da Sankt Matthias, presso Treviri, che sotto l'abate Giovanni Hagen diede origine a una congregazione che nel 1530 arriv\u00f2 a contare 94 abbazie; dall'abbazia di Melk, riformata da Nikolaus Seyringer (gi\u00e0 abate di Subiaco) su incarico dell'arciduca Alberto V, che oltre che in Austria ebbe una notevole influenza in Svevia e Baviera.\nIn Spagna il movimento di riforma fu guidato dall'abbazia di Montserrat, sotto la direzione di Garc\u00eda de Cisneros, e dalla congregazione di Valladolid, fondata nel 1446, le cui costituzioni vennero redatte, su invito di papa Eugenio IV, da Ludovico Barbo.\nLa Riforma protestante.\nMartin Lutero, nel suo scritto \"De votis monasticis iudicium\" (1521), attacc\u00f2 duramente la dottrina secondo cui la vita monastica sarebbe stata una forma migliore di sequela di Cristo; Lutero neg\u00f2 ogni fondamento biblico alla validit\u00e0 dei voti religiosi e dichiar\u00f2 liberi i monaci da ogni vincolo.\nLa diffusione del Protestantesimo nei paesi europei port\u00f2 alla scomparsa del monachesimo benedettino nei regni di Danimarca, Svezia e Norvegia, dove le comunit\u00e0 vennero secolarizzate tra il 1527 e il 1537, e in Olanda e Frisia (l'ultimo monastero benedettino, quello di Dikninge, venne soppresso nel 1603).\nDelle oltre 1.500 abbazie benedettine esistenti in Europa al principio del Cinquecento, ne sopravvissero solo 800.\nLa Riforma nei principati tedeschi.\nIn Germania l'ordine fu gravemente danneggiato dall'adesione di numerosi principi tedeschi alla Riforma: anzi, la possibilit\u00e0 per i signori locali di incamerare i patrimoni delle ricche abbazie dei loro territori favor\u00ec la loro conversione al protestantesimo. Molti monasteri, detentori di decime e corv\u00e9e, vennero attaccati e abbattuti nella guerra dei contadini tedeschi del 1525.\nAlcune abbazie tedesche, come quella di Sankt Aegidien a Brunswick o quella di Oldenstadt a Uelzen, passarono spontaneamente al luteranesimo e lo propagarono nel loro territorio. Molte altre (ad esempio, quasi tutte quelle facenti parte della congregazione di Bursfeld) vennero costrette ad abbracciare le dottrine riformate dai signori del posto.\nComplessivamente, in Germania nel corso del Cinquecento scomparvero 200 monasteri benedettini.\nLa dissoluzione dei monasteri inglesi.\nA causa di numerose pestilenze e delle guerre dei cent'anni e delle due rose, agli inizi del Cinquecento le abbazie benedettine inglesi erano spopolate e il livello morale dei monaci piuttosto basso. Tuttavia i benedettini continuavano a esercitare una notevole influenza sulla vita ecclesiale e civile inglese: ventiquattro abati sedevano di diritto in parlamento e altri sedici avevano il grado di baroni del Regno; le sedi vescovili di nove delle sedici diocesi inglesi del tempo erano abbazie benedettine e i monaci avevano un ruolo importante nell'elezione dei vescovi.\nThomas Wolsey, denunciando davanti al papa la decadenza morale ed economica dei monasteri, nel 1528 ottenne dal pontefice la facolt\u00e0 di visitare le comunit\u00e0 benedettine inglesi e di sopprimere quelli con meno di dodici monaci e quelle troppo rilassate. I beni delle abbazie soppresse vennero confiscate dalla corona e utilizzate da Enrico VIII per arricchire l'aristocrazia che controllava il paese e guadagnarsi il suo sostegno.\nNuovi tentativi di riforma.\nL'ordine benedettino ricevette un nuovo impulso dal Concilio di Trento. I padri conciliari affrontarono le questioni sulla vita religiosa nel 1563, nel corso dell'ultima sessione del concilio: tra i provvedimenti pi\u00f9 significativi, venne fissato a sedici anni il limite minimo di et\u00e0 per abbracciare la vita religiosa e solo dopo almeno un anno di noviziato; prima di essere ammesso alla professione dei voti ci si sarebbe dovuti accertare della piena libert\u00e0 del candidato (si mise cos\u00ec fine al fenomeno dei \"pueri oblati\").\nVenne biasimato il fenomeno della commenda e venne prescritta la pratica della povert\u00e0 e la perfetta vita comune. I monasteri vennero spinti a federarsi in congregazioni.\nIl monachesimo benedettino conobbe una nuova fase di vitalit\u00e0 e sviluppo. In Francia sorsero le congregazioni dei Santi Vitone e Idulfo, promossa in Lorena da Didier de La Cour, e di San Mauro, sorta nel 1618 nell'abbazia di Saint-Germain-des-Pr\u00e9s, che diede un notevole impulso alla ricerca storica e letteraria e allo studio della patristica.\nI tentativi di riunire in un'unica congregazione i monasteri delle regioni tedesche rimaste cattoliche, invece, fall\u00ec soprattutto a causa dell'ostilit\u00e0 dei vescovi. Numerosi monasteri della Baviera e della Svevia, tuttavia, si confederarono alla congregazione austriaca per mantenere l'universit\u00e0 benedettina di Salisburgo, fondata nel 1617.\nI monasteri benedettini svizzeri e austriaci nel XVII secolo conobbero una grande fioritura, testimoniata dalla ricchezza della decorazione artistica delle abbazie.\nIl dissolvimento e la restaurazione dell'ordine.\nCon la diffusione delle idee illuministe e delle dottrine gallicane e febroniane in campo ecclesiologico, nella seconda met\u00e0 del Settecento l'atteggiamento dell'opinione pubblica e dei governi nei confronti degli ordini religiosi si fece ostile.\nNel 1766 in Francia, sotto gli auspici del sovrano, venne costituita una Commissione di Regolari con l'intento dichiarato di promuovere una riforma degli ordini religiosi, ma il cui provvedimento pi\u00f9 significativo fu quello di determinare un numero minimo di membri al di sotto del quale case religiose o interi ordini potevano essere soppressi: nel 1780, anno dello scioglimento della Commissione, erano sopravvissuti solo 122 dei circa 410 monasteri benedettini.\nNel 1783 Giuseppe II soppresse tutti gli ordini essenzialmente contemplativi e consent\u00ec ai monasteri benedettini di sussistere solo a condizione che iniziassero a dedicarsi ad attivit\u00e0 socialmente utili come l'insegnamento, l'assistenza ospedaliera o la cura delle parrocchie: di conseguenza, venne dissolto circa un terzo delle comunit\u00e0 benedettine esistenti nei domini asburgici.\nLeggi di soppressione vennero emanate anche nella repubblica di Venezia (1768), granducato di Toscana (1786) e regno di Napoli.\nIl numero dei monasteri benedettini si ridusse drasticamente dopo la Rivoluzione del 1789, che port\u00f2 al dissolvimento delle ultime comunit\u00e0 benedettine in Francia e Belgio, e con Napoleone Bonaparte.\nCome conseguenza del trattato di Lun\u00e9ville Napoleone secolarizz\u00f2 i numerosi principati ecclesiastici e li consegn\u00f2 ai sovrani tedeschi causando, tra il 1803 e il 1806, la perdita di tutti i monasteri in Baviera, Baden, W\u00fcrttemberg e Prussia (a eccezione del monastero degli scozzesi di Ratisbona, perch\u00e9 popolato da stranieri); Giuseppe Bonaparte soppresse tutti i monasteri del regno di Napoli a eccezione delle abbazie di Cassino, Cava e Montevergine, dove ai monaci venne consentito di rimanere per conservare il patrimonio archivistico ma in abiti civili; dopo la conquista di Madrid (1808) da parte di Napoleone vennero secolarizzati anche i monasteri di Spagna e Portogallo; anche la Polonia perse tutti i suoi monasteri.\nSopravvissero, in tutta Europa, solo una trentina di abbazie benedettine.\nLa ripresa delle antiche congregazioni.\nLa restaurazione del monachesimo benedettino nell'impero austro-ungarico venne avviata nel 1802 per iniziativa di Francesco I, interessato specialmente all'attivit\u00e0 educativa svolta dai monaci: i monasteri ungheresi si riunirono in una congregazione fortemente centralizzata facente capo all'arciabbazia di Pannonhalma, presso la quale vennero stabiliti l'unico noviziato e le facolt\u00e0 di teologia e filosofia; le abbazie austriache vennero raggruppate da papa Leone XIII in due congregazioni, una dedicata a Maria Immacolata e una a San Giuseppe, riunite in un'unica nel 1918.\nIn Baviera la restaurazione venne promossa dal re Ludovico I: tra il 1830 e il 1842 risorsero le antiche abbazie di Metten, Augusta, Ottobeuren, Scheyern e Weltenburg e lo stesso sovrano promosse la fondazione del monastero di Sankt Bonifaz a Monaco e del priorato di Andechs.\nI benedettini inglesi, che si erano riorganizzati sin dal principio del XVII secolo nei monasteri continentali di Douai (1606) e Dieulouard (1608), poterono trasferire le loro case in patria (abbazie di Downside e Ampleforth) dopo il 1793 (con lo scoppio della guerra tra Francia rivoluzionaria e la prima coalizione i monaci vennero accolti in patria come esuli); con l'emancipazione dei cattolici britannici nel 1829 le abbazie benedettine conobbero un notevole sviluppo, divenendo sede di prestigiose istituzioni scolastiche (\u00e8 celebre il college di Ampleforth).\nIn Svizzera erano i singoli cantoni a emanare leggi a proposito dei monasteri, ma nel 1848 venne inserito nella costituzione federale un articolo che vietava espressamente l'erezione di nuovi monasteri: le antiche abbazie di Fischingen e Rheinau vennero dissolte; i monaci di Muri trasferirono la loro comunit\u00e0 a Gries e quelli di Marienstein a Bregenz; i monaci benedettini esuli contribuirono notevolmente alla diffusione del monachesimo benedettino negli Stati Uniti d'America.\nLe nuove congregazioni del XIX secolo.\nPer la restaurazione dell'ordine in Francia e Germania ebbero notevole importanza i monasteri di Solesmes e di Beuron, che divennero centri di due nuove congregazioni monastiche riformate.\nL'abbazia benedettina di Solesmes, la prima dove vennero reintrodotti i voti solenni e gli abati perpetui, venne rifondata nel 1833 da Prosper Gu\u00e9ranger, seguace di Lamennais e dell'ideale di libert\u00e0 ecclesiastica di fronte ai poteri civili ma strenuo oppositore del gallicanesimo, e da essa trassero nuova linfa le antiche abbazie di Ligug\u00e9, Silos, Saint-Wandrille e Sainte-Marie di Parigi.\nL'abbazia di Beuron venne fondata nel 1863 dai fratelli Placido e Mauro Wolter, formatisi presso i cassinesi di San Paolo fuori le mura a Roma, e da essa derivano l'abbazia di Maredsous e di Maria Laach; i monaci di Beuron parteciparono anche alla riforma delle congregazioni benedettine di Portogallo e Brasile.\nFu notevole anche il ruolo dell'abate Pietro Francesco Casaretto, che a partire dal 1844 si impegn\u00f2 a restaurare l'integrale osservanza della regola di san Benedetto e la perfetta vita comune nel monastero cassinese di San Martino d'Albaro: nel 1850 papa Pio IX gli affid\u00f2 l'abbazia di Santa Scolastica a Subiaco da cui ebbe origine la congregazione dei cassinesi della primitiva osservanza (detti poi sublacensi), che rivitalizz\u00f2 le storiche abbazie di Praglia, Montevergine, La Pierre-qui-Vire e Montserrat.\nI benedettini nelle Americhe.\nIl primo monastero benedettino nelle Americhe venne fondato a Salvador da Bahia nel 1581 da una comunit\u00e0 di monaci portoghesi. Dall'abbazia di Salvador sorsero presto quelle di Olinda, Rio de Janeiro, Para\u00edba do Norte e S\u00e3o Paulo: con la bolla \"Inter gravissimas\" del 1\u00ba luglio 1827 tali monasteri vennero riuniti in una congregazione. Negli anni successivi l'ordine rischi\u00f2 l'estinzione a causa del divieto governativo, rimosso solo nel 1889, di ammettere novizi: la congregazione brasiliana torn\u00f2 ad espandersi dopo l'elezione, nel 1890, dell'arciabate Domenico della Trasfigurazione Machado, specialmente grazie all'arrivo di monaci da Beuron.\nIl primo monastero benedettino negli Stati Uniti d'America fu quello di Saint Vincent, sorto nel 1846 a Latrobe, in Pennsylvania, a opera di Bonifacio Wimmer, proveniente dall'abbazia bavarese di Metten: papa Pio IX affili\u00f2 il monastero alla congregazione Cassinese, ma consent\u00ec ai benedettini di osservare le consuetudini di quella di Baviera. La prima filiazione di Saint Vincent (elevata ad arciabbazia nel 1892) fu il monastero di Saint John a Collegeville, sorto nel 1856 in Minnesota. Da questo gruppo di monasteri ebbe origine la congregazione Americana Cassinese, divenuta una delle pi\u00f9 fiorenti dell'ordine.\nSempre negli Stati Uniti, i benedettini svizzeri di Einsiedeln nel 1854 fondarono il monastero di Saint Meinrad, nell'Indiana; nel 1873 altri monaci svizzeri provenienti da Engelberg fondarono il monastero di Conception, nel Missouri. Le abbazie statunitensi di origine svizzera rifiutarono l'offerta di aderire alla congregazione Americana Cassinese e nel 1881 vennero riuniti nella congregazione Elveto-americana, che ebbe un ruolo notevole nell'opera di evangelizzazione dei nativi americani.\nIl ritorno alla tradizione missionaria.\nAndrea Amrhein, monaco di Beuron, fu tra i primi a riscoprire l'opera di evangelizzazione svolta dai benedettini nel Medioevo e divenne il rinnovatore dell'antico ideale missionario dell'ordine: dopo aver visitato i seminari dei missionari di Mill Hill e dei verbiti a Steyl, nel 1887 fond\u00f2 una casa religiosa per la formazione dei missionari. Inizialmente i discepoli di Amrhein costituirono una congregazione di oblati regolari con voti semplici, ma nel 1896 la loro casa di Sant'Ottilia, in Alta Baviera, venne elevata a priorato e nel 1902 venne eretta in abbazia: nel 1914 Sant'Ottilia divenne arciabbazia e centro di una nuova congregazione monastica nell'ambito della confederazione benedettina.\nI benedettini di Sant'Ottilia fondarono numerose case missionarie in Zanzibar (1887), Corea e Manciuria (1909), nell'Africa meridionale (1921) e nell'America meridionale (1923).\nAnche le abbazie belghe di Sint-Andries-Zevenkerken a Bruges e di Maredsous, riunite nel 1920 nella congregazione nell'Annunziata, furono punti di partenza per numerose fondazioni missionarie in Africa e Asia: nel 1910 inviarono religiosi nel Katanga, nel 1929 in Cina, nel 1933 in Angola, nel 1952 in India, nel 1958 in Ruanda, nel 1968 in Per\u00f9.\nLa confederazione benedettina.\nPer promuovere gli interessi generali dell'ordine, papa Leone XIII pens\u00f2 di riunire le congregazioni di monasteri benedettini in una confederazione e incaric\u00f2 il cardinale benedettino Giuseppe Benedetto Dusmet di riunire nel palazzo di San Callisto a Roma tutti gli abati per deliberare l'unione: ottenuto l'assenso degli abati, con il breve \"Summum semper\" del 12 luglio 1893 Leone XIII approv\u00f2 l'unione delle tredici congregazioni in una confederazione sotto la presidenza di un abate primate, le cui prerogative vennero definite dalla congregazione per i Vescovi e i Regolari con il decreto \"Inestimabilis\" del 16 settembre successivo.\nCome primo abate primate, Leone XIII scelse Ildebrando de Hemptinne, dell'abbazia belga di Maredsous. L'unificazione non intacc\u00f2 l'autonomia e la fisionomia propria dei singoli monasteri e delle singole congregazioni: gli organi confederali avrebbero esercitato solo una supervisione generale sulla regolare osservanza della disciplina monastica.\nLa residenza dell'abate primate venne fissata nel collegio internazionale di Sant'Anselmo all'Aventino, fondato da Leone XIII il 4 gennaio 1887 in previsione dell'unione per ricevere studenti da tutte le congregazioni benedettine.\nLa confederazione venne ordinata pi\u00f9 accuratamente con la \"Lex propria\", approvata da papa Pio XII con il breve \"Pacis vinculum\" del 21 marzo 1952 e pi\u00f9 volte rivista.\nL'organizzazione dell'ordine.\nI monasteri benedettini sono associati in congregazioni, a loro volta confederate tra loro; alla confederazione benedettina possono associarsi, in via straordinaria, anche singoli monasteri non legati a nessuna congregazione.\nOgni congregazione elegge un abate preside: gli abati presidi si riuniscono nel sinodo dei presidi, convocato almeno ogni due anni dall'abate primate e da lui presieduto. Il sinodo elegge un consiglio costituito da tre presidi che assistono l'abate primate nelle sue funzioni e sceglie, tra i membri del consiglio, il vicario, che fa le veci dell'abate primate in caso di suo impedimento: consiglio e vicario restano in carica sino alla riunione del sinodo successivo.\nI superiori di tutte le abbazie e priorati indipendenti della confederazione si riuniscono ogni quattro anni nel congresso degli abati, al quale spetta il compito di eleggere l'abate primate.\nL'abate primate dura in carica otto anni e pu\u00f2 essere rieletto per quattro anni: egli rappresenta la confederazione ma, nel rispetto dell'autonomia dei singoli monasteri e congregazioni, non gli spettano i poteri tipici dei moderatori supremi degli istituti religiosi. All'abate primate spetta anche il titolo di abate di Sant'Anselmo all'Aventino e gran cancelliere del Pontificio Ateneo Sant'Anselmo.\nAlla confederazione possono essere consociati anche i singoli monasteri femminili, le federazioni di monasteri femminili e le congregazioni religiose femminili di tradizione benedettina.\nTra i gruppi di suore benedettine aggregate alla confederazione si ricordano le congregazioni: delle Oblate di Tor de' Specchi, delle Stabilite nella Carit\u00e0, del Buon Samaritano, delle Olivetane di Santa Croce, delle Ancelle dei Poveri d'Angers, dell'Adorazione Perpetua di Clyde, delle Missionarie di Tutzing, delle Adoratrici del Sacro Cuore, di Carit\u00e0, delle Missionarie di Otwock, delle Loretane, di Santa Batilde di Vanves, delle Samaritane della Croce di Cristo, delle Missionarie Guadalupane di Cristo Re, di Ges\u00f9 Crocifisso, di Priscilla.\nLe congregazioni benedettine.\nLa confederazione \u00e8 composta dalle seguenti congregazioni:\nI monasteri fuori dalle congregazioni sono 20, con 133 monaci, 66 dei quali sacerdoti.\nIl 16 settembre 2016 \"Gregory Polan, O.S.B\" sarebbe stato eletto abate primate dell'Ordine di San Benedetto e della Confederazione benedettina. Il 23 settembre 2016, l'Abate Primate Gregory Polan della Confederazione Benedettina, ha nominato Mauritius Wilde, O.S.B. come nuovo Priore dell'Abbazia Primaziale di Sant'Anselmo.\nAl 31 gennaio 2015 la confederazione contava 350 tra abbazie e priorati e monaci, dei quali sacerdoti.\nStatistiche storiche.\nAccanto all'anno, sono indicati il numero delle case dell'ordine (abbazie, priorati), quello complessivo dei religiosi membri della confederazione, quello dei membri sacerdoti e quello dei novizi."}
{"id": "102234", "revid": "767487", "url": "https://it.wikipedia.org/wiki?curid=102234", "title": "Benedettini", "text": ""}
{"id": "102235", "revid": "158234", "url": "https://it.wikipedia.org/wiki?curid=102235", "title": "Monaci Benedettini", "text": ""}
{"id": "102241", "revid": "124123", "url": "https://it.wikipedia.org/wiki?curid=102241", "title": "Sobekhotep VI", "text": "Biografia.\nL'identificazione di questo sovrano pone alcuni problemi derivanti dall'esistenza di documenti che collegano allo stesso \"prenomen\", Merhotepra, due diversi \"nomen\", Sobekhotep (VI) e Inay (o Ini).\nPer svariate ragioni tra cui stile degli scarabei e assenza nel Canone Reale di due sovrani con praenomen \"Merhotepra\", gli storici, ma non tutti, sono abbastanza concordi nel ritenere trattarsi dello stesso sovrano.\nSecondo Kim Ryholt, invece, Sobekhotep VI si collocherebbe dopo Sobekhotep IV mentre Merhotepra Ini si collocherebbe dopo Menerferra Ay.\nIl Canone Reale gli attribuisce un regno di soli due anni.\nCome tutti i sovrani della XIII dinastia di questo periodo dovrebbe aver regnato solamente sul Medio e Alto Egitto.\nAltre datazioni.\nMerhotepra\nInai"}
{"id": "102244", "revid": "61051", "url": "https://it.wikipedia.org/wiki?curid=102244", "title": "Vigenzone", "text": "Il canale Vigenzone \u00e8 un corso d'acqua del Veneto, che si origina dall'unione del canale di Battaglia e del canale Bisatto, prelevandone le acque attraverso la chiusa detta \"Arco di Mezzo\". Fa parte del bacino idrico del Bacchiglione.\nIl percorso.\nIl corso inizia presso Battaglia Terme. A Cagnola, unendosi al canale della Volta, d\u00e0 origine al canale di Cagnola, che sfocer\u00e0 nel Bacchiglione a Bovolenta.\nStoria.\nSi pensa che, anticamente, il canale Vigenzone, potesse essere il letto originario del Bacchiglione, poi deviato pi\u00f9 a nord, per portare acqua alla citt\u00e0 di Padova.\nUtilizzato sia come canale di bonifica che di navigazione permetteva ai burci di portare materiali e merci di vario genere da Battaglia Terme e dai Colli Euganei, fino alla foce del Bacchiglione e Brenta, a Brondolo e Chioggia.\nLa portata piuttosto scarsa costringeva a periodiche aperture della chiusa di Battaglia per consentirne la navigabilit\u00e0."}
{"id": "102247", "revid": "4175", "url": "https://it.wikipedia.org/wiki?curid=102247", "title": "Sei Nazioni 2000", "text": "Il Sei Nazioni 2000 (; ; ) fu la 1\u00aa edizione del torneo annuale di rugby a 15 tra le squadre nazionali di , , , , e , nonch\u00e9 la 106\u00aa in assoluto considerando anche le edizioni dell'Home Championship e del Cinque Nazioni.\nNoto per motivi di sponsorizzazione come 2000 Lloyds TSB Six Nations, si tenne dal al e vide l'esordio assoluto dell', due anni dopo la sua ammissione formale alla competizione, avvenuta nel gennaio 1998.\nIl consiglio federale, anche venendo incontro alle preferenze del comitato organizzatore del torneo, deliber\u00f2 di utilizzare come impianto di casa lo Stadio Flaminio di Roma, struttura di propriet\u00e0 comunale da circa posti, il meno capiente del torneo.\nIl calendario dell', reduce dalla disastrosa con tre sconfitte su tre incontri e 196 punti sub\u00ecti, la contrapponeva nella partita inaugurale alla campione uscente; nonostante il giudizio negativo degli allibratori \u2012 che pagavano fino a 250 volte l'eventuale scommessa vinta sulla conquista finale del trofeo da parte degli Azzurri \u2012 furono altres\u00ec proprio loro a imporsi vincendo 34-20 con 29 punti al piede di Diego Dom\u00ednguez (una trasformazione, sei calci piazzati e tre \"drop\") e una meta di Giampiero De Carli, anche se quella fu l'unica vittoria del torneo e dei due successivi.\nIl torneo fu dominato dall' che vinse le sue prime quattro partite e si aggiudic\u00f2 matematicamente il titolo prima ancora di scendere in campo nell'ultima giornata a seguito della sconfitta dell', unica contendente al successo rimasta in corsa, in casa contro il ; i capilista si presentarono a Edimburgo in visita a una ancora a zero punti con ancora la Calcutta Cup palio, e furono sconfitti 13-19; nonostante la 34\u00aa vittoria complessiva nel torneo, l' manc\u00f2 cos\u00ec sia il Grande Slam che la Triplice Corona."}
{"id": "102248", "revid": "1305772", "url": "https://it.wikipedia.org/wiki?curid=102248", "title": "Giovino", "text": ""}
{"id": "102249", "revid": "11694", "url": "https://it.wikipedia.org/wiki?curid=102249", "title": "Gisil\u00f2stio", "text": ""}
{"id": "102253", "revid": "871891", "url": "https://it.wikipedia.org/wiki?curid=102253", "title": "Caprifoglio peloso", "text": ""}
{"id": "102263", "revid": "599013", "url": "https://it.wikipedia.org/wiki?curid=102263", "title": "Tolomeo IX", "text": "Figlio del re Tolomeo VIII, successe al padre alla sua morte nel 116 a.C., e divent\u00f2 faraone in co-reggenza con la madre Cleopatra III. Dopo i primi anni di regno, in cui venne pi\u00f9 volte sostituito al trono dal fratello minore Tolomeo X per volont\u00e0 della madre, fu cacciato definitivamente a Cipro nel 106 a.C., dove si proclam\u00f2 re. Dopo che Tolomeo IX cerc\u00f2 di tornare in Egitto con la forza, nella guerra degli scettri (103-101 a.C.), la madre Cleopatra III fu uccisa da Tolomeo X; anch'egli, per\u00f2, fu cacciato da Alessandria dal popolo e mor\u00ec poco dopo, lasciando il regno nuovamente a Tolomeo IX. Questi govern\u00f2 pacificamente dall'88 fino all'80 a.C., iniziando per\u00f2 a trascinare il regno in una crisi economica dovuta alle continue lotte dinastiche.\nBiografia.\nOrigini familiari.\nTolomeo era nato all'interno della dinastia tolemaica, che regnava sull'Egitto dal 305 a.C., quando il suo antenato Tolomeo I Sotere si era proclamato faraone. Era figlio di Tolomeo VIII Evergete ed Cleopatra III, uno lo zio dell'altra; i suoi nonni materni erano quindi Tolomeo VI Filometore e Cleopatra II, mentre quelli paterni erano Tolomeo V Epifane e Cleopatra Sira; da quest'ultima era inoltre un lontano discendente dei Seleucidi, sovrani dell'Impero seleucide. Suoi zii materni erano Tolomeo Eupatore, Cleopatra Tea e Tolomeo VII Neo Filopatore; suoi fratellastri, figli dello stesso padre, erano Tolomeo Apione e Tolomeo Menfite, il quale era anche fratellastro, da parte di madre, di Cleopatra III.\nGiovinezza e primi incarichi (142-116 a.C.).\nTolomeo nacque nello stesso giorno in cui nacque un nuovo toro Api (18 febbraio 142 a.C.), cosa che fu riconosciuta come un segno divino dai sacerdoti egizi e grazie alla quale Tolomeo VIII Evergete decise di riconoscere il figlio come suo, dato che non era ancora sposato con Cleopatra III. Il giovane Tolomeo divent\u00f2 cos\u00ec un rivale del fratellastro Tolomeo Menfite, figlio di Tolomeo VIII e Cleopatra II; dopo la sua nascita Evergete e Cleopatra III ebbero altri quattro figli: Tolomeo Alessandro, Cleopatra Trifena, Cleopatra IV e Cleopatra Selene. Tra il 132 e il 131 a.C. Cleopatra II riusc\u00ec a prendere il potere ad Alessandria e Tolomeo VIII dovette scappare sull'isola di Cipro con la moglie Cleopatra III, che intanto aveva sposato nel 140 a.C., e i cinque figli avuti da lei, compreso Tolomeo Sotere. Nel 127 a.C., tuttavia, dopo la morte di Tolomeo Menfite e a seguito della cacciata di Cleopatra II, Tolomeo VIII torn\u00f2 in Egitto con la sua famiglia e nel 124 a.C. stipul\u00f2 una tregua con la rivale, condividendo il trono.\nTolomeo Sotere spos\u00f2 molto giovane la sorella Cleopatra IV, dalla quale ebbe Cleopatra Berenice, e nel 117 a.C. fu nominato governatore militare (\u03c3\u03c4\u03c1\u03b1\u03c4\u03b7\u03b3\u03cc\u03c2, \"strateg\u00f3s\") di Cipro, sostituendo Eleno, che rimase sull'isola come suo consigliere.\nRegno e lotte dinastiche (116-80 a.C.).\nPrimo periodo e ascesa di Tolomeo X Alessandro (116-107 a.C.).\nIl 28 giugno del 116 a.C. Tolomeo VIII mor\u00ec, lasciando come ultime volont\u00e0 testamentarie di lasciare il regno di Cirene al figlio illegittimo Tolomeo Apione e il regno d'Egitto al figlio che avrebbe scelto la moglie Cleopatra III; questa avrebbe preferito mettere sul trono il figlio minore, il suo favorito Tolomeo Alessandro, ma il popolo di Alessandria e l'esercito si ribellarono, proclamando re Tolomeo IX Sotere. Cleopatra III lo dovette quindi accettare come co-faraone, mentre anche Cleopatra II, prima moglie del defunto re Tolomeo VIII e madre di Cleopatra III, volle essere associata anche lei al trono; alla fine dell'anno, tuttavia, mor\u00ec anche Cleopatra II, lasciando il regno ai soli Tolomeo IX e Cleopatra III. Tolomeo, inoltre, voleva accentrare in s\u00e9 anche il potere religioso: a questo fine, durante tutti gli anni del suo regno, fu nominato anche sacerdote eponimo di Alessandro, diventando cos\u00ec il principale sacerdote del culto di stato dei Tolomei. Al fratello Tolomeo Alessandro venne affidato l'incarico di \"strategos\" di Cipro; inoltre Tolomeo IX venne costretto dalla madre a divorziare dalla sorella maggiore Cleopatra IV per sposare la minore, Cleopatra Selene.\nDal 113 a.C., nel vicino impero seleucide, si combatteva una guerra civile tra il fratellastri Antioco VIII Gripo e Antioco IX Ciziceno; il primo era sposato con Trifena, la sorella di Tolomeo IX, mentre il secondo si spos\u00f2 con Cleopatra IV, che, dopo il divorzio da Tolomeo Sotere, and\u00f2 in Siria con un esercito per aiutare il nuovo marito; Cleopatra IV fu uccisa nel 112 a.C. ad Antiochia, mentre Trifena l'anno successivo. I due fratellastri si divisero quindi il regno e, intorno al 109-108 a.C. Tolomeo IX invi\u00f2 a Ciziceno 6000 soldati per combattere il re ebreo Ircano I.\nIntanto, nel 110 a.C., Cleopatra III riusc\u00ec a far richiamare ad Alessandria il figlio minore, Tolomeo Alessandro, e lo mise sul trono al posto di Tolomeo IX; dopo solamente un anno di co-reggenza, per\u00f2, il re spodestato torn\u00f2 in Egitto, cacciando il fratello e proclamandosi nuovamente re. Nel mese di marzo del 108 a.C. Cleopatra fece girare la voce che Tolomeo IX volesse avvelenarla e il re fu nuovamente sostituito dal fratello minore per pochi mesi, tornando sul trono nel mese di maggio. Gi\u00e0 nel 107 a.C., per\u00f2, Cleopatra III inizi\u00f2 a diffondere nuove voci secondo le quali Tolomeo IX avrebbe voluto attentare alla sua vita e mise gli abitanti della capitale contro il re; Tolomeo IX fu quindi nuovamente costretto a fuggire nell'autunno dello stesso anno, lasciando ad Alessandria la moglie, e il fratello Tolomeo X Alessandro torn\u00f2 in Egitto. Cleopatra III condusse quindi il figlio minore da Pelusio fino alla capitale, iniziando nel mese di novembre un periodo di co-reggenza del trono.\nRe di Cipro e guerra in Giudea (107-101 a.C.).\nDopo la sua cacciata da Alessandria nel 107 a.C., Tolomeo IX cerc\u00f2 rifugio sull'isola di Cipro, ma le truppe della madre lo inseguirono, forzandolo a rifugiarsi a Seleucia di Pieria; l\u00ec fu nuovamente attaccato, ma riusc\u00ec a vincere e torn\u00f2 a Cipro, dove dal 106 a.C. govern\u00f2 come sovrano indipendente fondando il regno tolemaico di Cipro e riuscendo a guadagnare anche il controllo della Cirenaica.\nTra i mesi di gennaio e febbraio del 103 a.C., Tolomeo Sotere fu chiamato dalla citt\u00e0 di Tolemaide di Fenicia (attuale Acri), che era stata attaccata dal nuovo re di Giudea Alessandro Ianneo; Sotere prepar\u00f2 subito una flotta e un esercito, immaginando che dalla Celesiria avrebbe poi potuto facilmente riconquistare l'Egitto. Quando arriv\u00f2 sulla terra ferma, per\u00f2, gli abitanti di Tolemaide avevano cambiato idea a causa di Demeneto, che li convinse che un intervento di Tolomeo avrebbe scatenato l'ira della sua avversaria Cleopatra III, e quindi non ricevettero gli emissari di Sotere, che decise di accamparsi con il suo esercito di circa tremila uomini tra fanteria e cavalleria proprio alle porte della citt\u00e0.\nQuindi anche i cittadini di Gaza, comandati da Zoilo, chiesero aiuto a Tolomeo e Alessandro Ianneo, che stava in quel momento assediando la citt\u00e0, si ritir\u00f2; Ianneo offr\u00ec seimila talenti d'argento a Tolomeo, che accett\u00f2 la proposta. Ianneo, per\u00f2, aveva intanto richiamato di nascosto l'attenzione di Cleopatra III sul conflitto e quando Tolomeo lo scopr\u00ec ruppe il giuramento e assedi\u00f2 Tolemaide, perch\u00e9 ancora si rifiutava di accoglierlo, iniziando la cosiddetta guerra degli scettri. Lasciando i suoi generali a comandare l'assedio, Tolomeo si diresse quindi verso il resto della Giudea e conquist\u00f2 Asochis mentre Ianneo preparava un esercito di cinquantamila uomini per contrastare l'avanzata nemica. I due eserciti si incontrarono lungo il fiume Giordano e i tolemaici, sebbene inferiori di numero, riuscirono, grazie anche al comandante Filostefano, a sconfiggere i giudei e a sbaragliare l'esercito nemico. Tolomeo conquist\u00f2 quindi altri villaggi in Giudea e infine entr\u00f2 a Tolemaide.\nNel frattempo Cleopatra III, che aveva sentito del crescente potere del figlio esiliato, decise di intervenire direttamente: mise al comando del suo esercito di terra i generali ebrei Chelchia e Anania e mand\u00f2 il figlio Tolomeo Alessandro con una flotta in Fenicia, arrivando ad assediare Tolemaide. Tolomeo Sotere, per\u00f2, era rimasto per l'inverno del 103/102 a.C. a Gaza e da l\u00ec decise di attaccare direttamente l'Egitto per cercare di riconquistare il regno, senza per\u00f2 riuscirci e venendo inseguito da Chelchia, il quale per\u00f2 mor\u00ec prima di raggiungerlo. Cleopatra mand\u00f2 quindi verso l'Egitto Tolomeo Alessandro, che ricacci\u00f2 indietro il fratello e and\u00f2 infine a Gaza. Tolomeo Sotere torn\u00f2 quindi a Cipro nel 102 a.C., dopo aver visto le sue speranza di conquistare militarmente l'Egitto andare in fumo. Cleopatra decise infine di lasciare anche lei la Celesiria e, dopo aver concluso un trattato di pace con Ianneo a Scitopoli, torn\u00f2 in Egitto.\nSempre tra il 103 e il 102 a.C., Cleopatra III fece risposare Cleopatra Selene, moglie di Tolomeo IX che era stata costretta a rimanere in Egitto, con Antioco Gripo, al quale invi\u00f2 anche dei supporti militari contro il fratellastro di lui Antioco Ciziceno, che avrebbe potuto aiutare Tolomeo a tornare sul trono d'Egitto. Intorno al 102 a.C., inoltre, Cleopatra III aveva mandato in Cirenaica, allora controllata da Tolomeo IX come un suo possedimento secondario, il figlio naturale del marito, Tolomeo Apione, che per diritto testamentario avrebbe dovuto avere il regno di Cirene; in questo modo riusc\u00ec a diminuire la sfera di influenza di Sotere.\nUltimi anni a Cipro, ritorno in Egitto e morte (101-80 a.C.).\nNel 101 a.C. inizi\u00f2 a esserci un conflitto tra Cleopatra III e Tolomeo X Alessandro; lui avrebbe voluto lasciare l'Egitto ma, persuaso a rimanere, fece uccidere la madre nel mese di settembre. Inizi\u00f2 cos\u00ec a regnare come unico sovrano e poco dopo spos\u00f2 Cleopatra Berenice, figlia di Tolomeo IX e Cleopatra IV, dalla quale ebbe una figlia dal nome e destino sconosciuti. All'inizio dell'88 a.C. Tolomeo Alessandro fu cacciato dagli alessandrini, che non vedevano di buon occhio le aperture del re nei confronti degli ebrei presenti in citt\u00e0; Tolomeo Sotere fu quindi richiamato in Egitto per governare come unico sovrano di tutti i possedimenti tolemaici. Alessandro inizi\u00f2 allora a radunare un esercito ma fu sconfitto in una battaglia navale e scapp\u00f2 con la moglie e la figlia a Myra, in Asia minore, mentre il figlio omonimo era a Coo; cercando di attaccare Cipro, per\u00f2, Alessandro mor\u00ec in battaglia.\nTolomeo regn\u00f2 dal quel momento da solo, non si rispos\u00f2 e condann\u00f2 la madre e il fratello alla \"damnatio memoriae\", cancellando i loro nomi dai documenti ufficiali del regno; cambi\u00f2 inoltre il suo nome di culto da Filometore Sotere semplicemente in Sotere. Uno dei primi problemi che dovette affrontare fu una rivolta nella Tebaide che era gi\u00e0 iniziata nel 90 a.C.: Tolomeo si diresse con i suoi eserciti a sud e, posto il suo accampamento principale a Menfi, attacc\u00f2 duramente Tebe; durante la ribellione, per\u00f2, i Tolomei persero la Nubia inferiore, che entr\u00f2 a far parte dei possedimenti del regno di Meroe.\nNell'87 a.C., allo scoppio della prima guerra mitridatica tra la repubblica romana e il regno del Ponto, il generale romano Lucio Cornelio Silla invi\u00f2 come proquestore Lucio Licinio Lucullo a Creta, Cirene e Alessandria, per reclutare una flotta; Lucullo arriv\u00f2 ad Alessandria nella primavera dell'86 a.C. e fu accolto magnificamente da Tolomeo, che per\u00f2 non gli diede alcun supporto militare a causa della complicata situazione interna a Roma, dove si combatteva tra Silla e Mario. Durante i negoziati per la fine della guerra nell'84 a.C., Silla riusc\u00ec a portare con s\u00e9 a Roma il figlio di Tolomeo Alessandro, omonimo del padre, sperando cos\u00ec di poter avere delle pretese sul trono egizio al prossimo cambio di potere. Il resto del regno di Tolomeo IX si svolse pacificamente; tuttavia, le continue lotte di potere e ribellioni portarono a una profonda crisi economica che fece abbandonare molte citt\u00e0 dell'entroterra del regno. Nel marzo dell'80 a.C. Tolomeo mor\u00ec, lasciando il regno a Cleopatra Berenice, sua unica figlia legittima; il re aveva infatti anche altri figli naturali: Tolomeo Aulete, che diventer\u00e0 poi re d'Egitto, Tolomeo, che sar\u00e0 re di Cipro, e Cleopatra Trifena, che sposer\u00e0 il maggiore dei fratellastri.\nTitolatura.\nSecondo la titolatura reale egizia, Tolomeo IX ebbe diversi nomi:\nPer quanto riguarda gli epiteti greci, durante il suo primo regno (116-107 a.C.) Tolomeo IX fu conosciuto come \"Tolomeo Filometore Sotere\" (\u03a0\u03c4\u03bf\u03bb\u03b5\u03bc\u03b1\u1fd6\u03bf\u03c2 \u03a6\u03b9\u03bb\u03bf\u03bc\u03ae\u03c4\u03c9\u03c1 \u03a3\u03c9\u03c4\u03ae\u03c1, \"Ptolem\u00e0ios Philom\u00e8t\u014dr S\u014dt\u1e15r\"), mentre nel secondo regno (88-80 a.C.) solamente come Tolomeo Sotere.\nTolomeo IX nell'eredit\u00e0 storica culturale.\nTolomeo IX \u00e8 il soggetto dell'opera \"Tolomeo, re d'Egitto\" composta da Georg Friedrich H\u00e4ndel e su libretto di Nicola Francesco Haym, rappresentata per la prima volta nel 1728 al Her Majesty's Theatre, Londra."}
{"id": "102265", "revid": "2039709", "url": "https://it.wikipedia.org/wiki?curid=102265", "title": "Gran Sasso", "text": "Il Gran Sasso d'Italia (o semplicemente Gran Sasso) \u00e8 il massiccio montuoso pi\u00f9 alto degli Appennini e dell'Italia peninsulare, situato interamente in Abruzzo, nella dorsale pi\u00f9 orientale dell'Appennino abruzzese, al confine fra le province di L'Aquila, Teramo e Pescara. \nComposto da diversi e adiacenti gruppi montuosi e compreso tra i Monti della Laga a nord-ovest (da questi separato dall'alta Valle del Vomano e la Strada statale 80 del Gran Sasso d'Italia che l'attraversa), il teramano a nord-est, la piana di Assergi e la Conca Aquilana a sud-ovest, la Piana di Navelli e la Valle del Tirino a sud, le Gole di Popoli a sud-est, \u00e8 un'area ambientale tutelata con l'istituzione del Parco nazionale del Gran Sasso e Monti della Laga e su di esso ricadevano la Comunit\u00e0 montana Gran Sasso e la Comunit\u00e0 montana Campo Imperatore-Piana di Navelli.\nGeografia fisica.\nTerritorio.\nDai suoi punti pi\u00f9 distanti, ovvero il Passo delle Capannelle a nord-ovest e le Gole di Popoli a sud-est, il massiccio misura circa 50\u00a0km in lunghezza e 15\u00a0km in larghezza con un perimetro di circa 130\u00a0km; orientato da nord-ovest e a ovest a sud-est, come la grande maggioranza dei gruppi montuosi appenninici e preappenninici, ma con caratteristiche ben pi\u00f9 aspre di alta montagna, fa parte della dorsale pi\u00f9 orientale dell'Appennino abruzzese assieme alla Maiella pi\u00f9 a sud e consta di due sottocatene principali parallele in senso longitudinale: la prima, pi\u00f9 orientale e pi\u00f9 aspra, si estende dal Monte Corvo (2.623\u00a0m; nord-ovest) al Vado di Sole (sud-est).\nLa sottocatena occidentale, meno elevata e aspra, si estende invece dal Passo delle Capannelle e dal Monte San Franco (2.132\u00a0m; nord-ovest) al Monte Capo di Serre (1.771\u00a0m; sud-est); al di l\u00e0 di questa zona centrale vi \u00e8 un'ampia zona sud-orientale, chiamata dei \"contrafforti occidentali\"; questi sono caratterizzati da numerosi rilievi meno elevati: Monte Ruzza (1.643\u00a0m), Monte Bolza (1.904\u00a0m), Monte Camarda (1.384\u00a0m), Monte Cappucciata (1.802\u00a0m), Monte Picca (1.405\u00a0m) e molti altri, fino alle Gole di Popoli. Le cime maggiori si trovano nella sottocatena settentrionale: il Corno Grande (che consta di quattro vette principali, quella orientale (2.903\u00a0m), la centrale (2.893\u00a0m) il torrione cambi (2.875\u00a0m) e la maggiore, quella occidentale (2.912\u00a0m, che \u00e8 anche la vetta pi\u00f9 alta di tutti gli Appennini continentali)) e il Corno Piccolo (2.655\u00a0m); incastonato dentro una conca e protetto dalle quattro vette che costituiscono il Corno Grande si trova il Ghiacciaio del Calderone, il secondo ghiacciaio pi\u00f9 meridionale d'Europa.\nGeomorfologia.\nAlternativamente il massiccio pu\u00f2 essere suddiviso in tre grandi aree latitudinali: la parte settentrionale dal Passo delle Capannelle al Monte Portella che raggruppa le cime maggiori, la parte centrale corrispondente all'altopiano di Campo Imperatore con le sue cime e la parte meridionale che degrada dolcemente da Campo Imperatore fino alla Valle del Tirino e all'Altopiano di Navelli con i suoi borghi montani; nel cuore del massiccio, tra le due sottocatene, \u00e8 presente il vasto altopiano di Campo Imperatore e tra le cime maggiori la conca di Campo Pericoli, oltre che profonde valli che ridiscendono tra le suddette cime (es. \"Valle del Paradiso\", \"Val Chiarino\", \"Val Maone\", \"Valle del Venacquaro\", \"Valle dell'Inferno\"); da un punto di vista geomorfologico, il massiccio presenta scenari paesaggistici abbastanza diversi e unici nei due versanti: quello occidentale aquilano scosceso, ma prevalentemente erboso, e quello orientale teramano a maggior dislivello pi\u00f9 aspro e roccioso. \nComplessivamente l'altitudine, la composizione delle rocce, il tipo di erosione a cui \u00e8 stato soggetto, fanno del Gran Sasso la montagna appenninica pi\u00f9 simile ai gruppi alpini dolomitici; data la sua elevazione, che la differenzia dalle altre catene appenniniche, il massiccio \u00e8 ben visibile da tutti i principali gruppi montuosi dell'Appennino centrale e oltre, dal Monte Conero al Gargano e anche - nelle giornate particolarmente limpide - dai massicci montuosi della Dalmazia (Alpi Dinariche).\nOrografia.\nAltre cime.\nMonte Capo di Serre, Cima di Faiete, Cima di Monte Bolza, Collalto, Colle Arcone, Colle dei Vallettieri, Colle della Biffa, Colle Mascione, Colle Paradiso, Costa Ceraso, Monte Archetto, Monte Cappellone, Monte Carapellese, monte Cefanello, Monte Cocozzo, Monte Licciardi, Monte Mesola, monte Meta, Monte Rotondo, Monte S. Gregorio.\nGeologia.\nDal punto di vista geologico \u00e8 un massiccio di origine sedimentaria costituito da calcari, dolomia, generalmente compatti, e marne. Originatosi circa 6 milioni di anni fa (Miocene), nel contesto dell'emersione degli Appennini, sub\u00ec successivamente fasi di spinta e compressione che generarono una serie di fratture e di abbassamenti (Val Charino, Valle del Venacquaro, Val Maone, Campo Pericoli, Campo Imperatore). Su queste, a partire da 600.000 (G\u00fcnz) fino a circa 10.000 (W\u00fcrm) anni fa, agirono le forze erosive delle glaciazioni. Queste ultime hanno lasciato segni particolarmente evidenti, soprattutto sul versante settentrionale del gruppo: piccoli circhi glaciali caratteristici sono individuabili, ad esempio, nella zona del Monte San Franco (valli dell'Inferno e del Paradiso), ma anche in prossimit\u00e0 del Monte Aquila e del Monte Scindarella.\nI ghiacciai pi\u00f9 grandi rappresentavano punti di convergenza naturali di questi circhi glaciali posti pi\u00f9 in alto; ad esempio, il ghiacciaio che occupava Campo Pericoli si alimentava dai circhi posti a nord delle creste del Corno Grande, del Monte Aquila, del Monte Portella e del Pizzo Cefalone. In queste conche la neve si compattava e si trasformava in ghiaccio, che confluiva nella Valle del Venacquaro e in Val Maone verso Pietracamela, dove sono visibili ancora oggi resti morenici risalenti alla glaciazione del Riss. Poich\u00e9 le glaciazioni successive hanno cancellato i segni lasciati da quelle precedenti, e poich\u00e9 la glaciazione del Riss \u00e8 antecedente a quella del W\u00fcrm, questa morena rissiana \u00e8 una delle rare prove del fatto che le valli del Gran Sasso sono state occupate dai ghiacciai pi\u00f9 e pi\u00f9 volte nel corso del Neozoico.\nIl 22 agosto 2006 nella parete nord-est (il \"paretone\") del Corno Grande, a causa di normali processi erosivi, si \u00e8 verificata una frana di grandi dimensioni (da 20.000 a 30.000\u00a0m\u00b3 di roccia si sono distaccati dal quarto pilastro), senza conseguenze sull'incolumit\u00e0 pubblica.\nIl 23 agosto 2016 a causa del sisma che ha colpito Amatrice, Accumoli, Arquata del Tronto e altri paesi dell'Appennino Centrale \u00e8 franato un pezzo del Corno Piccolo.\nIdrologia.\nLe Cascate del Vitello d'Oro, situate nel territorio del comune di Farindola, sono considerate le cascate pi\u00f9 spettacolari del massiccio del Gran Sasso d'Italia, con un salto di circa 28\u00a0m. Altre importanti cascate sono la cascata di Bisenti con un salto di circa 70\u00a0m e le Cascate del Ruzzo entrambe nel territorio del comune di Isola del Gran Sasso.\nGlaciologia.\nIl massiccio ospita il Ghiacciaio del Calderone, posto sul versante settentrionale del Corno Grande, tradizionalmente considerato il ghiacciaio pi\u00f9 meridionale d'Europa; in tutta l'area sono inoltre presenti anche alcuni glacio nevati e nevai: i pi\u00f9 importanti si trovano alle pendici del Corno Piccolo, sotto uno sperone roccioso a met\u00e0 strada tra il Rifugio Franchetti e la Sella dei Due Corni, noto come \"glacionevato Franchetti\"; sul Monte Infornace in un canalone fino alle vicinanze della vetta, innevato solitamente tutto l'anno, \u00e8 presente invece il Nevaio di Fonte Rionne; nei pressi del Monte Camicia sono presenti due nevai perenni uno dei quali a circa 1150 m noto come \"Nevaio del Fondo della Salsa\". \nNumerose, d'inverno, sono le cascate di ghiaccio, alcune delle quali si trovano alla base del Monte Camicia, sempre nella zona del \"Fondo della Salsa\", mentre altre cascate importanti sono \"Ghiaccio del Sud\" e la Cascata del peccato.\nStoria.\nOrigine del nome.\nChiamato dagli antichi Romani \"Fiscellus Mons\" (Monte Ombelico) per la sua posizione centrale nella penisola italiana (Catone, Plinio, Silio Italico), questo massiccio montuoso era denominato nel Medioevo \"Monte Corno\", dizione che serviva ad indicare sia il Corno Grande sia \u2013 per estensione\u00a0\u2013 l'intera catena.\nSecondo il celebre geografo Roberto Almagi\u00e0, la denominazione \"Gran Sasso\" \u00e8 molto tarda e risalirebbe addirittura al Rinascimento. Per questo autore, il primo abbozzo del toponimo \u00e8 da ricercarsi in un poemetto del 1636 scritto da Francesco Zucchi di Montereale, in cui si fa riferimento al massiccio come al \u00abSasso d'Italia\u00bb. Il primo documento in cui entrambe le denominazioni compaiono senza possibilit\u00e0 di equivoco \u00e8 la \"Carta topografica del Contado e della diocesi dell'Aquila\" (seconda met\u00e0 del XVIII secolo), nella frase: \u00abMonte Corno overo Gran Sasso d'Italia\u00bb. A dare conferma alle parole dell'Almagi\u00e0 sembra essere la consuetudine delle popolazioni locali che, ancora oggi, nei paesi che circondano la montagna, fanno riferimento al massiccio utilizzando il toponimo \"Monte Corno\".\nDalla preistoria all'et\u00e0 moderna.\nIl massiccio del Gran Sasso risulta popolato da almeno 100.000 anni: frammenti del femore di un uomo di Neandertal di circa 14 anni di et\u00e0, vissuto 80.000 anni fa durante il Paleolitico, sono stati trovati nella zona di Calascio, in alcune anguste cavit\u00e0 rocciose, chiamate \"Grottoni\", a quota 670\u00a0m s.l.m. (si tratta dei resti del pi\u00f9 antico Neandertal ritrovato in Abruzzo). Negli anfratti rocciosi c'erano anche schegge ossee di molti differenti animali, il che fa supporre che le specie cacciate fossero numerose: il lupo, il leopardo, il cavallo, la iena delle caverne, e finanche i topi e le lucertole, mentre tra gli ungulati, prede privilegiate erano il cervo, il camoscio, il capriolo ed il bue ancestrale. Frammenti di carbone e scaglie di selce hanno consentito di ricostruire le abitudini di questi Neandertal; essi macellavano le prede nelle grotte e le consumavano crude o le arrostivano su fuochi di legno di ginepro e di abete; ricavavano le punte delle lance dalle rocce del Monte Scarafano e del Monte Bolza.\nReperti ritrovati a Campo Pericoli attestano che, in Et\u00e0 del bronzo, i cacciatori preistorici traversavano il territorio da Campo Imperatore a Campo Pericoli attraverso i valichi della Portella e della Sella dei Due Corni. In quest'epoca (XIII-XI secolo a.C.) vi era certamente un insediamento di cacciatori-raccoglitori nella zona di Rocca Calascio, come dimostrano resti di ceramiche rinvenuti in loco ed una punta di freccia, in bronzo, con due fori, considerata, ancora in anni recenti (2000), unica in Italia. Scavi effettuati nella Grotta a Male, a 2\u00a0km da Assergi, confermano la permanenza stanziale dell'uomo in quest'area nell'Eneolitico e nell'Et\u00e0 del Ferro.\nI numerosi passi che mettono in comunicazione il versante teramano con quello aquilano favorirono, fin dalla preistoria, un intenso scambio commerciale fra l'economia prevalentemente agricola del versante settentrionale e quella basata sulla pastorizia del versante meridionale. In epoca storica, vi sono testimonianze di un intenso sfruttamento di Campo Imperatore come pascolo. Dopo la ricompattazione del Sud Italia operata dai Normanni, in questa zona vennero aperti numerosi \"tratturi\", cio\u00e8 vie di transito per la transumanza delle bestie, utilizzati dai pastori per condurre le mandrie ai pascoli del Tavoliere delle Puglie prima dell'arrivo dei rigidi mesi invernali.\nUn altro, interessante, commercio che \u00e8 stato presente nel territorio, e di cui si ha certezza che fosse gi\u00e0 praticato nel XVI secolo, \u00e8 lo sfruttamento della neve. Questa, ricavata da nevai presenti in quota, veniva stoccata in pozzi profondi anche 20 metri ed utilizzata d'estate per la produzione di sorbetti e per usi medicali. Il commercio della neve era regolamentato dai comuni, che stabilivano apposite tariffe per le concessioni demaniali, e che stilavano anche tabelle di valutazione del prodotto. La neve, principalmente, veniva distinta in \"nera\", il che significava che era stata raccolta nei dintorni dei paesi, quindi senza garanzia di purezza; e in \"candida\", denominazione che indicava la provenienza dalle zone di alta montagna. Questo tipo di attivit\u00e0 commerciale \u00e8 perdurato fino agli inizi del Novecento.\nEta' contemporanea.\nSeconda guerra mondiale.\nIl territorio abruzzese \u00e8 stato interessato ampiamente dagli eventi bellici della seconda guerra mondiale, ma il Gran Sasso \u00e8 ricordato in particolare per la famosa Operazione Quercia del 12 settembre 1943, in cui Mussolini fu liberato dall'albergo di Campo Imperatore (dove era tenuto prigioniero dopo l'armistizio di Cassibile) ad opera della II Divisione Tedesca del Lehrbataillon e trasportato su un piccolo aereo fino a Pratica di Mare, dove si imbarc\u00f2 per Vienna. Nell'unica sparatoria di breve durata del \"blitz\" nazista caddero una guardia forestale ed un carabiniere. Infatti, vennero uccisi in un posto di blocco presidiato dai soldati tedeschi: il carabiniere Giovanni Natale che fu ferito a un fianco e poi mor\u00ec il giorno dopo e la guardia forestale Pasqualino Vitocco che quel giorno non era neppure in servizio, ma si trovava in divisa nei dintorni del posto di blocco.\nTraforo del Gran Sasso.\nLa storia del traforo \u00e8 legata a quella dell'autostrada A24 la cui concezione risale agli anni sessanta quando venne costituita un'apposita societ\u00e0 per azioni. Nel 1963 venne approvata la costruzione del collegamento Roma-Giulianova attraverso L'Aquila e Teramo che prevedeva sin dal principio la realizzazione di una galleria stradale sotto il massiccio del Gran Sasso.\nIstituto nazionale di fisica nucleare.\nSituati sotto oltre 1400 metri di roccia nel cuore del Gran Sasso d'Italia ci sono i Laboratori nazionali del Gran Sasso (LNGS), di propriet\u00e0 dell'Istituto nazionale di fisica nucleare (INFN), che ha il primato di essere il pi\u00f9 grande laboratorio scientifico sotterraneo del mondo assieme al CERN. Qui si studiano, tra le altre cose, le pi\u00f9 piccole particelle dell'Universo come, ad esempio, i neutrini e i monopoli di Gut.\nIl parco nazionale.\nIl \"Parco nazionale Gran Sasso e Monti della Laga\" \u00e8 un parco nazionale istituito nel 1991 ed \u00e8 uno dei tre parchi nazionali presenti in Abruzzo oltre ad essere la terza riserva naturale protetta pi\u00f9 grande d'Italia per estensione territoriale, situato per la maggior parte in Abruzzo (provincia dell'Aquila, Teramo e Pescara) ed in misura minore nelle zone adiacenti del Lazio (Rieti) e delle Marche (Ascoli Piceno).\nAmbiente.\nFino al Cinquecento, il comprensorio del Gran Sasso era caratterizzato dalla presenza di enormi boschi. A partire dal XVI e XVII secolo ebbero inizio operazioni di disboscamento intensivo, soprattutto allo scopo di fornire nuovi pascoli alla pastorizia, che sconvolsero pesantemente il paesaggio. Tanto \u00e8 vero, che pi\u00f9 volte si dovette vietare alle popolazioni del luogo di insistere nel taglio degli alberi. Ad esempio, un documento del 1664, in riferimento ai territori del Marchese della Valle Siciliana (corrispondente, quest'ultima, ai moderni territori di Isola del Gran Sasso e di Tossicia) proclamava: \u00ab\"che non sia persona alcuna che ardisca a tagliare abeti nella selva dell'Eccellentissimo Signor Marchese\"\u00bb. Nel 1848 furono redatti verbali di denuncia in cui veniva indicato che la repressione dei disboscamenti aveva prodotto resistenza ai pubblici ufficiali incaricati delle operazioni di salvaguardia dei boschi.\nFlora.\nIn particolare, l'essenza maggiormente penalizzata fu proprio l'abete bianco, che si era spinto a queste latitudini nel corso delle glaciazioni, e che fu quasi completamente distrutto; oggi questa meravigliosa conifera sopravvive soltanto nei pressi dell'Eremo di Santa Colomba ed in pochi altri luoghi.\nPer parlare della flora del Gran Sasso, bisogna distinguere, anche in quest'ambito, fra i due versanti, quello teramano e quello aquilano. Il primo, esposto a nord-est, \u00e8 caratterizzato da un substrato argilloso ed \u00e8 soggetto a maggiori precipitazioni; questi fattori favoriscono l'egemonia del faggio, con lo sviluppo di faggete di notevole pregio. Il versante meridionale, al contrario, possiede un substrato calcareo ed un clima continentale. Questi fattori favoriscono principalmente lo sviluppo di boschetti di pioppi, di carpini e di cerri. Sono presenti, nell'areale, il nocciolo, il castagno (che forma umbratili boschi), l'acero (spesso presente con esemplari mastodontici). Sui versanti pi\u00f9 soleggiati si pu\u00f2 trovare il sorbo montano e il ciliegio selvatico. Solo grazie a rimboschimenti sono presenti il pino nero, l'abete rosso, e il larice. L'introduzione di quest'ultima specie, secondo Fernando Tammaro e Carlo Catonica dell'Universit\u00e0 dell'Aquila \u00e8 stato un errore perch\u00e9 le condizioni ambientali del luogo sono troppo severe per una conifera decidua quale \u00e8, appunto, il larice.\nTra gli arbusti possono essere menzionati il ginepro, il mirtillo (commestibile), la belladonna (di aspetto simile al mirtillo, ma velenoso e, talvolta, addirittura mortale), l'agrifoglio. Le fioriture sono caratterizzate da gigli (specie protetta da una Legge Regionale dell'Abruzzo), campanule, sassifraghe, primule, genziane, garofanini e numerose orchidee. Menzione a parte merita la stella alpina appenninica, una pianta rarissima sulle montagne dell'Appennino.\nFauna.\nL'esponente pi\u00f9 imponente della fauna del Gran Sasso \u00e8 l'orso marsicano, una sottospecie endemica dell'Appennino, di taglia relativamente ridotta, che fino a qualche anno fa sembrava scomparsa ma che recentemente \u00e8 stata monitorata nelle sporadiche incursioni nei territori del parco nazionale. Presenti anche esemplari di lupo appenninico e di volpe. Altri comuni mammiferi che vivono nel territorio sono: il gatto selvatico, il cinghiale, il cervo ed il capriolo. Il camoscio appenninico si era estinto sul Gran Sasso (per l'eccessiva caccia) intorno al 1890, ma \u00e8 stato reintrodotto nel 1992, ed ora forma una colonia stabile composta da oltre 1.000 esemplari.\nFra i rapaci meritano menzione l'aquila reale, il falco, il grifone la poiana comune e lo sparviero. Spicca, fra gli altri uccelli, la presenza del gracchio alpino e del picchio. Fra i rettili va segnalata la vipera dell'Orsini, anch'essa endemica, di dimensioni inferiori rispetto alla vipera comune e caratterizzata da velenosit\u00e0 meno letale e pressoch\u00e9 innocua, vista la rarit\u00e0 degli avvistamenti di tale specie. Staziona nelle pietraie, vicino ai corsi d'acqua e nelle zone di bassi cespugli di ginepro evitando, ove possibile, il contatto con l'uomo.\nGeografia antropica.\nIl massiccio \u00e8 posto a 17\u00a0km circa da L'Aquila, 132\u00a0km da Roma, 30\u00a0km da Teramo - tramite Autostrada A24 - e 55\u00a0km da Pescara.\nComuni interessati.\nRicadono nel territorio del massiccio del Gran Sasso numerosi comuni delle province dell'Aquila, Teramo e Pescara:\nTerritorio e tradizioni.\nIl Parco nazionale del Gran Sasso e Monti della Laga interessa ben 44 comuni distribuiti in cinque province. L'area del massiccio vero e proprio, inclusa in quella pi\u00f9 estesa dell'intero Parco, costituisce un territorio ricco di storia e di antiche tradizioni, legate non solo all'agricoltura e alla pastorizia, ma anche all'artigianato pregiato ed alla cultura enogastronomica.\nIn tutto l'Abruzzo, ed anche nel contiguo Molise, antichi culti pagani furono inglobati nei riti cristiani, dando origine ad usanze religiose pregne di echi dionisiaci e di allegorie con il mondo della natura. A Campotosto, paese sull'omonimo lago, si svolge ad esempio, nella penultima settimana di agosto, il rito in costume della \"sposa poiana\", caratterizzato da una complessa simbolizzazione riguardante il matrimonio. In questo stesso comune i risvolti soprannaturali del rapporto con la divinit\u00e0 si concretizzano nella chiesa di Santa Maria Apparente, che la tradizione vuole edificata per volere della Madonna, apparsa, secondo la leggenda, il 2 luglio 1604 ad una fanciulla del paese.\nCapestrano, centro affacciato sulla Valle del Tirino, risale all'epoca preromana, ma si svilupp\u00f2 intorno al XII secolo, arroccato al Castello dei Piccolomini. Suscit\u00f2 scalpore il ritrovamento, nel settembre del 1934, del \"Guerriero di Capestrano\", una statua in pietra di eccezionale interesse, alta pi\u00f9 di due metri, caratterizzata da un ampio elmo circolare, la cui datazione sembra collocabile intorno al VI secolo a.C. Sul piedistallo della statua \u00e8 incisa un'iscrizione, \"MA KUPRI KORAM OPSUT ANANIS RAKI NEVII\", il cui significato non \u00e8, ancora oggi, chiarito. Il \"Guerriero\" \u00e8 utilizzato, spesso, nell'iconografia della Regione Abruzzo.\nCastelli, in provincia di Teramo, \u00e8 un comune rinomato, fin dall'et\u00e0 barocca, per le ceramiche. Le prime testimonianze di questa lavorazione artigiana nel comune risalgono al Duecento, ma \u00e8 solo nel XVI secolo che il paese diventa famoso, presso le corti europee, come centro di produzione dei \u00abvasellamenti nobili di candida terra\u00bb (fra' Serafino Razzi, 1575). Tipici del periodo settecentesco sono i grandi piatti e le zuppiere fiorate, mentre il \"fioraccio\" \u00e8 un motivo decorativo pi\u00f9 proprio dell'Ottocento.\nInfrastrutture e trasporti.\nIl massiccio \u00e8 attraversato:\nL'ascesa a Campo Imperatore da Assergi-Fonte Cerreto pu\u00f2 avvenire anche attraverso la moderna Funivia del Gran Sasso.\nSport.\nAlpinismo.\nLa prima scalata documentata al Corno Grande fu compiuta il 19 agosto 1573 dal bolognese Francesco De Marchi, che raggiunse la Vetta Occidentale dalla Via Normale, accompagnato dal cacciatore di camosci Francesco Di Domenico, dal milanese Cesare Schiafinato, da Diomede dell'Aquila e dai portatori Simone e Giovampietro di Giulio.\n\u00abQuand'io fuoi sopra la sommit\u00e0\u00bb ricorder\u00e0 il De Marchi nella sua puntuale Cronaca dell'ascensione \u00abmirand'all'intorno, pareva che io fussi in aria, perch\u00e9 tutti gli altissimi Monti che gli sono appresso erano molto pi\u00f9 bassi di questo\u00bb (Francesco De Marchi, \"Il Corno Monte\", 1573). De Marchi rifer\u00ec che la cima era stata gi\u00e0 raggiunta in precedenza da alcuni cacciatori di camosci, fra cui proprio il Francesco Di Domenico, che per questo fu scelto come guida e che \u00e8 stato, di fatto, la prima guida di montagna italiana.\nIl 30 luglio 1794 il teramano Orazio Delfico realizz\u00f2 la prima scalata della Vetta Orientale (2903\u00a0m). Delfico era convinto di essere il primo ad aver raggiunto la cima, ed in un certo senso lo era perch\u00e9, pur essendo la montagna scalata unica (il Corno Grande), la vetta raggiunta era differente. Tra l'altro, Delfico, che, giunto sulla cima, misur\u00f2 l'altezza della montagna (stimandola in 9577 \"piedi parigini\" m s.l.m.), effettu\u00f2 anche una delle prime misurazioni di altezze di montagne mai fatte in Italia (in precedenza erano stati misurati soltanto il Vesuvio, l'Etna ed il Monte Legnone).\nLa prima salita invernale al Corno Grande fu compiuta dai figli dello statista Quintino Sella: Corradino e Gaudenzio, nel gennaio del 1880. Tra le guide vi era Giovanni Acitelli, che successivamente aprir\u00e0 numerose vie, come il Moriggia-Acitelli proprio sul Corno Grande. Con il diffondersi dell'alpinismo \"alla moda\", di fine Ottocento, questi monti conobbero frequentazioni sempre pi\u00f9 assidue; i montanari locali venivano reclutati \u00abper Lire 2 a Lire 5\u00bb ma, durante l'inverno, avevano \u00abla massima paura e sconoscenza della neve\u00bb. L'alpinista pi\u00f9 ardito avrebbe quindi trovato, in essi, \u00absoltanto degli indicatori della via da seguire\u00bb (Enrico Abbate. \"Guida d'Abruzzo\". 1903).\nCon il primo decennio del secolo XX, la moda dei signori che, dalle citt\u00e0, si recavano in montagna per compiere escursioni guidati da montanari del posto tramont\u00f2. Nel 1931 Domenico e Dario d'Armi scalarono la Vetta Orientale dalla cresta nord. Nel 1934 Bruno Marsili e Antonio Panza superano la parete nord del Monte Camicia, soprannominato \"l'Eiger dell'Appennino\".\nAlla fine degli anni 1970, il romano Pierluigi Bini tracci\u00f2 una dozzina di vie ben oltre il sesto grado classico. Oltre al Corno Grande e al Corno Piccolo sono presenti numerosi itinerari di ascensioni alle altre vette del massiccio sia di tipo escursionistico che alpinistico (Monte Portella, Monte Aquila, Monte Scindarella, Monte San Franco, Pizzo Cefalone, Monte Corvo, Pizzo d'Intermesoli, Monte Brancastello, Monte Prena, Monte Camicia). Sono inoltre presenti diverse vie ferrate (\"Ricci\", \"Bafile\", \"Danesi\", \"Ventricini\", \"Centenario\", \"Brizio\"), quasi tutte ristrutturate nel 2017.\nEscursionismo.\nIl Gran Sasso offre notevoli possibilit\u00e0 di escursionismo a piedi. Tra tutte le pi\u00f9 suggestive sono le traversate da Campo Imperatore al Lago di Provvidenza attraverso la Valle di Chiarino, da Campo Imperatore a Prati di Tivo/Pietracamela passando tra Corno Grande e Corno Piccolo attraverso il Rifugio Carlo Franchetti e il Vallone delle Cornacchie, oppure attraverso la Val Maone, da Campo Imperatore a Prato Selva attraverso la valle del Venacquaro, il Sentiero del Centenario e l'anello di Campo Pericoli. Di rilevanza storica e religiosa \u00e8 la traversata da Assergi a Isola del Gran Sasso attraverso Vado di Corno fino al santuario di San Gabriele dell'Addolorata che unisce il versante aquilano con quello teramano. In localit\u00e0 Fonte Cerreto nel 2016 \u00e8 stato aperto al pubblico un parco avventura, il \"Gran Sasso Adventure Park\"; un altro parco avventura \u00e8 presente a Prati di Tivo.\nIppovia del Gran Sasso.\nL'ippovia del Gran Sasso \u00e8 un lungo itinerario escursionistico ad anello intorno al massiccio, interamente compreso nel Parco Nazionale del Gran Sasso e Monti della Laga, adatto per essere percorso a tappe a piedi, a cavallo o in mountain bike.\nMarcia dei Tre Prati.\nLa Marcia dei Tre Prati \u00e8 una passeggiata ecologica non competitiva che si svolge lungo un percorso di 15\u00a0km congiungendo i Prati di Tivo e i Prati di Intermesoli, nel comune di Pietracamela, a Prato Selva, nel comune di Fano Adriano. La prima edizione si svolse nel 1975 per iniziativa di Aldo Possenti, presidente della sezione teramana del Club Alpino, e di Vincenzo Di Benedetto, imprenditore in Fano Adriano. L'edizione 1977 vide la partecipazione di oltre mille persone. Dopo un periodo di sospensione la Marcia dei Tre Prati \u00e8 stata riproposta nel 2006 (Prati di Tivo, domenica 23 luglio), per iniziativa delle Sezioni del Club Alpino Italiano di Teramo e Isola del Gran Sasso d'Italia con la partecipazione della Sezione Alpini di Teramo e dei Medici del 118.\nSci.\nSci alpino.\nSul Gran Sasso vi sono 5 stazioni sciistiche dotate di impianti di risalita per poter praticare lo sci da discesa (o sci alpino), di cui 3 sul versante aquilano, le altre due su quello teramano:\nEsistono progetti per unire in comprensorio le tre stazioni sciistiche sul versante aquilano. Altra localit\u00e0 turistica nota \u00e8 Rigopiano.\nSci nordico.\nLungo la piana di Campo Imperatore, in particolare nella parte meridionale di \"Fonte Vetica\" (venendo da Castel del Monte) e ai Prati di Tivo, \u00e8 possibile praticare lo sci escursionismo e lo sci di fondo con decine di km di percorsi.\nSci alpinismo.\nOltre ad offrire la possibilit\u00e0 di praticare discipline sciistiche tradizionali, l'intero massiccio del Gran Sasso \u00e8 rinomato per le sue fuoripista e i suoi itinerari di scialpinismo, tra cui Monte Aquila, Passo Portella, l'attraversata alta e bassa, Fossa Paganica.\nCiclismo.\nCiclismo su strada.\nIl Gran Sasso \u00e8 meta di numerosi ciclisti e cicloturisti provenienti da tutta Italia. Le localit\u00e0 pi\u00f9 frequentate sono Prati di Tivo (quota 1500\u00a0m) nel versante teramano, una suggestiva scalata lunga 15\u00a0km per un dislivello di 1000 metri su un percorso ricco di tornanti, la Strada maestra del Parco e la piana di Campo Imperatore (quota 2100\u00a0m), nel versante aquilano. \u00c8 stato pi\u00f9 volte arrivo di tappa del Giro d'Italia:\nIn estate si svolge la Gran Fondo \"Giro intorno al Gran Sasso d'Italia\", con partenza e arrivo a Montorio al Vomano. Giunta alla 15\u00aa edizione, nel 2008 si \u00e8 svolta domenica 20 luglio.\nCiclismo in mountain bike.\nNumerosi percorsi consentono di poter pedalare in mountain bike alle falde del Gran Sasso. Il Parco Nazionale del Gran Sasso e Monti della Laga sta completando la sistemazione di 320\u00a0km di ippovia, chiamata Ippovia del Gran Sasso adatta per andare a cavallo, in mountain bike e a piedi."}
{"id": "102267", "revid": "2038157", "url": "https://it.wikipedia.org/wiki?curid=102267", "title": "Giorgio I di Gran Bretagna", "text": "Nato in Germania, eredit\u00f2 molte terre della Bassa Sassonia e i suoi domini si espansero notevolmente, a seguito di lunghe guerre di successione. All'et\u00e0 di 54 anni divenne il primo re inglese appartenente alla Casa di Hannover. Nonostante fossero molti gli aspiranti al trono pi\u00f9 vicini alla regina precedente, Anna, sua madre Sofia venne designata come legittima continuatrice della dinastia dall'Act of Settlement del 1701, vista la sua fede protestante. Sal\u00ec quindi al trono Giorgio.\nI Giacobiti cercarono di deporre pi\u00f9 volte Giorgio per mettere al suo posto Giacomo Francesco Edoardo Stuart, figlio cattolico di Giacomo II, ma non vi riuscirono mai. Verso la fine del suo regno a tenere le redini del potere fu il Primo Ministro Sir Robert Walpole. Giorgio mor\u00ec durante uno dei frequenti viaggi compiuti nella sua amata terra natia di Hannover, nel 1727.\nGiorgio I non fu mai popolare tra i suoi sudditi. Molti inglesi, tra cui la nobildonna e scrittrice Mary Wortley Montagu, lo credevano poco intelligente, sulla base del fatto che era freddo e impacciato in pubblico. Si diceva anche che non parlasse inglese. Ci\u00f2 era vero prima di diventare re d'Inghilterra e nei primi anni del suo regno, ma i documenti provano che in seguito divent\u00f2 in grado di capire, parlare e scrivere l'inglese. Oltre al tedesco, sua lingua madre, parlava perfettamente il francese, conosceva bene il latino e aveva alcune conoscenze dell'italiano e dell'olandese.\nBiografia.\nGiovinezza.\nNato al castello di Osnabr\u00fcck in Germania il 28 maggio 1660, fu il primogenito di Ernesto Augusto di Brunswick-L\u00fcneburg, duca di Hannover, un principe tedesco, e di sua moglie, Sofia di Hannover, a sua volta figlia di Elisabetta di Boemia, una delle figlie del re d'Inghilterra Giacomo I d'Inghilterra.\nDurante i suoi primi anni di vita egli rappresent\u00f2 l'unico erede del padre e di altri tre zii senza successori, tutti con possedimenti in territorio germanico. Nel 1661, nacque per\u00f2 il fratello di Giorgio, Federico Augusto, e in seguito altri due bambini.\nNel 1664 sua madre lo lasci\u00f2 in custodia a una nutrice per compiere un lungo soggiorno in Italia, mantenendo tuttavia una fitta corrispondenza con i suoi tutori relativa soprattutto alla sua educazione, che segu\u00ec personalmente al suo ritorno nel 1665. Tornata, la donna diede altri quattro figli maschi e una femmina a Ernesto Augusto. Sofia, nelle sue lettere, descrive Giorgio come un bambino coscienzioso e responsabile, sempre dedito a dare il buon esempio ai fratelli minori.\nIl pi\u00f9 anziano degli zii di Giorgio, Cristiano Luigi, mor\u00ec senza eredi nel 1665: rimanevano tuttavia altri due zii e le probabilit\u00e0 che Giorgio ereditasse l'intero ducato erano scarse.\nIl padre di Giorgio insegn\u00f2 al figlio a cavalcare e a cacciare; e nel 1675 lo port\u00f2 con s\u00e9 nella Guerra d'Olanda con il preciso scopo di testare le sue capacit\u00e0.\nNel 1679 mor\u00ec un altro zio di Giorgio, Giovanni Federico, cosicch\u00e9, secondo l'antica legge salica, egli divenne erede di tutti i territori di famiglia, con capitale a Hannover, senza dover spartire nulla con le cugine e con i fratelli. Rimaneva solo un altro zio, Giorgio Guglielmo, che ebbe solo una figlia, la futura moglie di Giorgio.\nMatrimonio.\nLo stesso anno Giorgio spos\u00f2 la sua prima cugina, Sofia Dorotea di Celle, fatto che gli assicur\u00f2 il pieno controllo dei territori germanici di famiglia e gli forn\u00ec una considerevole dote.\nNel 1683 Giorgio e suo fratello Federico Augusto parteciparono alle guerre contro i Turchi e alla battaglia di Vienna a fianco del padre, che combatteva per conto dell'imperatore del Sacro Romano Impero Leopoldo I d'Asburgo. Nel frattempo sua moglie partoriva il suo primogenito, Giorgio Augusto. L'anno successivo Federico Augusto venne informato della nascita del nipote, che rappresentava per lui la fine di ogni speranza di ereditare qualche territorio del padre, come si era sino ad allora aspettato. Ebbe quindi inizio un violento litigio con il padre e il fratello che si concluse solo con la morte di Federico Augusto, che cadde in battaglia nel 1690. Con la prospettiva di una imminente formazione di un unico stato di Hannover e con i contributi che l'Hannover forniva nelle guerre in Europa, Ernesto fu nominato Principe Elettore del Sacro Romano Impero nel 1692.\nNel 1687 Sofia Dorotea partor\u00ec una bambina, che venne chiamata con il suo stesso nome, Sofia Dorotea; in seguito non fu mai pi\u00f9 in stato interessante. Infatti i rapporti con il marito erano pessimi: Giorgio preferiva di gran lunga la compagnia della sua amante, Melusina von der Schulenburg, dalla quale ebbe due figlie, nel 1692 e nel 1693, e una terza nel 1701. Sofia Dorotea, a sua volta, frequentava il conte svedese Philip Christoph K\u00f6nigsmarck. Ben presto i due amanti minacciarono di fuggire assieme e la corte di Hannover, con in testa il fratello di Giorgio, cerc\u00f2 in ogni modo di convincerli a desistere, per evitare uno scandalo di enormi proporzioni. Secondo fonti avverse agli Hannover, nel 1694 il Principe Ernesto ordin\u00f2 a quattro suoi cortigiani, che furono per questo pagati una somma ingente di denaro, di eliminare il conte. L'assassinio avvenne e il corpo del nobiluomo, appesantito con alcuni sassi, fu gettato nel fiume Leine. Fonti favorevoli a Casa Hannover, inclusa la principessa Sofia, negarono sempre persino di aver sentito il nome K\u00f6nigsmarck.\nIl matrimonio di Giorgio e Sofia Dorotea fu dissolto, non tanto per il fatto che entrambi avevano commesso adulterio, quanto per il fatto che ella aveva avuto l'ardire di minacciare di fuggire dal marito, discreditando il suo nome in tutte le corti europee. Con la complicit\u00e0 del padre, Giorgio fece rinchiudere l'ex moglie nel castello di Ahlden, nella citt\u00e0 natale di Sofia Dorotea, Celle. Le furono negate la possibilit\u00e0 di vedere i suoi figli e di sposarsi una seconda volta. Vista la sua posizione, le fu donato comunque un reddito e le fu permesso di passeggiare non accompagnata nei giardini del castello, dentro una carrozza scortata, al di fuori.\nPrincipe di Hannover.\nErnesto Augusto mor\u00ec il 23 gennaio del 1698 e Giorgio eredit\u00f2 tutti i suoi territori con l'eccezione della Diocesi di Osnabr\u00fcck, retta da un principe vescovo. Giorgio divenne quindi Principe di Hannover, Elettore del Sacro Romano Impero e gli venne dato l'incarico imperiale di Arci-Araldo. La sua corte di Hannover divenne una tra le pi\u00f9 ferventi culturalmente d'Europa, grazie alla presenza del filosofo e matematico Gottfried Leibniz e del compositore Georg Friedrich H\u00e4ndel, che re Giorgio ritrover\u00e0 in Inghilterra.\nIl musicista, infatti aveva chiesto e ottenuto il permesso di andare in viaggio a Londra a patto che fosse poi ritornato a Hannover. Ma Haendel, una volta stabilitosi nella capitale inglese non fece pi\u00f9 ritorno. Il destino volle che il principe di Hannover diventasse re d'Inghilterra e una volta giunto a Londra si ritrovasse davanti il buon Haendel.\nRe Giorgio perdon\u00f2 Haendel che divenne il musicista incaricato di celebrare i fasti della monarchia.\nQualche tempo dopo che Giorgio ebbe ereditato tutta la fortuna paterna, mor\u00ec il duca di Gloucester Federico, unico figlio della regina Anna ed erede al trono di Inghilterra. Il Parlamento inglese approv\u00f2 cos\u00ec l\"'Act of Settlement\" nel 1701, con il quale si lasciava in eredit\u00e0 il trono, in caso di assenza di eredi diretti del re e della regina, solamente a discendenti di fede protestante, escludendo cos\u00ec il ramo cattolico degli Stuart. Se dunque la regina Anna fosse morta senza eredi, sarebbe divenuta regina d'Inghilterra la madre di Giorgio, Sofia, che era la parente protestante pi\u00f9 vicina alla famiglia reale inglese. Oltre cinquanta cattolici pi\u00f9 vicini per parentela rispetto a Sofia erano stati evitati, visto anche che una loro conversione al protestantesimo sembrava una possibilit\u00e0 remota.\nNell'agosto del 1701 Giorgio divenne membro del prestigioso Ordine della Giarrettiera e dopo sei settimane mor\u00ec il pi\u00f9 vicino pretendente al trono, l'ex re cattolico Giacomo II, in esilio nella citt\u00e0 francese di Saint-Germain-en-Laye. Guglielmo III mor\u00ec all'inizio di marzo e Sofia divenne l'unica erede al trono d'Inghilterra alla morte della regina Anna. Sofia aveva settantuno anni ed era pi\u00f9 anziana di Anna di trentacinque anni ma, piena di energia, cerc\u00f2 subito in tutti i modi di assicurare a lei o al figlio una sicura strada per divenire sovrani d'Inghilterra: Sofia e Giorgio vennero considerati cittadini inglesi e vennero approvati numerosi ed essenziali dettagli per la successione. Lo stesso anno mor\u00ec l'ultimo zio di Giorgio, che cos\u00ec divenne signore anche del principato di L\u00fcneberg-Grubenhagen e di Celle.\nPoco dopo l'ascesa di Giorgio come signore di Hannover, scoppi\u00f2 la guerra di successione spagnola. Al centro dell'attenzione era il diritto di Filippo, nipote del re di Francia Luigi XIV di succedere al re di Spagna Carlo II. Le Province Unite, il Sacro Romano Impero, l'Inghilterra, l'Hannover e molti altri stati germanici posero il loro rifiuto temendo che, una volta controllata anche la Spagna, la Francia sarebbe divenuta una minaccia troppo potente per l'equilibrio europeo. Giorgio, con l'inizio delle ostilit\u00e0, diede l'ordine di invadere il ducato di Brunswick-Wolfenb\u00fcttel, alleato della Francia, che divenne poco dopo territorio sotto il suo controllo.\nNel 1706 Massimiliano II Emanuele di Baviera fu spogliato di tutti i titoli e i privilegi, poich\u00e9 aveva schierato le sue forze in aiuto dei francesi, contro l'Impero. Lo stesso anno a Giorgio fu affidato un importante incarico, quello di controllare le manovre militari degli eserciti alleati sul Reno. Le operazioni sul Reno tuttavia non ebbero risultati rilevanti, a causa del tradimento di John Churchill, potente generale inglese alleato di Giorgio, e visto anche che l'imperatore Giuseppe aveva trattenuto presso di s\u00e9 i fondi destinati all'armata di Giorgio. In ogni caso nel 1708 il titolo di Principe Elettore fu riconfermato a Giorgio e riconosciuto da Paesi Bassi e Inghilterra.\nNel 1713, con il Trattato di Utrecht si pose fine alle ostilit\u00e0; Filippo divenne re di Spagna con il nome di Filippo V, ma gli venne interdetta la possibilit\u00e0 di divenire anche re di Francia e l'elettore di Baviera fu reintegrato nella sua posizione.\nRe di Gran Bretagna.\nIn realt\u00e0 solo il Parlamento inglese aveva accettato la linea di successione imposta dall\"'Act of Settlement\"; il Parlamento scozzese non era ancora in accordo e decise di riconoscere come re un membro della casa Hannover solamente se fossero state concesse ai mercanti scozzesi agevolazioni di scambio in territorio inglese cos\u00ec come nelle colonie.\nNel 1707 con l'Atto di Unione, Inghilterra e Scozia si unirono in un'unica entit\u00e0 territoriale: il Regno di Gran Bretagna.\nLa madre di Giorgio, la principessa Sofia, mor\u00ec il 28 marzo 1714 all'et\u00e0 di ottantatr\u00e9 anni a Hannover nei giardini reali di Herrenhausen. Ora Giorgio era il discendente unico della regina Anna. La salute di quest'ultima andava peggiorando, tanto che perse completamente la voce per poi morire il 1\u00ba agosto 1714. Giorgio fu proclamato re di Gran Bretagna e Irlanda. Riusc\u00ec ad arrivare a Londra soltanto il 18 settembre a causa di venti contrari che l'avevano trattenuto a L'Aia. Giorgio I fu incoronato solennemente nell'abbazia di Westminster il 20 ottobre.\nDal 1714 Giorgio visse principalmente in Gran Bretagna anche se torn\u00f2 alla sua corte di Hannover nel 1716, nel 1719, nel 1720, nel 1723 e nel 1725; in totale il sovrano trascorse circa un quinto del suo periodo da re in Germania. Durante i periodi di assenza del re, il potere era affidato a un Consiglio di Reggenza e non al figlio, Giorgio Augusto Principe di Galles, con il quale non ebbe mai rapporti pacifici.\nA un anno dall'incoronazione di Giorgio, il partito Whig ottenne una schiacciante vittoria alle elezioni del 1715. Molti esponenti del partito conservatore si allearono cos\u00ec con i Giacobiti e presero parte alla rivolta, nota sotto il nome di \"rivolta del Quindici\", che aveva come obiettivo il mettere sul trono inglese il cattolico Giacomo Francesco Edoardo Stuart chiamato \"Pretender\", figlio dell'esiliato Giacomo II. Tuttavia la rivolta fu male organizzata: nonostante non fossero pochi coloro che vi aderirono, mancarono i fondi e gli armamenti e l'esercito dei rivoltosi era male organizzato. A guidarlo era John Erskine un nobile scozzese amareggiato per la presenza di un nuovo sovrano protestante, che aveva preso parte con entusiasmo anche alla Gloriosa rivoluzione.\nVedendo che la situazione stava precipitando, Erskine e Giacomo fuggirono in Francia nel 1716, lasciando in Inghilterra molti loro sostenitori. Giorgio I decise di adottare clemenza e molti congiurati furono perdonati o al massimo cacciati dal regno.\nGiorgio a questo punto non pot\u00e9 che appoggiare il partito Whig, che vinse le elezioni per cinquant'anni senza interruzioni.\nIl difficile rapporto con il figlio Giorgio Augusto.\nGiorgio ebbe sempre un difficoltoso rapporto con il suo figlio primogenito, Giorgio Augusto, Principe di Galles.\nUno dei primi motivi di contrasto fu il fatto che, nello scandalo che sfoci\u00f2 nel divorzio dei genitori, Giorgio Augusto prese le parti della madre.\nDopo il loro arrivo in Inghilterra, il principe di Galles incorse spesso nelle ire paterne per la sua tendenza ad appoggiare i partiti politici avversi al sovrano.\nQuando la principessa Carolina, nuora del re, partor\u00ec, nel 1717, il principe Giorgio Guglielmo, sorse una grande disputa tra il padre del neonato, Giorgio Augusto, e il nonno, Giorgio I. Al battesimo, Giorgio Augusto scelse come padrino per il figlio Thomas Pelham-Holles, duca di Newcastle ,avversato profondamente dal re, mentre Giorgio I aveva proposto per quel ruolo suo fratello, Ernesto Augusto II di Hannover, duca di York e Albany. Quando Giorgio Augusto mostr\u00f2 il suo disappunto per l'interessamento paterno, rifiutando pubblicamente la proposta, il re lo chiuse per qualche tempo in prigione per poi spogliarlo di qualsiasi privilegio, escludendolo dalle cerimonie civili e religiose e facendolo allontanare dalla residenza reale di St. James's Palace assieme alla sua famiglia e alla sua corte. Il principe dovette cos\u00ec trasferirsi e la sua nuova residenza londinese, Leicester House, fu un punto di ritrovo per molti avversari politici del re, come Sir Robert Walpole. Questi ebbe un ruolo di prim'ordine nel riavvicinamento tra Giorgio I e suo figlio nel 1720.\nGuerra e ribellione.\nGiorgio I ebbe un ruolo attivo nella politica estera e militare del regno. Fu infatti uno dei maggiori artefici della Triplice Alleanza che vedeva riunite Gran Bretagna, Francia e Paesi Bassi contro la Spagna di Filippo V. Nel 1718 si un\u00ec alla coalizione anche il Sacro Romano Impero, cosicch\u00e9 il nome vari\u00f2 e divenne Quadruplice Alleanza. Il motivo dell'alleanza era simile a quello della guerra di successione spagnola. Alla morte di Luigi XIV, il Re Sole, avvenuta nel 1715 a Versailles per complicazioni in seguito a una gamba andata in gangrena, suo nipote Filippo re di Spagna tent\u00f2 di rovesciare il trattato di Utrecht, che gli impediva di succedere allo zio e di divenire re di Francia.\nFilippo V decise di aiutare una ribellione giacobita che stava prendendo forma in Scozia: invi\u00f2 cos\u00ec una piccola flotta a supporto che per\u00f2, a causa di sfavorevoli condizioni meteorologiche, riusc\u00ec a effettuare lo sbarco di appena trecento soldati. Gli scozzesi e gli spagnoli presero come base il castello di Eilean Donan. Da qui partirono per Londra; tuttavia l'esercito era costituito da pochi uomini, male armati e totalmente disorganizzati. L'artiglieria reale li individu\u00f2 e li sconfisse completamente nella battaglia di Glen Shiel. I ribelli scozzesi si ritirarono nella regione montuosa delle Highlands, e gli spagnoli si arresero. Anche sul continente europeo gli eserciti spagnoli furono sconfitti e Filippo rinunci\u00f2 al suo proposito. Francia e Spagna non vennero unificate.\nIntanto l'Hannover trasse vantaggio anche dalla Grande guerra del Nord che vide scendere in campo le armate della Russia contro quelle della Svezia per il controllo del Mar Baltico. La Svezia cedette al principato di Hannover le citt\u00e0 di Brema e Verden in cambio di un compenso in denaro.\nUltimi anni.\nAmministrazione.\nL'Hannover era uno stato dove vigeva l'assolutismo monarchico. Il sovrano aveva totale controllo sugli uffici amministrativi e sulle cariche pubbliche e politiche, sulle spese, ed era comandante in capo dell'esercito di Hannover. In Gran Bretagna non era cos\u00ec, poich\u00e9 il monarca doveva per legge essere affiancato da un Gabinetto di ministri e dal Parlamento inglese.\nNel 1715, quando le elezioni furono vinte dal partito Whig, il consiglio dei ministri di Giorgio era composto da Robert Walpole, Charles Townshend, cognato di Walpole, James Stanhope e Charles Spencer. In breve tempo tuttavia sia Walpole sia Lord Townshend rassegnarono le loro dimissioni.\nIn seguito, su consiglio di Walpole, che era tornato al governo, Giorgio istitu\u00ec nuovamente l'Ordine del Bagno, ordine cavalleresco inglese di origini medioevali. In questi anni Walpole era divenuto estremamente potente, tanto che, al contrario di quanto avveniva all'epoca della regina Anna, non si convocarono se non di rado riunioni tra il sovrano e i suoi ministri, poich\u00e9 i colloqui avvenivano direttamente tra il re e Walpole, in privato. Nonostante il grande potere che era riuscito ad assumere, Walpole non smise mai di temere il re, tanto che alla fine del regno di quest'ultimo temette di essere allontanato per una seconda volta dalla carica di Primo Ministro.\nLa morte a Hannover.\nMa questo non avvenne, poich\u00e9 Giorgio mor\u00ec durante una visita nella sua amata terra di Hannover. Il 9 giugno del 1727, mentre viaggiava con la sua carrozza tra due cittadine della Bassa Sassonia, si sent\u00ec male e venne subito portato nel castello del principe-vescovo presso Osnabr\u00fcck. Qui si spense l'11 giugno e il suo corpo venne seppellito nella cappella della reggia di Hannover.\nA prendere il suo posto come sovrano di Hannover e del Regno Unito fu il figlio Giorgio, principe di Galles, che govern\u00f2 con il nome di Giorgio II.\nDiscendenza.\nGiorgio si spos\u00f2 solamente una volta e contro la sua volont\u00e0. Il matrimonio con la sua prima cugina Sofia Dorotea di Celle, figlia di suo zio Giorgio Guglielmo di Brunswick-L\u00fcneburg, fu organizzato dal padre e dalla madre per ottenere finalmente l'unione di tutti i territori del ducato di Hannover. Sofia Dorotea fu trattata con disprezzo dalla sua nuova famiglia, specialmente dalla suocera e dalla corte. Tuttavia, i primi anni trascorsero serenamente: Sofia ebbe due figli, Giorgio Augusto, nato nel 1683 e Sofia Dorotea di Hannover, nata nel 1687.\nDopo il tradimento di Sofia Dorotea con il conte svedese Philip Christoph K\u00f6nigsmarck, si ebbe il pretesto per un divorzio formale e Sofia Dorotea fu rinchiusa nel castello di Ahlden, vicino Celle.\nSembrerebbe che dopo il divorzio dalla moglie, Giorgio I spos\u00f2 in segreto l'amante Melusine von der Schulenburg, anche se non si possiedono conferme in merito.\nRimane il fatto per\u00f2 che, quando ascese al trono, il sovrano condusse Melusina in Inghilterra con s\u00e9, la insign\u00ec del titolo di duchessa di Kendal e fece in modo che fosse trattata quasi come una regina.\nGiorgio Augusto, nonostante il difficile rapporto con il padre, eredit\u00f2 i possedimenti paterni, divenendo duca di Hannover e re di Gran Bretagna. Sofia Dorotea invece spos\u00f2 Federico Guglielmo I, re in Prussia e suo cugino, essendo figlio di sua zia Sofia Carlotta di Hannover.\nTitolatura.\nOltre ad essere re d'Inghilterra, Scozia e d'Irlanda, Giorgio I era anche titolato, come consuetudine dei sovrani inglesi, a puro titolo nominale, re di Francia, rivendicazione che risaliva ai tempi del regno di re Edoardo III."}
{"id": "102268", "revid": "834", "url": "https://it.wikipedia.org/wiki?curid=102268", "title": "Rok", "text": ""}
{"id": "102275", "revid": "767487", "url": "https://it.wikipedia.org/wiki?curid=102275", "title": "Gerolamo Frigimelica", "text": "Pu\u00f2 essere considerato un tardo esponente del tipo d'artista-umanista: si dedic\u00f2 infatti oltre che all'architettura anche alle scienze e alle arti figurative.\nBiografia.\nNato da una famiglia recentemente divenuta nobile per matrimonio coi Roberti, tanto che egli stesso ebbe il titolo di conte, dal 1691 al 1720 fu curatore della biblioteca pubblica della propria citt\u00e0 natale, dove allo stesso tempo fu membro dell'Accademia dei Ricovrati.\n Dal 1721 a causa di liti familiari fu costretto a stabilirsi a Modena. Tuttavia egli fu attivissimo sia come architetto, progettando palazzi e chiese per Padova, Vicenza, Stra e Modena, sia come librettista d'opere: i suoi primi 11 testi furono scritti per il Teatro San Giovanni Grisostomo di Venezia e messi in musica tra il 1694 e il 1708 da Carlo Francesco Pollarolo, Alessandro Scarlatti, Antonio Caldara e Luigi Mancia, mentre i libretti successivi furono prodotti per essere musicati e rappresentati principalmente per il Teatro Obizzi di Padova.\nTra i suoi primi lavori d'architetto si segnalano la Cappella del Santissimo al Santo e la Chiesa di Santa Maria del Torresino, entrambe nel capoluogo antoniano. Suoi progetti sono anche le chiese di Santa Lucia a Padova e di San Gaetano a Vicenza, i palazzi Mussato e Buzzacarini, sempre a Padova, e l'ampliamento di Palazzo Pisani a Venezia. La sua opera pi\u00f9 nota \u00e8 sicuramente Villa Pisani a Stra, per lo stesso committente Alvise Pisani, della quale stese il progetto originale verso il 1719, che venne seguito per tutti i padiglioni minori nonostante egli fosse ormai stabilito a Modena, ma venne completamente modificato dopo la sua morte dal Preti per quanto riguarda il corpo di fabbrica principale.\nImportante fu anche la sua attivit\u00e0 librettistica, nella quale segue il tipico stile dell'opera seria di Apostolo Zeno, Francesco Silvani e Adriano Morselli, seguendo quindi la maniera di Aristotele e dei drammatisti del classicismo francese. Tutti i suoi libretti sono composti da cinque atti, trattano soggetti storico-mitologici e vengono per lo pi\u00f9 chiamati tragedie o tragicommedie. Scrisse inoltre il testo per sette oratori, che furono tutti rappresentati a Venezia, Roma e Vienna tra il 1697 e il 1702."}
{"id": "102276", "revid": "1543377", "url": "https://it.wikipedia.org/wiki?curid=102276", "title": "Scetticismo scientifico", "text": "Lo scetticismo scientifico o zetetica \u00e8 una posizione epistemologica che si focalizza essenzialmente sulla pratica di domandarsi se determinate affermazioni siano sostenute o meno da adeguate argomentazioni basate sulla ricerca empirica e riproducibilit\u00e0, come previsto dalla metodologia che segue l'\"incremento del sapere certificato\". Ad esempio, Robert K. Merton afferma che tutte le idee devono essere provate e sottoposte ad un esame minuzioso e rigoroso.\nStoria.\nSecondo Daniel Loxton, storico dello scetticismo, \u201c\"lo scetticismo \u00e8 una storia senza inizio e senza fine\"\u201d, sostenendo che dubitare e indagare affermazioni straordinarie \u00e8 vecchio quanto l'umanit\u00e0. Ci sono numerosi esempi di persone che svolgevano indagini critiche, scrivevano libri o si esibivano in pubblico contro truffatori e superstizioni popolari; ad esempio: Luciano di Samosata (II secolo), Michel de Montaigne (XVI secolo), Thomas Ady e Thomas Browne (XVII secolo), Antoine-Laurent de Lavoisier, Benjamin Franklin (XVIII secolo), e tanti altri filosofi, scienziati e illusionisti, durante il XIX secolo e inizio XX secolo, fino a Harry Houdini e anche dopo. Tuttavia, il riunirsi in gruppi e associazioni che indagano fenomeni del paranormale e della scienza di confine per gli scettici \u00e8 un avvenimento moderno.\nLoxton cita il Comit\u00e9 Para (1949) belga come l'organizzazione scettica pi\u00f9 vecchia \u201cad ampio mandato\u201d; sebbene preceduta dall'olandese Vereniging tegen de Kwakzalverij (1881), che \u00e8 considerato l'organizzazione scettica pi\u00f9 vecchia in assoluto. La VtdK focalizza la sua attenzione sulla lotta alla ciarlataneria, quindi ha un \"mandato stretto\". Il Comit\u00e9 Para \u00e8 stato in parte formato come risposta all'industria predatoria di falsi sensitivi che sfruttavano i parenti in lutto di persone scomparse durante la Seconda Guerra mondiale. In contrasto, Micheal Shermer rintraccia le origini del moderno movimento di scetticismo scientifico nel libro di Martin Gardner del 1952 \"Fads and Fallacies in the Name of Science\" (\"Nel nome della scienza\" edizione in italiano del 1999). Nel 1968 \u00e8 stata fondata l'AFIS (Association fran\u00e7aise pour l'information scientifique) in Francia.\nSebbene la maggior parte degli scettici del mondo inglese considerino la fondazione di CSICOP nel 1976 \u201cla nascita dello scetticismo moderno\u201d, il fondatore Paul Kurtz l'ha modellata come il Comt\u00e9 Para, anche nel nome. La motivazione di Kurtz era \"l'essere costernato (\u2026) dall'onda crescente di credenza nel paranormale e la mancanza di spiegazioni scientifiche adeguate a queste affermazioni.\u201d Malgrado non fosse l'organizzazione pi\u00f9 vecchia, CSICOP \u00e8 stata \"la prima organizzazione scettica nordamericana di successo con ampio mandato contemporanea\", che ha diffuso l'uso dei termini 'scettico' e 'scetticismo' attraverso la sua rivista, Skeptical Inquirer, e ha ispirato la fondazione di molte altre associazioni di scettici in tutto il mondo, specie in Europa.\nTra queste ci sono Australian Skeptics (1980), Vetenskap och Folkbildning (Svezia, 1982), New Zealand Skeptics (1986), GWUP (Austria, Germania e Svizzera, 1987), Skepsis r.y. (Finlandia, 1987), Stichting Skepsis (Olanda, 1987), CICAP (Italia, 1989) e SKEPP (lingua olandese in Belgio, 1990). Gli Astronomi sono spesso stati nella culla delle organizzazioni scettiche, ma anche gli illusionisti come James Randi, che ha fondato la James Randi Educational Foundation (JREF) nel 1996, sono stati strumentali nell'esporre ciarlatani, rendendo noti i loro inganni.\nRandi ha ideato il \"One Million Dollar Paranormal Challenge\", un invito a chiunque di dimostrare che le loro affermazioni siano vere. Altre importanti associazioni americane di seconda generazione sono Skeptics Society (fondata nel 1992 da Micheal Shermer), New England Skeptical Society (fondata nel 1996) e Independent Investigations Group (formato nel 2000 da James Underdown). Dopo le Rivoluzioni del 1989, L'Europa dell'Est ha visto un forte aumento della ciarlataneria e delle credenze paranormali che non erano pi\u00f9 contenute dai regimi secolari comunisti, e la cui importazione dall'Occidente era ostacolata dalla Cortina di ferro (come ad esempio l'omeopatia), favorendo la fondazione di numerose associazioni di scettici per la tutela dei consumatori. Tra queste Czech Skeptics' Club Sisyfos (1995), the Hungarian Skeptic Society (2006), Polish Sceptics Club (2010) e Skeptic Society (2013) di lingua russa.\nDal 1989 in Europa, si svolge l'European Sketpics Congress (ESC) che \u00e8 coordinato dall'European Council of Skeptical Organizations dal 1994. Negli Stati Uniti, \"The Amazing Meeting\" (TAM) ospitato da JREF a Las Vegas, la pi\u00f9 importante conferenza sullo scetticismo dal 2003, con due conferenze spin-off a Londra, nel Regno Unito (2009 e 2010) e una a Sydney, Australia (2010). Dal 2010 la Merseyside Skeptics Society e Greater Manchester Skeptics organizzano \"Question, Explore, Discover\" (QED) a Manchester, Regno Unito. Sei congressi a livello mondiale sono stati organizzati finora: Buffalo, New York (1996), Heidelberg, Germania (1998), Sydney, Australia (2000), Burbank, California (2002), Abano Terme, Italia (2004) e Berlino, Germania (2012).\nDescrizione.\nPortata dell'espressione.\nL'espressione scetticismo scientifico o scetticismo razionale \u00e8 una forma di scetticismo metodologico ovvero un atteggiamento di analisi critica, guidato dal dubbio rivolto verso tutte quelle affermazioni, teorie o enunciati che pretendono di avere carattere di scientificit\u00e0, ma che ancora non sono passate al vaglio rigoroso delle regole del metodo sperimentale. La costante attenzione al metodo sperimentale ed al sapere scientifico lo distinguono dallo scetticismo filosofico, basato invece su un atteggiamento di dubbiosit\u00e0 nei confronti della realt\u00e0 nella sua totalit\u00e0.\nL'espressione \u00e8 stata coniata nella seconda met\u00e0 del XX secolo, in seguito ai lavori e al pensiero di alcuni ricercatori, soprattutto statunitensi, fra cui Carl Sagan, Colin Groves. Il Nuovo Scetticismo (New Skepticism) descritto da Paul Kurtz \u00e8 scetticismo scientifico.\nIl termine scettico \u00e8 utilizzato in riferimento all'assunzione di una posizione critica verso una situazione, spesso fondata sui principi del pensiero critico e del metodo scientifico (che costituiscono i principi dello scetticismo scientifico), al fine di valutare la validit\u00e0 di una certa affermazione o di una certa pratica. Questa prospettiva pone in primo piano l'evidenza empirica, ritenendola il modo migliore per verificare la validit\u00e0 di un'affermazione.\nDefinizioni.\nLo scetticismo scientifico \u00e8 stato definito cos\u00ec:\nCaratteristiche.\nGli scettici scientifici credono che l'indagine empirica della realt\u00e0 conduce alla verit\u00e0 e che il metodo scientifico \u00e8 il metodo pi\u00f9 adatto a questo scopo.\nGli scettici scientifici cercano di valutare le affermazioni in base alla loro verificabilit\u00e0 e falsificabilit\u00e0, e scoraggiano l'accettazione di affermazioni sulla base della fede o degli aneddoti. Spesso, gli scettici focalizzano le loro critiche su delle affermazioni che essi considerano non plausibili, dubbiose o chiaramente contrarie alla scienza generalmente accettata. Gli scettici scientifici non asseriscono che affermazioni singolari o insolite debbano essere automaticamente scartate a priori, ma essi argomentano, che affermazioni sul paranormale o su fenomeni anormali debbano essere esaminate in modo critico, e che prima di poter accettare la validit\u00e0 delle affermazioni straordinarie, esse debbano essere corredate da prove straordinarie.\nDal punto di vista scientifico, le teorie vengono giudicate da molti criteri, come ad esempio la falsificabilit\u00e0, il Rasoio di Occam e il loro potere di spiegazione, e il grado in cui le previsioni fatte si avvicinino ai risultati sperimentali. Lo scetticismo fa parte del metodo scientifico; per esempio un risultato sperimentale non \u00e8 considerato assodato finch\u00e9 non \u00e8 stato dimostrato ripetibile in maniera indipendente. La comunit\u00e0 di scettici scientifici focalizza la sua attenzione, tradizionalmente su 'quello' che le persone credono e non il 'perch\u00e9' essi credono, in una credenza sostenuta da poche prove. Questi motivi possono essere di natura psicologica, cognitiva oppure istintiva.\nEsempi.\nAlcuni argomenti messi in discussione nella letteratura dello scetticismo scientifico comprendono: le affermazioni che circondando certi alimenti, procedure e medicine alternative; la credibilit\u00e0 e l'esistenza di abilit\u00e0 sorannaturali (ad esempio lettura dei tarocchi), di entit\u00e0 (ad esempio spiriti, angeli, dei - incluso Zeus); di mostri della criptozoologia (ad esempio il Mostro di Loch Ness); cos\u00ec come creazionismo/disegno intelligente, radioestesia, le teorie del complotto e altre affermazioni che lo scettico ritiene essere improbabili, su basi scientifiche.\nScetticismo e inerzia.\nNon vanno confuse con lo scetticismo quelle posizioni di conservatorismo e quella difesa di posizioni di potere, esistenti anche nell'ambito scientifico, spesso giustificate in termini di scettica prudenza, che negano aprioristicamente nuove idee o concetti che comprometterebbero le carriere di studiosi e gli interessi economici basati su teorie o tecnologie diverse.\nOgni nuova idea, soprattutto se comporta (come nei celebri casi della relativit\u00e0 di Albert Einstein e della meccanica quantistica di Heisenberg) un cambiamento radicale nella visione del mondo dominante, tende sempre ad incontrare la resistenza del pubblico scientifico talvolta correndo il rischio di venire osteggiata e di essere inizialmente scartata.\nDi conseguenza, nell'arco della storia, a ben pi\u00f9 di uno scienziato \u00e8 stata assegnata la patente di ciarlatano, come nel caso di Michael Faraday, all'atto della presentazione della sua scoperta della corrente elettrica indotta da un magnete, o dei fratelli Wright, il cui primo volo fu ridicolizzato persino dalla rivista \"Scientific American\", la quale, mettendo in dubbio addirittura che il fatto fosse realmente accaduto, parl\u00f2 di volo \"presunto\", basandosi su argomentazioni per le quali \"un simile volo non sarebbe stato possibile\" (1905).\nLa differenza tra la scienza e le pseudo-scienze \u00e8 che il metodo scientifico permette infine, attraverso la ripetizione degli esperimenti, l'accoglimento delle nuove teorie e la sconfitta degli \"scettici\" (ovvero dei conservatori), mentre le pseudo-scienze, che non si sentono obbligate a dimostrare quanto affermano, possono rimanere invariate anche per millenni nonostante sia cambiato completamente il campo che affermano di studiare. Lo scetticismo \u00e8 insomma un atteggiamento mentale che non considera assodata un'affermazione fino a che essa non sia dimostrata, mentre il conservatorismo e l'attaccamento al potere che si spaccia per scetticismo rifiuta di prendere in considerazione un'affermazione anche dopo che essa sia stata provata.\nIn definitiva, come afferm\u00f2 il fisico Max Planck nel suo libro \"The Philosophy of Physics\", del 1936, \nScetticismo e Pseudoscienza.\nL'ambiente delle pseudoscienze, principalmente paranormale, e dell'ufologia costituisce uno dei principali campi di analisi e di dibattito di chi pratica lo scetticismo scientifico. Coloro che credono in alcune delle pseudoscienze accusano lo scetticismo scientifico, a loro avviso mentalmente gretto, di inibire il progresso delle scienze. Carl Sagan, scettico ed astrofisico, ha ribattuto che: \"s\u00ec, la mente va tenuta ben aperta, ma non cos\u00ec tanto che il cervello ne cada fuori\". D'altro canto, in accordo al dubbio lo scetticismo scientifico afferma che non \u00e8 possibile negare a priori qualcosa solo perch\u00e9 non \u00e8 stato approntato un esperimento adatto a confermarlo o a smentirlo. Su questa linea, alcuni scettici accusano coloro che sostengono fermamente l'impossibilit\u00e0 di una certa cosa di mancanza di scetticismo scientifico (per il quale nessuna conclusione va considerata definitiva).\nAlcune persone, chiamate in inglese \"debunker\" (tra cui James Randi, Basava Premanand, Penn &amp; Teller e Harry Houdini) si sono dedicati all'esame dei cosiddetti \u201cfenomeni paranormali\u201d, a volte verificandone l'infondatezza (al momento dell'esecuzione dell'esperimento in condizioni controllate, il soggetto \u201cperdeva\u201d i suoi poteri), altre volte addirittura smascherandone la falsit\u00e0 (in condizioni controllate, il soggetto \u201cdotato\u201d veniva scoperto a compiere trucchi da prestigiatore).\nJoe Nickell, investigatore del paranormale mette in guardia i debunker: le affermazioni del paranormale vanno affrontate in modo serio e senza alcun pregiudizio. Un'indagine fatta a mente aperta ha pi\u00f9 probabilit\u00e0 di insegnare e far cambiare idea che il debunking.\nPericoli della pseudoscienza.\nLo scetticismo \u00e8 un approccio alle affermazioni strane o insolite, in cui il dubbio \u00e8 preferibile alla credenza, data la mancanza di prove definitive. Generalmente, gli scettici considerano credenze nell'ipotesi extraterrestre (IET) e nei poteri psichici fuorviati perch\u00e9 non esiste alcuna prova empirica a supporto di tali fenomeni. Platone, filosofo greco antico, credeva che liberare gli altri dall'ignoranza, a dispetto di una resistenza iniziale, era un grande e nobile gesto. Gli scrittori scettici moderni affrontano la questione in una variet\u00e0 di modi diversi.\nBertrand Russel sosteneva che le azioni individuali si basano sulle credenze delle persone che le compiono e se tali credenze non sono supportate da prove, allora esse possono portare a delle azioni distruttive. James Randi spesso scrive del problema delle truffe perpetuate dagli psichici e dai guaritori. I critici delle medicine alternative spesso indicano ai cattivi consigli dati da professionisti non qualificati che causano lesioni gravi o la morte dei pazienti. Richard Dawkins sostiene che la religione \u00e8 una fonte di violenza (in L'illusione di Dio), e considera il creazionismo una minaccia alla biologia. Alcuni scettici, come i conduttori del podcast \"The Skeptics' Guide to the Universe\", contrastano certi nuovi movimenti religiosi che si comportano come delle sette.\nPseudo-scetticismo.\nIn un articolo nel New Statesman, Richard Cameron Willson ha scritto che \u201cil finto scettico \u00e8 in realt\u00e0 un dogmatico mascherato, reso pi\u00f9 pericoloso per il suo successo nell'appropriarsi del mantello dell'investigatore imparziale e di mentalit\u00e0 aperta.\u201d Alcuni sostenitori di posizioni intellettuali screditate (come ad esempio le teorie del complotto che riguardano l'AIDS, il negazionismo dell'Olocausto, e del riscaldamento globale) adottano comportamenti da pseudo-scettici quando si auto-definiscono \u201cscettici\u201d nonostante il loro scegliere selettivamente le prove che si adeguano ad una credenza preesistente. Secondo Willson, che evidenzia il fenomeno nel libro \"Don't get fooled again\" (2008), la caratteristica del falso scetticismo \u00e8 il suo \u201cconcentrarsi non nella ricerca imparziale della verit\u00e0, ma nella difesa di un preconcetto ideologico.\u201d\nLo scetticismo scientifico \u00e8 di per s\u00e9 a volte criticato per questo. Il termine pseudo-scetticismo viene usato di tanto in tanto in settori controversi in cui l'opposizione allo scetticismo scientifico \u00e8 forte. Ad esempio, nel 1994 Susan Blackmore, un parapsicologo, si \u00e8 accostata allo scetticismo scientifico, e alla fine \u00e8 diventata membro di CSICOP nel 1991, ha descritto quello che ritiene essere \u201cla peggior specie di pseudo-scetticismo\u201d:\nNel commentare le etichette \u201cdogmatico\u201d e \u201cpatologico\u201d che l'Association for skeptical Investigation usa per i critici delle indagini paranormali, Robert Todd Carroll di The Skeptic's Dictionary sostiene che l'associazione \u00e8 \u201cun gruppo di investigatori del paranormale pseudo-scettico e dei sostenitori che non apprezzano il giudizio critico degli studi paranormali condotti da autentici scettici e pensatori critici. L'unica forma di scetticismo che viene promossa da questo gruppo, \u00e8 lo scetticismo verso i critici e [la loro] critica degli studi sul paranormale.\nAforismi.\nIl pi\u00f9 comune aforisma solitamente associato allo scetticismo \u00e8 il seguente:\nAnche se meno ad effetto, il seguente aforisma riassume ottimamente il metodo dello scetticismo:\n\"Un saggio scetticismo \u00e8 la prima qualit\u00e0 di un buon critico\"..."}
{"id": "102277", "revid": "31886", "url": "https://it.wikipedia.org/wiki?curid=102277", "title": "Choro", "text": "Lo Choro ([\u02c8\u0283o\u027eu], pronuncia figurata: \"sci\u00f3ru\", termine portoghese che significa \"lamento\" o \"pianto\"), popolarmente chiamato chorinho, \u00e8 la struttura portante della musica strumentale tradizionale brasiliana.\nCaratteristiche.\nNasce intorno al 1870, quando i suonatori di musica popolare di Rio de Janeiro \u2014 allora capitale economica e culturale del Brasile \u2014 cominciarono ad eseguire, in forma \u201cbrasilianizzata\u201d e con forte influenza dei ritmi di origine africana, il repertorio di danze europee che erano in voga nei salotti dell'\u00e9lite del XIX secolo, come il valzer, lo scottish e la polca. Da allora, l'universo musicale dello Choro ha sempre abbracciato diversi ritmi e stili, tra cui polca, valzer, bai\u00e3o, frevo, maxixe e tango brasileiro e ha influenzato in maniera determinante lo sviluppo del samba e della bossa-nova.\nLa formazione pi\u00f9 caratteristica all'inizio era chitarra (\"viol\u00e3o\"), flauto e cavaquinho. Da allora, tanti altri strumenti sono stati aggiunti, come chitarra 7 corde, clarinetto, pandeiro, mandolino, fisarmonica e tanti altri. A tutt'oggi, \u00e8 considerata la pi\u00f9 importante musica strumentale brasiliana, e ogni nuova generazione di musicisti e compositori collabora allo sviluppo di questa musica, alla sua diffusione e ad incrementare il repertorio.\n\" \"La prima met\u00e0 del Novecento era stata caratterizzata da una produzione\"\n\"essenzialmente di tipo strumentale, per poi aprirsi nettamente a brani vocali\"\n\"chiaramente ispirati al samba, ovverosia caratterizzati da una linea melodica\"\n\"pimpante, in cui la voce interpretava la parte che prima apparteneva allo strumento\"\n\"solista, di solito a fiato. Bench\u00e9 talvolta utilizzavano pure la struttura a\"\n\"\u201cstrofa e ritornello\u201d del samba cittadino questo schema vocale conservava di\"\n\"preferenza la forma di quelli strumentali, che di solito consisteva di tre parti\"\n\"cos\u00ec distribuite: A \u2013 B \u2013 A \u2013 C \u2013 A. In questo caso erano definiti samba-ch\u00f4ro\" \"\nGran parte dei compositori brasiliani si sono cimentati e si cimentano tuttora con lo Choro. Villa-Lobos, appassionato di questa musica, lo definisce come \"l'essenza dell'anima musicale brasiliana\".\nUno dei grandi maestri di questo genere \u00e8 stato Pixinguinha; il suo compleanno, 23 aprile, \u00e8 ufficialmente il giorno dello Choro in Brasile. \nTra gli altri maestri vi sono Ernesto Nazareth, Jacob do Bandolim, Waldir Azevedo, Garoto, Joaquim Callado, Pat\u00e1pio Silva, Altamiro Carrilho, K-Ximbinho, Chiquinha Gonzaga, Anacleto de Medeiros, Luiz Americano, Irineu de Almeida ecc."}
{"id": "102278", "revid": "1226", "url": "https://it.wikipedia.org/wiki?curid=102278", "title": "Giorgio I del Regno Unito", "text": ""}
{"id": "102280", "revid": "124515090", "url": "https://it.wikipedia.org/wiki?curid=102280", "title": "Federazione Italiana Sport Cinofili", "text": "La Federazione Italiana Sport Cinofili \u00e8 una federazione sportiva italiana riconosciuta dall'IFCS, che raggruppa gli appassionati degli sport cinofili. La F.I.S.C. \u00e8 un APS, Associazione di Promozione Sociale, affiliata alla Libertas, Ente di Promozione Sociale riconosciuto dal Ministero del Lavoro e delle Politiche Sociali e iscritta al registro nazionale al n. 189.\nL'associazione organizza eventi sportivi, ed in particolare promuove specialit\u00e0 quali l'agility dog, il rally-obedience e l'obedience, hoopers, ed il Cittadino a 4 Zampe.\nL'associazione \u00e8 affiliata alla International Federation of Cynological Sports e alla United States Agility Association."}
{"id": "102281", "revid": "767487", "url": "https://it.wikipedia.org/wiki?curid=102281", "title": "Rally-obedience", "text": "Il Rally-Obedience \u00e8 una disciplina degli sport cinofili.\nIl binomio cane-uomo deve compiere un percorso lungo il quale devono essere eseguiti esercizi indicati da cartelli disposti lungo il tragitto.\nLo spostamento tra una stazione e la successiva deve, ove non diversamente indicato, essere eseguita \"in condotta\" ed a passo normale.\nUn percorso di rally \u00e8 composto da un minimo di 10 ad un massimo di 22 stazioni"}
{"id": "102283", "revid": "1318658", "url": "https://it.wikipedia.org/wiki?curid=102283", "title": "Arsenale militare marittimo di Taranto", "text": "L'arsenale militare marittimo di Taranto \u00e8, con gli arsenali di Augusta e di La Spezia, uno dei tre ancora attivi della Marina Militare.\nStoria.\nFin dal 1865, la necessit\u00e0 della nazione appena unificata di nuove basi navali e di arsenali militari, incoraggi\u00f2 il senatore tarantino Cataldo Nitti nel proporre Taranto come sede idonea agli scopi difensivi. La commissione nazionale appositamente costituita diede il suo assenso alla proposta, incaricando il capitano di fregata Simone Antonio Pacoret De Saint-Bon di redigere un piano delle opere da realizzare: l'ufficiale ide\u00f2 un imponente arsenale dotato di due caserme, un ospedale, sette bacini di carenaggio e sette scali di costruzione, progetto che non fu mai realizzato a causa del suo costo troppo elevato.\nLa costruzione dell'arsenale militare marittimo di Taranto fu comunque decisa dal Parlamento italiano con la legge n. 833 del 29 giugno 1882, per rimediare alla sempre crescente necessit\u00e0 di difesa dell'Italia protesa verso il mar Mediterraneo.\nI lavori iniziarono, nel settembre del 1883, nel primo seno del Mar Piccolo, su progetto del generale Domenico Chiodo di ben pi\u00f9 modesta entit\u00e0 rispetto a quello di Saint-Bon, e si conclusero sei anni dopo. L'arsenale fu infatti inaugurato 21 agosto 1889 alla presenza di Umberto I di Savoia.\nLa somma impegnata in questa operazione fu di lire 9\u00a0300\u00a0000, incluso l'ampliamento del canale navigabile per il collegamento del Mar Piccolo con il Mar Grande.\nDurante i lavori, che comportarono la demolizione di antichi edifici come la settecentesca villa Capecelatro, furono portate alla luce strutture di impianti portuali di et\u00e0 classica e necropoli greco-romane ricche di reperti archeologici, molti dei quali furono trafugati.\nPer venire incontro soprattutto alle esigenze di trasporto delle maestranze che operavano nell'arsenale, nel 1922 fu inaugurata la rete tranviaria cittadina che vedeva un capolinea davanti all'ingresso della struttura. La stessa fu attiva fino al 1950.\nL'attivit\u00e0 di costruzione delle navi da guerra, ebbe inizio nel marzo 1894 e si concluse nel marzo 1967, anno in cui la Marina Militare decise di abbandonare le nuove costruzioni per dedicarsi ai soli compiti di supporto e mantenimento in efficienza della flotta.\nAl 15 agosto 1917 vi era una Scuola idrovolanti con 6 Macchi L.1, 1 Macchi L.2 e 4 FBA Type H.\nAl 10 giugno 1940 era sede della 142\u00aa Squadriglia Autonoma Ricognizione Marittima e della 3\u00aa Sezione Autonoma Costiera dell'Aviazione ausiliaria per la Marina.\nIl 29 aprile 2005, ricordando la storia gloriosa dei sommergibilisti italiani, venne inaugurata nei pressi delle banchine la nuova Scuola sommergibili della Marina Militare, con simulatori di moderna concezione e metodi formativi all'avanguardia, a disposizione anche delle marine alleate operanti al di fuori del bacino mediterraneo.\nL'Arsenale occupa un'area di oltre 90 ettari di cui 70 scoperti, delimitata da un muro di cinta alto 7 metri e lungo 3250 metri, ed ha un fronte a mare di circa 3 km, da cui si sviluppano 4,5 km di banchine sulla sponda meridionale del Mar Piccolo.\nIl territorio \u00e8 organizzato in quattro aree: l'area della direzione generale, l'area dei sistemi di combattimento a ponente, l'area della piattaforma al centro, l'area dei servizi a levante.\n\u00c8 dotato di 5 bacini galleggianti, i pi\u00f9 moderni dei quali possono di ospitare unit\u00e0 fino a 6\u00a0000 tonnellate, e di 2 bacini in muratura: il \"Benedetto Brin\", costruito nel 1889, e l\"'Edgardo Ferrati\", costruito nel 1916 e che \u00e8 tra i pi\u00f9 grandi in Europa.\nPer le sue dimensioni e per la sua dislocazione, l'arsenale ha influenzato notevolmente lo sviluppo urbanistico della Taranto moderna. Quello della Direzione generale \u00e8 l'unico edificio visibile oltre l'alto cancello in ferro battuto, e si presenta con un prospetto principale sormontato da un grande timpano triangolare dotato di un orologio meccanico.\nAll'interno dell'Arsenale \u00e8 presente la Mostra Storica Arsenale (Mo.S.A.), una esposizione permanente di cimeli navali aperta al pubblico per visite gratuite e guidate dal luned\u00ec al venerd\u00ec.\nL'arsenale ha da sempre avuto sulla citt\u00e0 un notevole impatto, sia da un punto di vista economico e imprenditoriale, che sociale e urbanistico. Progettato anche per la costruzione di navi da guerra, diede durante e dopo i due conflitti mondiali, un contributo determinante alla riparazione e ricostruzione di unit\u00e0 militari e civili, sia nazionali che alleate.\nLa nuova stazione.\nGi\u00e0 nel dopoguerra tuttavia, si avvert\u00ec l'esigenza di trasferire in Mar Grande la Stazione Navale, sia per assicurare una maggiore mobilit\u00e0 alla flotta, sia per ridurre l'impatto che l'apertura del Ponte Girevole aveva sulla citt\u00e0. Cos\u00ec, con la realizzazione della nuova Stazione Navale inaugurata il 25 giugno 2004, alle banchine del vecchio arsenale rimangono attraccate le navi in disarmo, i sommergibili e le unit\u00e0 necessitanti di lavori.\nLa nuova stazione si affaccia direttamente sul Mar Grande in localit\u00e0 Chiapparo, e costituisce la realizzazione pi\u00f9 grandiosa per le Forze Armate nel periodo post bellico. L'infrastruttura sorge su un'area demaniale di circa 60 ettari, ed \u00e8 stata realizzata secondo due blocchi differenti:\nNella nuova stazione navale possono essere impiegati fino a 4.000 addetti.\nPersonale.\nIl personale dell'arsenale, \u00e8 costituito da circa 200 militari della Marina e 2.300 civili, impiegati nei numerosi reparti specializzati per le lavorazioni di bordo: da quelle tradizionali, quali costruzioni in ferro, congegnatoria, stampaggio bandiere, a quelle ad elevato contenuto tecnologico, quali revisione e riparazione di impianti missilistici, Tlc, radar, riparazione moduli e schede elettroniche.\nCuriosit\u00e0.\nDall'arsenale di Taranto, nel 1945, ha avuto origine l'ultimo focolaio di peste in Europa. La diffusione della malattia \u00e8 stata provocata dalla presenza di ratti infetti sulle navi degli Alleati. "}
{"id": "102292", "revid": "212348", "url": "https://it.wikipedia.org/wiki?curid=102292", "title": "AISC", "text": ""}
{"id": "102302", "revid": "554814", "url": "https://it.wikipedia.org/wiki?curid=102302", "title": "Machiavelli (disambigua)", "text": ""}
{"id": "102307", "revid": "120840550", "url": "https://it.wikipedia.org/wiki?curid=102307", "title": "Serie C2 1980-1981", "text": "La Serie C2 1980-1981 fu il terzo campionato semi-professionistico di quarto livello di calcio disputato in Italia. La stagione inizi\u00f2 il 28 settembre 1980 e si concluse il 14 giugno 1981.\nGirone A.\nAggiornamenti.\nLa neopromossa Torretta Santa Caterina si fonde con l' e si iscrive al campionato con il nome di Associazione Calcio Asti Torretta Santa Caterina (o Asti T.S.C.).\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:"}
{"id": "102310", "revid": "697352", "url": "https://it.wikipedia.org/wiki?curid=102310", "title": "Aberrazione", "text": ""}
{"id": "102311", "revid": "15756", "url": "https://it.wikipedia.org/wiki?curid=102311", "title": "Lente", "text": "Una lente \u00e8 un elemento ottico che ha la propriet\u00e0 di concentrare o di far divergere i raggi di luce. Grazie a questa propriet\u00e0 pu\u00f2 formare immagini, reali o \"virtuali\", di oggetti.\nNormalmente \u00e8 realizzata in vetro o materiali plastici. Esistono anche dispositivi analoghi, che operano su altre bande dello spettro elettromagnetico o altre forme di radiazione, comunque chiamati lenti.\nStoria.\nL'evidenza archeologica di lenti il cui uso \u00e8 riconducibile all'ottica, che cio\u00e8 non siano state classificate come elementi decorativi, risale al VII secolo a.C.\nLa lente piano convessa di Nimrud rappresenta la prima evidenza archeologica della fabbricazione di lenti. Fu scoperta a Nimrud da Austen Henry Layard nella sala del trono del palazzo di Sargon II. Il fatto che il re assiro abbia usurpato il regno a Salmanassar V nel 721 a.C. consente una datazione abbastanza precisa dell'oggetto. La lente \u00e8 oggi esposta al British Museum. \u00c8 in corso una disputa accademica sul suo uso: semplice lente di ingrandimento, come ritenne Layard, monocolo per la correzione della vista oppure lente di un telescopio.\nNel 1983 nella grotta del Monte Ida a Creta sono state rinvenute due lenti di ingrandimento di buona fattura ottenute tagliando in forma piano convessa cristalli di rocca. La loro buona costruzione ne consente l'uso come lenti di ingrandimento: una di esse con diametro di 8\u00a0mm ha un ingrandimento utile di 7X. La loro datazione anche se abbastanza incerta viene situata attorno al VI secolo a.C.\nAl Museo archeologico di Rodi \u00e8 esposto un reperto proveniente da Ialiso e datato tra il VII ed il VI secolo a.C. che consiste di una serie di tre lenti realizzate in cristallo di rocca ed incastonate in cornici di bronzo dotate di una piccola protuberanza che ne consente la presa. Le lenti di diverso potere diottrico sono piano-convesse ed hanno un diametro di circa 1,5\u00a0cm. Le cornici di bronzo riportano simboli che consentono l'identificazione dell'ingrandimento della lente. Sarebbero state utilizzate per lavori di oreficeria e per l'incisione di sigilli.\nLe prime informazioni scritte sull'uso di lenti risalgono all'antica Grecia, grazie alla commedia Le nuvole di Aristofane (424 a.C.), in cui si fa menzione della lente come strumento per concentrare i raggi solari e accendere il fuoco.\nPlinio il vecchio riferisce che le lenti per accendere il fuoco erano note ai tempi dell'impero romano e ne menziona il primo uso come strumento di correzione ottica: durante i giochi, Nerone guardava i gladiatori attraverso uno smeraldo di sezione concava, presumibilmente per correggere una miopia.\nSeneca descrive l'effetto ingrandente di un recipiente sferico di vetro pieno d'acqua. Il matematico arabo Alhazen, intorno all'anno 1000 scrisse il primo grande trattato di ottica, in cui descrive come nell'occhio umano il cristallino formi un'immagine sulla retina.\nL'utilizzo comune delle lenti non si ha comunque fino all'invenzione degli occhiali, probabilmente avvenuta in Italia intorno al 1280.\nTipi di lente.\nIl tipo pi\u00f9 comune \u00e8 rappresentato dalle lenti sferiche, caratterizzate dall'avere le due superfici opposte costituite idealmente da porzioni di superfici sferiche con raggi di curvatura formula_1 e formula_2.\nIl segno di formula_1 determina la forma della superficie: se formula_1 \u00e8 positivo la superficie \u00e8 \"convessa\", se negativo la superficie \u00e8 \"concava\", se formula_1 \u00e8 infinito la superficie \u00e8 piatta.\nLo stesso vale per la superficie opposta lungo il cammino ottico, ma con i segni invertiti.\nLa linea passante per i centri delle sfere ideali e generalmente passante anche per il centro geometrico della lente \u00e8 detta \"asse\".\nLe lenti sono classificate secondo la curvatura delle due superfici (dette diottri):\nNell'ultimo caso, se le superfici hanno uguale raggio la lente si definisce menisco, anche se il termine \u00e8 anche usato per indicare una generica lente concavo-convessa.\nSe la lente \u00e8 biconvessa o piano-convessa un fascio di raggi paralleli all'asse che attraversa la lente viene \"focalizzato\" (cio\u00e8 viene fatto convergere) su un punto dell'asse a una certa distanza oltre la lente, nota come distanza focale. Questo tipo di lente \u00e8 detta \"positiva\".\nSe la lente \u00e8 biconcava o piano-concava, un fascio collimato \u00e8 fatto divergere e la lente \u00e8 perci\u00f2 detta \"negativa\".\nIl raggio uscente dalla lente sembra provenire da un punto dell'asse antecedente la lente. Anche questa distanza \u00e8 chiamata \"distanza focale\", ma il suo valore \u00e8 negativo.\nNella lente concavo-convessa, la convergenza o divergenza \u00e8 determinata dalla differenza di curvatura delle due superfici. Se i raggi sono uguali il fascio luminoso idealmente non converge n\u00e9 diverge.\nIl valore della distanza focale pu\u00f2 essere calcolato con l'equazione:\ndove:\nSe formula_9 \u00e8 piccolo rispetto a formula_1 e formula_2, si ha la condizione di \"lente sottile\" e formula_13 con buona approssimazione dato da:\nIl valore di formula_13 \u00e8 positivo per le lenti convergenti, negativo per le divergenti e \"infinito\" per le lenti a menisco.\nIl reciproco della distanza focale formula_16 \u00e8 detto \"potere diottrico\", \u00e8 espresso in diottrie con dimensioni metri\u22121.\nLe lenti sono reversibili, ovvero le distanze focali sono le stesse sia che la luce le attraversi in un senso sia che le attraversi nell'altro (alcune particolari propriet\u00e0 come le \"aberrazioni\" non sono reversibili).\nFormazione delle immagini.\nCome si \u00e8 detto una lente positiva o convergente focalizza un fascio collimato parallelo all'asse in un \"punto focale\", a distanza formula_13 dalla lente. Specularmente, una sorgente luminosa collocata nel punto focale produrr\u00e0 attraverso la lente un fascio di luce collimato.\nQuesti due casi sono esempio di \"immagini\" formate dalla lente. Nel primo caso un oggetto posto a distanza infinita \u00e8 focalizzato in un'immagine su un piano posto alla distanza focale, chiamato \"piano focale\". Nel secondo caso un oggetto posto nel punto focale forma un'immagine all'infinito.\nDate le distanze formula_18 tra lente e oggetto e formula_19 tra lente e immagine, per una lente di spessore trascurabile vale la formula:\nda cui deriva che se un oggetto \u00e8 posto a distanza formula_18 sull'asse della lente positiva di focale formula_13, su uno schermo posto a distanza formula_19 si former\u00e0 l'immagine dell'oggetto.\nQuesto caso, che vale per formula_24 \u00e8 alla base della fotografia. L'immagine cos\u00ec formata \u00e8 detta \"immagine reale\".\nSi noti che se formula_25, allora formula_19 diviene negativo, e l'immagine si forma apparentemente dallo stesso lato dell'oggetto rispetto alla lente. Questo tipo di immagine, detta \"immagine virtuale\", non pu\u00f2 essere proiettata su uno schermo, ma un osservatore vedrebbe attraverso la lente una immagine in quella posizione.\nUna lente di ingrandimento genera questo tipo di immagine e il fattore di ingrandimento formula_27 (detto anche magnificazione) \u00e8 dato da:\nse formula_29 l'immagine \u00e8 pi\u00f9 grande dell'oggetto. Si noti che il segno negativo, come \u00e8 sempre per le immagini reali, indica che l'immagine \u00e8 capovolta rispetto all'oggetto. Per le immagini virtuali formula_27 \u00e8 positivo e l'immagine \u00e8 diritta.\nNel caso speciale in cui formula_31, si ottiene formula_32 e formula_33\nQuesto corrisponde a un fascio collimato focalizzato in un punto alla distanza focale. La dimensione del punto in realt\u00e0 non \u00e8 nulla nemmeno per lenti perfette e prive di aberrazioni, poich\u00e9 la diffrazione impone un diametro minimo del punto, che limita la risoluzione dell'immagine secondo il criterio di Rayleigh.\nLa formula precedente pu\u00f2 essere applicata anche a lenti divergenti indicando la distanza focale con segno negativo, ma queste lenti possono dare solamente immagini virtuali.\nIl centro ottico di una lente \u00e8, per definizione, il punto posto sull'asse principale in cui un raggio luminoso, attraversandolo, non subisce alcuna deviazione.\nFabbricazione.\nIl primo passaggio per la progettazione di ogni lente \u00e8 la scelta del materiale, che pu\u00f2 essere il vetro (normale, vetro Flint, vetro crown, ecc.), un cristallo minerale come il quarzo o il berillo, o oggigiorno un materiale plastico. La scelta \u00e8 funzione della destinazione d'uso, dello spettro elettromagnetico trattato, della robustezza e deformabilit\u00e0 meccanica, della riduzione delle aberrazioni e soprattutto il costo finale. Il costo di una lente sale notevolmente con l'aumentare della qualit\u00e0 ottica, dovuta alla purezza dei materiali e alle particolari lavorazioni della superficie.\nLenti di plastica economiche possono essere semplicemente stampate, mentre lenti destinate a strumenti ottici di qualit\u00e0 vengono prodotte per successivi passaggi di molatura e lucidatura fino a raggiungere la curvatura necessaria. La lucidatura viene effettuata con polveri abrasive a bagno di acqua o balsamo. Per raggiungere gradi di lucidatura molto elevati si usa anche polvere di diamante e ossido di cerio.\nAl termine la lente pu\u00f2 essere rivestita con un materiale metallico o non (\"coating\") allo scopo di ottenere alcune particolari caratteristiche, come l'antiriflesso, l'antigraffio, l'antiappannante, il filtro UV, il fondo riflettente per gli specchi ecc.\nI materiali usati nei rivestimenti antiriflesso hanno un indice di rifrazione intermedio tra il vetro e l'aria in modo da addolcire il passaggio da un indice all'altro.\nAberrazioni.\nLa formazione di immagini da parte delle lenti non \u00e8 perfetta, ma esiste sempre un certo livello di distorsioni, pi\u00f9 propriamente dette \"aberrazioni ottiche\". Particolari soluzioni progettuali e l'uso di materiali speciali consentono di minimizzare questi effetti negativi. Le aberrazioni si suddividono in 5 tipi:\nSistemi di lenti multiple.\nPer ridurre gli effetti delle aberrazioni e ottenere caratteristiche migliori, diverse singole lenti possono essere combinate a formare un sistema ottico complesso. Il caso pi\u00f9 semplice si ha quando le lenti sono messe a contatto: date due lenti \"sottili\" con distanze focali formula_34 e formula_35, la distanza focale combinata \u00e8 data da:\nSi pu\u00f2 osservare che il potere diottrico formula_16 di lenti sottili in contatto \u00e8 additivo.\nImpieghi.\nUno dei principali impieghi della lente \u00e8 in ottica per la correzione, per mezzo di occhiali e lenti a contatto, dei difetti visivi quali la miopia, l'ipermetropia, l'astigmatismo e la presbiopia.\nUn altro uso si ha negli strumenti ottici quali il telescopio, il binocolo, il microscopio, il teodolite ecc. \u00c8 un oggetto fondamentale nella fotografia.\nUna singola lente montata su un manico o altro supporto \u00e8 usata per ingrandire l'immagine di oggetti e scritte (lente d'ingrandimento)."}
{"id": "102313", "revid": "277947", "url": "https://it.wikipedia.org/wiki?curid=102313", "title": "Colin Campbell", "text": ""}
{"id": "102314", "revid": "547992", "url": "https://it.wikipedia.org/wiki?curid=102314", "title": "Colin Campbell (geologo)", "text": "Gli studi intorno alle riserve di petrolio.\nColin Campbell, geologo petrolchimico, \u00e8 diventato famoso in tutto il mondo per i suoi studi (condotti insieme a Jean Laherr\u00e8re) volti ad estendere le teorie di Marion King Hubbert riguardanti l'esaurimento delle fonti fossili (vedi anche: picco di Hubbert), alla situazione mondiale attuale delle conoscenze del mercato petrolifero mondiale. Hubbert riusc\u00ec, con la sua famosa teoria, a predire gi\u00e0 nel 1956 che gli USA avrebbero raggiunto il proprio picco di produzione petrolifera all'incirca nel 1970, cosa che gli dette una grande notoriet\u00e0 in particolare in seguito alle crisi energetiche del 1973 e del 1979. Tuttavia le crisi degli anni settanta furono superate grazie all'esplorazione e la scoperta di nuovi ed estesi giacimenti, cos\u00ec che per diverso tempo le teorie di Hubbert vennero considerate superate.\nCampbell e Laherr\u00e8re ripresero negli anni novanta le sue teorie. Nel 1997 Campbell dopo essere andato in pensione pubblic\u00f2 il suo primo libro intitolato \"\"The coming oil crisis\" in cui compariva il suo primo calcolo del picco del petrolio, previsto per l'anno 2006. Occorre tenere presente che tali previsioni sono sempre affette da incertezza ed \u00e8 pi\u00f9 corretto parlare di forchetta temporale per il picco del petrolio, quindi a una data probabile viene collegato l'intervallo di incertezza. Al libro segu\u00ec un articolo apparso nel 1998 su \"Scientific American\" (tradotto in italiano da \"Le Scienze\" con il titolo \"La fine del petrolio a buon mercato\"\") e che viene oggi considerato come una pietra miliare degli studi petroliferi.\nL'articolo faceva un sunto del libro, con una panoramica delle riserve petrolifere mondiali e del tasso di scoperte di nuovi giacimenti (giunto ad un massimo gi\u00e0 intorno al 1960), giungendo fino alla previsione di un picco di produzione mondiale di petrolio stimabile intorno al 2006. L'articolo arrivava proprio nel mezzo dell'\"euforia\" collegata alla \"bolla\" della New Economy; di conseguenza non venne immediatamente recepito dal mondo scientifico. In seguito, la fine della new economy e l'innalzamento dei prezzi del petrolio gener\u00f2 nuovo interesse intorno alle teorie di Hubbert, Campbell e Laherr\u00e8re, portando a tutto un \"fiorire\" di studi scientifici e teorie economiche intorno alla questione del \"picco di petrolio\".\nLe conseguenze del raggiungimento del \"picco petrolifero\" sono al momento incerte e oggetto di dibattito all'interno di diverse teorie economiche, ma risultano in ogni caso importantissime, a causa della fortissima dipendenza dell'economia mondiale dall'approvvigionamento delle risorse petrolifere. Le ultime previsioni di Colin Campbell (al 2007) per quanto riguarda la data del picco, sono il 2007 per il petrolio convenzionale e il 2011 per tutti i petroli.\nIl dibattito in corso.\n\u00c8 un dato di fatto che le scoperte di nuovi giacimenti hanno raggiunto un picco gi\u00e0 negli anni sessanta e fin dagli anni ottanta non viene pi\u00f9 effettuata alcuna scoperta dei cosiddetti \"giacimenti giganti\". Diverse aree del mondo hanno gi\u00e0 raggiunto il loro picco di produzione (Stati Uniti, Mare del Nord ed altre), mentre il consumo di fonti petrolifere \u00e8 in continua crescita, in particolare in paesi con forti tassi di crescita quali India e Cina.\nInoltre, secondo Campbell:\nCampbell prevede che il picco di produzione petrolifera mondiale potrebbe causare una crisi economica globale molto difficilmente risolvibile.\nRecentemente:\nOvviamente il dibattito \u00e8 tuttora in corso e coinvolge anche tutte le politiche energetiche, dall'incremento dell'efficienza energetica fino all'utilizzo di fonti alternative come il solare o il nucleare\nStoria professionale.\nCampbell ha un'esperienza di circa 40 anni vissuta ai pi\u00f9 alti livelli nell'industria petrolchimica, sia come manager che come consulente. Divenne dottore in geologia (\"Ph.D.\") all'Universit\u00e0 di Oxford nel 1957. Ha lavorato per l'universit\u00e0 di Oxford, Texaco, British Petroleum, Amoco, Shenandoah Oil, Norsk Hydro, e Fina, oltre che per i governi bulgaro e svedese. \u00c8 autore di diversi libri e di oltre 150 pubblicazioni scientifiche. Pi\u00f9 recentemente \u00e8 stato tra i fondatori dell'ASPO (\"Association for the Study of Peak Oil and Gas\", l'associazione per lo studio del picco di petrolio), che promuove in tutto il mondo gli studi intorno al picco petrolifero mondiale ed \u00e8 tra gli amministratori dell'ODAC (\"Oil Depletion Analysis Center\") di Londra. Continua a condurre ricerche e conferenze in tutto il mondo riguardo al tema del picco di Hubbert e dell'esaurimento delle risorse petrolifere."}
{"id": "102316", "revid": "110157", "url": "https://it.wikipedia.org/wiki?curid=102316", "title": "Zonoedro", "text": "In geometria, lo zonoedro \u00e8 un poliedro convesso in cui ogni faccia \u00e8 un poligono dotato di simmetria centrale, ovvero invariante rispetto ad una rotazione di 180\u00b0 con centro in un suo punto interno (centro del poligono). \nEsempi.\nI poligoni regolari con simmetria centrale sono tutti e soli i pologoni regolari con un numero pari di lati: questo consente di enumerare facilmente gli zonoedri con facce regolari.\nDue zonoedri significativi appartengono all'insieme dei duali dei solidi Archimedei: si tratta del dodecaedro rombico e del triacontaedro rombico. \nUn altro zonoedro \u00e8 l'enneacontaedro rombico.\nPropriet\u00e0.\nGli zonoedri sono caratterizzati dal fatto di essere somme di Minkowski di segmenti. Questa caratterizzazione permette di estendere la definizione a un numero qualsiasi di dimensioni e di introdurre gli zonotopi. Da questo punto di vista gli zonoedri sono zonotopi in tre dimensioni, mentre i parallelogrammi sono zonotopi in due dimensioni.\nSi dice zonoedro equilatero ogni zonoedro con gli spigoli tutti della stessa lunghezza.\nOgni poliedro convesso le cui facce sono tutte dei parallelogrammi \u00e8 uno zonoedro."}
{"id": "102317", "revid": "599", "url": "https://it.wikipedia.org/wiki?curid=102317", "title": "Zonoedro equilatero", "text": ""}
{"id": "102322", "revid": "119002582", "url": "https://it.wikipedia.org/wiki?curid=102322", "title": "Serie C2 1981-1982", "text": "La Serie C2 1981-1982 fu il quarto campionato semi-professionistico di quarto livello di calcio disputato in Italia. La stagione inizi\u00f2 il 20 settembre 1981 e si concluse il 6 giugno 1982.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:"}
{"id": "102329", "revid": "1982", "url": "https://it.wikipedia.org/wiki?curid=102329", "title": "Teoria di Hubbert", "text": ""}
{"id": "102330", "revid": "1982", "url": "https://it.wikipedia.org/wiki?curid=102330", "title": "Picco di petrolio", "text": ""}
{"id": "102333", "revid": "709565", "url": "https://it.wikipedia.org/wiki?curid=102333", "title": "Castell'Alfero", "text": "Castell'Alfero (\"Castel Alf\u00e9\" in piemontese) \u00e8 un comune italiano di abitanti della provincia di Asti in Piemonte.\nFa parte della Comunit\u00e0 collinare Monferrato Valleversa.\nStoria.\nLe origini di Castell'Alfero risalgono a tempi pi\u00f9 antichi dell'occupazione romana, tuttavia il nome dell'attuale localit\u00e0 risale certamente al Medioevo. Il \"Castrum Alferii\" citato nel \"Codex Astensis\", un vero e proprio castello, pass\u00f2 sotto il dominio di Asti fra il 1159 ed il 1189 tale rimase per secoli, pur con alterne vicende, tra le quali spiccano le guerre di successione per il Monferrato, che nel 1616 portarono al saccheggio e alla distruzione di Castell'Alfero ad opera dei soldati del duca di Mantova, in guerra contro i Savoia che cercavano di espandere a est i loro domini.\nIl paese sub\u00ec nuovi saccheggi nel 1705 quando, durante la Guerra di successione spagnola, fu occupato da un reggimento di cavalleria francese.\nIn seguito al Trattato di Utrecht l'intera regione torn\u00f2 in pace e attorno al 1730, durante la signoria dei conti Amico, feudatari dei Savoia, il castello fu profondamente modificato e adattato a dimora signorile su progetto dell\u2019architetto regio Benedetto Alfieri, mentre la sontuosa decorazione pittorica si deve a Gerolamo Mengozzi, gi\u00e0 collaboratore di Giambattista Tiepolo.\nEstintasi la famiglia Amico nel 1832, la propriet\u00e0 dell'edificio pass\u00f2 agli Arborio Mella, poi agli Ottolenghi di Asti ed infine al Comune, che nel 1905 lo acquist\u00f2 per 64.000 lire e ne fece la propria sede.\nOggi quell'edificio ospita, oltre all'Amministrazione comunale, il Museo 'L Ciar, una raccolta di testimonianze del passato comprendente oggetti, attrezzi e giocattoli dell'Ottocento e del Novecento.\nSimboli.\nLo stemma e il gonfalone del comune di Castell'Alfero sono stati concessi con decreto del presidente della Repubblica del 17 gennaio 1991.\nLo stemma deriva da quello dei conti Amico di Castell'Alfero, feudatari del territorio comunale per circa 200 anni, il cui scudo era accompagnato dal motto \"Usque ad cineres\" (\"[Amico] fino alla morte\").\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente era di 146 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCastell'Alfero al Palio di Asti.\nCastell'Alfero partecipa al Palio di Asti dal 1989. \u00c8 una festa che affonda le radici nel medioevo per celebrare il santo patrono astigiano San Secondo e culmina con una corsa con cavalli montati a pelo (cio\u00e8 senza sella), che si svolge ogni terza domenica di settembre nella centrale piazza Alfieri di Asti. Castell'Alfero ha vinto la corsa nel 1997 e nel 1998.\nNel 1997 gli sbandieratori di Castell'Alfero si sono aggiudicati il Palio degli Sbandieratori di Asti (il cosiddetto \"Paliotto\") stabilendo un doppio record: per la prima volta un Comune ha vinto il \"Paliotto\" e, nello stesso anno, anche il Palio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "102335", "revid": "1516566", "url": "https://it.wikipedia.org/wiki?curid=102335", "title": "Frinco", "text": "Frinco (\"Frinch\" in piemontese) \u00e8 un comune italiano di 731 abitanti in provincia di Asti in Piemonte.\nIl comune fa parte della comunit\u00e0 collinare Val Rilate.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "102341", "revid": "228587", "url": "https://it.wikipedia.org/wiki?curid=102341", "title": "August Wilhelm von Schlegel", "text": "Biografia.\nSuo padre, Johann Adolf Schlegel, era un pastore luterano e un compositore di inni sacri. Nel 1787 inizi\u00f2 i suoi studi presso l'Universit\u00e0 di Gottinga, dove intraprese gli studi di teologia, filologia classica ed estetica. Dopo aver terminato gli studi prest\u00f2 servizio come precettore privato ad Amsterdam e nel 1796 fece ritorno a Jena per lavorare come critico letterario. In quello stesso anno spos\u00f2 Caroline Michaelis, con la quale intraprese la traduzione in tedesco delle opere di Shakespeare. La sua attivit\u00e0 letteraria inizia nel 1798: in quell'anno pubblic\u00f2 a Berlino, con la collaborazione del fratello Friedrich e di altri pensatori e poeti come Friedrich Schelling, Ludwig Tieck e Novalis la rivista \"Athenaeum\", che fu portavoce della prima fase del Romanticismo tedesco, quello del Gruppo di Jena.\nIn seguito insegn\u00f2 storia dell'arte e della letteratura a Bonn, localit\u00e0 da lui amata al punto tale da decidere di esservi seppellito. Negli ultimi anni di vita fu anche critico teatrale e letterario.\nTra le sue opere principali spicca soprattutto il \"Corso di letteratura drammatica\" (ovvero, \"Corso sull'Arte Drammatica\", \"Vorlesungen \u00fcber dramatische Kunst und Literatur\", tenuto a Vienna nel 1809 e pubblicato a Heildelberg nello stesso anno. Una prima pubblicazione \u00e8 uscita in Italia, a Milano, nel 1817 ad opera del Gherardini), iniziato nel 1809 e finito di stampare due anni dopo. Tale libro ebbe vasta diffusione in Europa e costitu\u00ec un punto di riferimento teorico per i vari movimenti romantici (dalla lettura di esso fu influenzato Alessandro Manzoni nell'elaborare la sua critica alla tragedia classica).\nFervente liberale, patriota e amico di Madame de Sta\u00ebl, tra il 1808 e il 1817 Schlegel viaggi\u00f2 con lei in Europa, diffondendo anche all'estero le nuove teorie poetiche.\nNotevole influenza sul teatro romantico tedesco ebbero le pregevoli traduzioni di Schlegel di diciassette opere di William Shakespeare, che contribuirono a far conoscere in Germania il grande drammaturgo inglese. Importanti furono anche le sue traduzioni delle opere di Pedro Calder\u00f3n de la Barca nonch\u00e9 quella, seppure incompleta (1791), della Divina Commedia, che diede inizio agli studi romantici su Dante. A Schlegel si deve anche l'avvio, ma solo in Germania, dello studio del sanscrito. Meno importanti sono le sue opere poetiche e il dramma \"Ione\" (1803), ispirato all'omonima tragedia greca di Euripide.\nFilosofia del linguaggio.\nNelle sue \"Lettere sulla Poesia\" del 1795 indirizzate ad una immaginaria \"Amalie\", Schlegel discute sulla origine del linguaggio, tematica che riprender\u00e0 in maniera approfondita nelle sue letture universitarie di Jena e Berlino. Nella sua discussione sul tema dell'origine della lingua umana, Schlegel contrappone due tradizionali scuole di pensiero: la prima, la quale sostiene che il linguaggio sia nato come pura imitazione di oggetti ed eventi esterni; la seconda, per la quale il linguaggio umano \u00e8 nato semplicemente come espressione spontanea delle emozioni umane tramite suoni. Gli autori a cui fa riferimento l'autore sono diversi: Condillac, Hemsterhuis, Karl Phillipp Moritz, August Ferdinand Bernhardi, Johann Gottlieb Fichte, Johann Gottfried Herder e Rousseau. Nella sua opera, tuttavia, Schlegel non concorda con nessuna delle due posizioni, sostenendo che l'analisi sulla origine del linguaggio umano debba avere innanzitutto uno strumento di ricerca adeguato fondato sulla pura e semplice razionalit\u00e0."}
{"id": "102345", "revid": "5", "url": "https://it.wikipedia.org/wiki?curid=102345", "title": "Glaucoma infantile", "text": ""}
{"id": "102353", "revid": "380654", "url": "https://it.wikipedia.org/wiki?curid=102353", "title": "Brock Lesnar", "text": "Nell'ottobre del 2000 firm\u00f2 un contratto quadriennale con la World Wrestling Federation e venne inizialmente inviato nel territorio di sviluppo dell'Ohio Valley Wrestling, dove vinse per tre volte l'OVW Southern Tag Team Championship in coppia con Shelton Benjamin. Dopo aver debuttato nel roster principale nel marzo del 2002, vinse il WWE Championship a \"SummerSlam\" contro The Rock, diventando il pi\u00f9 giovane campione mondiale nella storia della WWE (25 anni e 50 giorni); vinse inoltre il King of the Ring 2002 e la Royal Rumble 2003 e 2022. Lasci\u00f2 la WWE nel marzo del 2004, dopo aver perso un match contro Bill Goldberg a \"WrestleMania XX\", per cercare di intraprendere una carriera nel football americano. Nell'aprile del 2012 fece ritorno in WWE dopo otto anni di assenza, esibendosi principalmente come part-timer. Il 6 aprile 2014, a \"WrestleMania XXX\", termin\u00f2 la striscia di imbattibilit\u00e0 a \"WrestleMania\" di The Undertaker, che durava da 23 anni, mentre tra il 2 aprile 2017 al 19 agosto 2018 detenne lo Universal Championship per un regno di 503 giorni.\nIl 29 gennaio 2022 Brock Lesnar ha vinto il royal rumble match\nNell'agosto del 2006 firm\u00f2 un contratto annuale con la K-1 Hero's per perseguire una carriera nelle arti marziali miste; il 2 giugno 2007 disput\u00f2 il suo primo match ufficiale, sconfiggendo Min Soo Kim per sottomissione. Nel mese di ottobre firm\u00f2 con la Ultimate Fighting Championship, perdendo al debutto contro Frank Mir. Il 15 novembre 2008, a \"UFC 91\", sconfisse il pluri-campione Randy Couture conquistando lo UFC Heavyweight Championship. Nell'ottobre del 2009 si prese una pausa a causa di una diverticolite e torn\u00f2 il 3 luglio 2010, a \"UFC 116\", dove sconfisse il campione Shane Carwin unificando il titolo dei pesi massimi. Si ritir\u00f2 dalle arti marziali miste nel gennaio del 2012, un mese dopo aver perso un match contro Alistair Overeem. Il 9 luglio 2016 torn\u00f2 nell'ottagono in occasione di \"UFC 200\", vincendo per decisione unanime contro Mark Hunt; l'esito dell'incontro venne per\u00f2 convertito in no contest a causa della positivit\u00e0 di Lesnar ai test antidoping.\nBrock Lesnar \u00e8 l'unico atleta della storia ad aver vinto un titolo mondiale nelle arti marziali miste, nel wrestling professionistico e nel wrestling collegiale: il suo palmar\u00e8s include infatti sette WWE Championship, un UFC Heavyweight Championship ed un NCAA Division I Heavyweight Championship; in carriera ha inoltre conquistato anche tre volte il WWE Universal Championship e una volta l'IWGP Heavyweight Championship.\nCarriera nel wrestling.\nOhio Valley Wrestling (2000\u20132002).\nNel 2000 Brock Lesnar venne messo sotto contratto la World Wrestling Federation e trasferito nel territorio di sviluppo della Ohio Valley Wrestling, dove diede vita ad una coppia nota con il nome di \"Minnesota Stretching Crew\" insieme al suo ex compagno di college Shelton Benjamin; il duo vinse l'OVW Southern Tag Team Championship in tre diverse occasioni.\nWorld Wrestling Entertainment (2002\u20132004).\nWWE Champion (2002\u20132003).\nLesnar fece il suo debutto il 18 marzo 2002 a \"Raw\" come heel, accompagnato da Paul Heyman, attaccando Al Snow, Maven e Spike Dudley durante un match valevole per l'Hardcore Championship. Con l'avvento della prima \"brand extension\", Lesnar fu assegnato al roster di \"Raw\". Inizi\u00f2 una rivalit\u00e0 con gli Hardy Boyz e il 21 aprile a \"Backlash\" sconfisse Jeff Hardy per KO tecnico. La notte successiva a \"Raw\" sconfisse Matt Hardy allo stesso modo. La rivalit\u00e0 si concluse il 19 maggio a \"Judgment Day\" dove Lesnar e Heyman sconfissero gli Hardy Boyz.\nNel giugno del 2002 Brock Lesnar vinse il torneo King of the Ring 2002 sconfiggendo in finale Rob Van Dam; ci\u00f2 gli permise di ottenere un'opportunit\u00e0 titolata al WWE Championship. Il 25 agosto 2002, a \"SummerSlam\", sconfisse il campione The Rock, conquistando il titolo e diventando il pi\u00f9 giovane campione mondiale nella storia della WWE per l'epoca (record poi superato da Randy Orton nel 2004, ma da \"world heavyweight champion\"). Secondo quanto stabilito dalla federazione, il WWE Championship doveva essere difeso in entrambi i roster, tuttavia il General manager di \"SmackDown!\", Stephanie McMahon, annunci\u00f2 che per contratto il campione avrebbe potuto combattere soltanto nello show da lei gestito. Nell'autunno del 2002 Lesnar inizi\u00f2 una breve faida con The Undertaker: i due si affrontarono al pay-per-view \"Unforgiven\" in un match terminato in no contest, mentre il mese successivo combatterono in un Hell in a Cell match vinto da Lesnar, il quale trasform\u00f2 in una \"F-5\" un tentativo di \"Tombstone Piledriver\". Grazie a questo incontro nella gabbia contro Taker, Lesnar riusc\u00ec a dimostrare di essere definitivamente all'altezza del titolo mondiale e di poter tener testa alle leggende e alle superstar pi\u00f9 affermate della federazione. In seguito Lesnar perse il titolo il 17 novembre, a Survivor Series, contro Big Show, venendo tradito dal suo manager Paul Heyman; nelle settimane successive pass\u00f2 gradualmente tra le fila dei face.\nIl 19 gennaio 2003, a Royal Rumble, Brock Lesnar sfid\u00f2 nuovamente Big Show, che nel frattempo aveva perso il WWE Championship contro Kurt Angle ad Armageddon, in un match con in palio la possibilit\u00e0 di partecipare al Royal Rumble match: l'incontro fu vinto da Lesnar, che quindi prese parte alla rissa reale con il numero 29 e la vinse eliminando per ultimo The Undertaker. Il 30 marzo, nel main event di WrestleMania XIX, riconquist\u00f2 il WWE Championship sconfiggendo Kurt Angle dopo aver eseguito tre \"F-5\"; durante l'incontro Lesnar, a causa di un scivolamento sulla terza corda, esegu\u00ec malamente una \"Shooting Star Press\", atterrando sul collo e rischiando cos\u00ec una paralisi, ma fortunatamente ne usc\u00ec con un leggero e guaribile trauma cranico. Nei mesi successivi difese il titolo contro John Cena a Backlash e contro Big Show a Judgment Day in uno Stretcher match. Il 27 luglio, a Vengeance, perse il titolo in favore del rientrane Kurt Angle in un Triple Threat match al quale prese parte anche Show. Pur di riconquistare il titolo, Lesnar trad\u00ec Angle alleandosi con Vince McMahon, effettuando un \"turn-heel\". Nella rivincita, tenutasi a SummerSlam, per la prima volta in carriera, Lesnar perse per sottomissione cedendo alla \"Ankle Lock\", nonostante le interferenze di Vince McMahon. Riconquist\u00f2 il WWE Championship durante la puntata di \"SmackDown!\" del 18 settembre in un 60-Minutes Iron Man match per 5 a 4, incontro che \u00e8 tutt'oggi riconosciuto tra i migliori nella storia dello show. A No Mercy, grazie all'interferenza di McMahon, difese il titolo in un biker chain match contro The Undertaker. Dopo che in autunno Paul Heyman torn\u00f2 in WWE come General Manager di \"SmackDown!\", Lesnar si alle\u00f2 nuovamente con lui. Il 16 novembre, a Survivor Series, il \"Team Lesnar\" (Brock Lesnar, A-Train, Big Show, Matt Morgan e Nathan Jones) venne sconfitto dal \"Team Angle\" (Kurt Angle, Bradshaw, Chris Benoit, Hardcore Holly e John Cena).\nFaida con Goldberg (2003\u20132004).\nAlle Survivor Series 2003, dopo aver perso il match contro il Team Angle (Kurt Angle, Bradshaw, Chris Benoit, Hardcore Holly e John Cena), Brock Lesnar incontr\u00f2 per la prima volta Bill Goldberg, appartenente al \"roster\" di \"Raw\", durante un'intervista nel \"backstage\" in cui afferm\u00f2 che avrebbe potuto battere chiunque; ci\u00f2 port\u00f2 Goldberg ad interrompere il segmento, presentandosi a Lesnar e stringendogli la mano prima di andarsene con uno sguardo intimidatorio. In passato i due erano stati spesso paragonati per via del loro fisico possente e delle loro strisce di imbattibilit\u00e0 nel mondo del wrestling professionistico, ma non si erano mai affrontati in un match ufficiale.\nA fine 2003 Lesnar inizi\u00f2 una breve faida con Hardcore Holly, il quale voleva vendicarsi per aver sub\u00ecto un infortunio al collo nel settembre del 2002 (\"legit\"). Il 25 gennaio 2004, a Royal Rumble, Lesnar sconfisse Holly in un match valevole per il WWE Championship e, la stessa sera, entr\u00f2 irregolarmente nel Royal Rumble match per colpire Goldberg con una \"F-5\", permettendo la sua eliminazione per mano di Kurt Angle.\nNella puntata di \"SmackDown!\" del 29 gennaio 2004 Eddie Guerrero vinse uno speciale 15-Men Royal Rumble match, eliminando per ultimo Kurt Angle, e divenne il primo sfidante al WWE Championship di Brock Lesnar. Il 15 febbraio, a No Way Out, Lesnar venne sconfitto da Guerrero a causa dell'interferenza di Bill Goldberg e perse il titolo dopo 150 giorni di regno. Quattro giorni dopo, a \"SmackDown!\", sfid\u00f2 Goldberg per un match a WrestleMania XX; tuttavia nelle settimane antecedenti al \"pay-per-view\" emersero delle voci secondo le quali entrambi i wrestler non volevano rinnovare il proprio contratto in scadenza con la WWE e avrebbero lasciato la federazione alla fine del mese. Il 14 marzo, a WrestleMania XX, Lesnar venne sconfitto da Goldberg in un match molto contestato dal pubblico presente all'arena, del tutto a conoscenza della situazione contrattuale dei due wrestler\".\"\nIl 31 marzo 2004, sul sito \"WWE.com\", venne ufficializzato l'abbandono di Brock Lesnar e Bill Goldberg dalla WWE.\nNew Japan Pro-Wrestling (2005\u20132006).\nNel settembre del 2005 firm\u00f2 un contratto con la New Japan Pro-Wrestling, federazione giapponese. L'8 ottobre sfid\u00f2 l'IWGP World Heavyweight Champion Kazuyuki Fujita e Masahiro Chono in un Triple Threat match, vincendo l'incontro e conquistando cos\u00ec il titolo.\nIl 15 luglio 2006, tramite un comunicato sul proprio sito ufficiale, la New Japan Pro-Wrestling comunic\u00f2 di aver revocato il titolo a Brock Lesnar per motivi legati al permesso di soggiorno e di aver rescisso consensualmente il suo contratto. Nei mesi successivi si scopr\u00ec, per\u00f2, che i reali motivi dell'allontanamento di Lesnar erano legati ad alcune incomprensioni tra il wrestler statunitense e la dirigenza riguardanti la prosecuzione del rapporto di lavoro tra le due parti.\nBench\u00e9 non fosse pi\u00f9 l'IWGP World Heavyweight Champion, Lesnar continu\u00f2 a possedere fisicamente la cintura. Il 29 giugno 2007, nel corso del primo show della neonata Inoki Genome Federation svoltosi a Tokyo, Lesnar perse il titolo contro Kurt Angle, suo ex rivale in WWE.\nRitorno in WWE (2012\u2013presente).\nFaida con Triple H (2012\u20132013).\nNell'ottobre del 2011 Brock Lesnar \u00e8 stato inserito nel videogioco \"WWE '12\", sviluppato da Yuke's Future Media e pubblicato da THQ su licenza della WWE. Lesnar si \u00e8 accordato verbalmente con la WWE nel mese di dicembre, poco dopo la sua ultima sconfitta contro Alistair Overeem nella Ultimate Fighting Championship, e ha firmato un contratto ufficiale nel marzo del 2012.\nNella puntata di \"Raw SuperShow\" del 2 aprile 2012, il giorno dopo WrestleMania XXVIII, Brock Lesnar ha fatto il suo ritorno in WWE dopo otto anni dal suo ultimo match, confrontandosi con John Cena e attaccandolo con la sua \"F-5\". La settimana successiva il General Manager di \"Raw SuperShow\", John Laurinaitis, ha rivelato di aver messo sotto contratto Lesnar per riportare la legittimit\u00e0 in WWE e per farlo diventare il \"nuovo volto della federazione\"; ha poi annunciato un Extreme Rules match tra Lesnar e Cena previsto per Extreme Rules. Al \"pay-per-view\" Lesnar ha dominato per quasi tutto l'incontro, ma \u00e8 stato sconfitto dopo aver sub\u00ecto un\"'Attitude Adjustement\" sui gradoni d'acciaio. Il giorno dopo, a \"Raw SuperShow\", il direttore operativo della WWE, Triple H, ha rifiutato di cedere alle richieste contrattuali irragionevoli di Lesnar (tra cui un jet privato e la rinomina di \"Raw SuperShow\" in suo onore), che per tutta risposta lo ha attaccato e gli ha rotto il braccio con la sua \"Kimura Lock\" (\"kayfabe\"). La settimana successiva Paul Heyman ha fatto il suo ritorno in WWE dopo sei anni, presentandosi come rappresentante legale di Lesnar, e ha affermato che il suo assistito avrebbe lasciato la federazione dopo un solo mese di permanenza; ha poi lanciato una querela ai danni della WWE per violazione del contratto (\"kayfabe\"). Il 17 giugno, a No Way Out, Triple H ha sfidato apertamente Lesnar ad un match da disputarsi a SummerSlam, ma Heyman ha rifiutato; tuttavia il 23 luglio, nella 1000\u00aa puntata di \"Raw\", Stephanie McMahon ha provocato Heyman fino a fargli accettare la sfida. Il 19 agosto, a SummerSlam, Lesnar ha sconfitto Triple H per sottomissione in un No-Disqualification match. Il giorno dopo, a \"Raw SuperShow\", si \u00e8 incoronato come nuovo \"King of Kings\" ed ha affermato di voler lasciare la WWE poich\u00e9 ormai aveva raggiunto tutti i traguardi possibili nella federazione di Stamford.\nBrock Lesnar \u00e8 tornato nella puntata di \"Raw SuperShow\" del 28 gennaio 2013, confrontandosi con Vince McMahon, che era a pochi secondi dal licenziare Paul Heyman; nonostante le suppliche di Heyman, Lesnar ha colpito McMahon con la sua \"F-5\", rompendogli il bacino (\"kayfabe\"); la settimana successiva, durante il \"Miz TV\", Vickie Guerrero ha dichiarato di aver fatto firmare a Lesnar un nuovo contratto per impressionare McMahon. Nella puntata di \"Raw\" del 25 febbraio Lesnar ha tentato ancora una volta di attaccare McMahon, per poi lanciarsi contro il rientrante Triple H, con il quale ha avuto una rissa fuori dal ring. La settimana successiva, Triple H ha lanciato una sfida a Lesnar, chiedendo un rematch con lui a WrestleMania 29, che Lesnar ha accettato, ma solo dopo che Triple H ha firmato un contratto e Lesnar ha scelto la stipulazione, rivelatasi essere un No Holds Barred con la carriera di Triple H in palio. A Wrestlemania 29 Lesnar non \u00e8 riuscito a sconfiggere Triple H il quale ha vinto il match, anche grazie al aiuto di Shawn Michaels. Nella puntata di \"Raw\" del 15 aprile, Lesnar ha attaccato la 3MB (Heath Slater, Drew McIntyre e Jinder Mahal) prima che Heyman sfidasse Triple H ad affrontare Lesnar in uno Steel Cage match a Extreme Rules, che Triple H ha accettato solo la settimana successiva per il semplice fatto che avrebbe potuto ricominciare a combattere. Lesnar ha sconfitto Triple H nella gabbia dopo essere stato aiutato varie volte da Heyman in modo decisivo e posto fine alla loro faida il 19 maggio a Extreme Rules.\nFaida con The Undertaker (2013\u20132014).\nBrock Lesnar \u00e8 tornato nella puntata di \"Raw\" del 17 giugno 2013, attaccando l'altro cliente di Paul Heyman, CM Punk, con la sua \"F-5\". Nonostante le accuse di Punk, Heyman ha sostenuto di non essere a conoscenza dei piani di Lesnar; tuttavia il 14 luglio, a Money in the Bank, il manager ha tradito Punk e il giorno dopo lo ha attaccato insieme a Lesnar. La settimana successiva a \"Raw\", Punk ha sfidato Lesnar a un match a SummerSlam, accettato da Heyman a nome di Lesnar. Nella puntata di \"Raw\" del 5 agosto, Lesnar ha attaccato Punk. Lesnar ha sconfitto Punk in un No Disqualification match a SummerSlam.\nNella puntata di \"Raw\" del 30 dicembre 2013, Lesnar \u00e8 tornato con Paul Heyman per annunciare le sue intenzioni di sfidare il vincitore dell'imminente match per il WWE World Heavyweight Championship tra Randy Orton e John Cena alla Royal Rumble. Lesnar ha poi sfidato qualunque wrestler che volesse provare a fermarlo, ci\u00f2 ha portato Mark Henry a rispondere alla sfida. Ne \u00e8 seguita una rissa, che \u00e8 finita con l'esecuzione da parte di Lesnar di una \"F-5\" per Henry. La settimana seguente a \"Raw\", Henry ha sfidato nuovamente Lesnar, che per\u00f2 gli ha dislocato il gomito (kayfabe) con la \"Kimura lock\". Big Show \u00e8 poi venuto fuori e ha affrontato Lesnar. Ci fu un breve scontro fisico tra i due, iniziando una faida che si \u00e8 conclusa alla Royal Rumble quando Lesnar ha sconfitto Big Show dopo averlo attaccato con una sedia d'acciaio prima che il match iniziasse.\nNella puntata di \"Raw\" del 24 febbraio, Heyman ha dichiarato che Lesnar aveva chiesto un match per il WWE World Heavyweight Championship, ricevendo invece un contratto aperto per affrontare chiunque volesse a WrestleMania XXX; Heyman ha detto che Lesnar si sentiva insultato da questo e che non sarebbe apparso a WrestleMania. The Undertaker ha poi fatto il suo ritorno e ha eseguito una chokeslam su Lesnar attraverso un tavolo, sancendo il loro match a WrestleMania. Lesnar ha sconfitto The Undertaker dopo aver eseguito tre \"F-5\" e ha posto fine alla sua striscia di imbattibilit\u00e0 a WrestleMania sul 21-1, un evento che \u00e8 stato descritto da \"Sports Illustrated\" come \"il risultato pi\u00f9 scioccante nella storia del wrestling\".\nCampione dei pesi massimi (2014\u20132015).\nNella puntata di \"Raw\" del 21 luglio 2014 Triple H ha annunciato che Brock Lesnar avrebbe affrontato John Cena a SummerSlam per il WWE World Heavyweight Championship. Il 17 agosto, a SummerSlam, Lesnar ha sconfitto Cena in un match dominato dall'inizio alla fine (ha eseguito sedici German suplex e due \"F-5\" sul suo avversario), diventando il nuovo campione mondiale. Due giorni dopo, a \"Main Event\", Triple H ha annunciato che Cena aveva invocato la sua clausola di rivincita per Night of Champions. Qui Lesnar ha perso per squalifica a causa dell'interferenza di Seth Rollins (con la sconfitta per squalifica il titolo rimane al suo detentore), il quale ha attaccato Cena per poi cercare di incassare invano il \"Money in the Bank\". Lesnar \u00e8 tornato nella puntata di \"Raw\" del 15 dicembre, intervenendo nel \"main-event\" tra Cena e Rollins e aiutando quest'ultimo ad ottenere la vittoria. Il 12 gennaio 2015 ha sub\u00ecto il \"Curb Stomp\" di Rollins durante la loro firma del contratto per il Triple Threat match a Royal Rumble che includeva anche Cena. Il 25 gennaio, a Royal Rumble, Lesnar ha mantenuto il WWE World Heavyweight Championship schienando Rollins dopo una \"F-5\"; quella stessa sera Roman Reigns ha vinto il Royal Rumble match, diventando il primo sfidante di Lesnar per il titolo a WrestleMania 31.\nDurante il mese di febbraio \u00e8 stato riconosciuto dalla WWE che il contratto di Brock Lesnar sarebbe scaduto dopo WrestleMania 31; questo fatto ha ricordato a molti la situazione verificatasi nel 2004 nelle settimane precedenti a WrestleMania XX. Il 29 marzo 2015, a WrestleMania 31, Lesnar ha dominato il match contro Roman Reigns, tuttavia \u00e8 stato interrotto da Seth Rollins che ha incassato con successo il \"Money in the Bank\" schienando Reigns e vincendo il WWE World Heavyweight Championship. La sera dopo, a \"Raw\", Lesnar si \u00e8 visto rifiutare la propria richiesta di rivincita da Stephanie McMahon e si \u00e8 sfogato attaccando i telecronisti John \"Bradshaw\" Layfield e Michael Cole; per questo motivo \u00e8 stato sospeso a tempo indeterminato dalla WWE (\"kayfabe\").\nVarie faide (2015\u20132016).\nBrock Lesnar \u00e8 tornato nella puntata di \"Raw\" del 15 giugno 2015, quando \u00e8 stato scelto dall'Authority come avversario di Seth Rollins per il WWE World Heavyweight Championship a Battleground. Nella settimana successiva Lesnar si \u00e8 stabilito come \"babyface\" dopo aver chiesto scusa a John \"Bradshaw\" Layfield e Michael Cole per averli attaccati alcuni mesi prima; quella stessa sera \u00e8 stato attaccato da Kane, Jamie Noble e Joey Mercury, per poi subire il \"Pedigree\" di Rollins. Il 4 luglio, a \"The Beast in the East\" a Tokyo (Giappone), Lesnar ha affrontato Kofi Kingston, ottenendo la vittoria in pochi minuti. Il 19 luglio, a Battleground, ha dominato il match contro Rollins ma durante lo schienamento \u00e8 stato attaccato dal rientrante The Undertaker, che lo ha messo al tappeto dopo due \"Tombstone Piledriver\"; ci\u00f2 ha portato alla vittoria di Lesnar per squalifica, pertanto Rollins ha mantenuto il titolo. La sera dopo, a \"Raw\", The Undertaker ha spiegato di non aver attaccato Lesnar per la conclusione della \"Streak\" ma per il fatto che lui e il suo \"manager\", Paul Heyman, si erano costantemente vantati di ci\u00f2 nel corso dell'anno precedente; una rivincita di WrestleMania XXX \u00e8 stata sancita per il 23 agosto a SummerSlam, dove Lesnar ha perso contro The Undertaker per TKO dopo un finale controverso (The Undertaker ha colpito Lesnar con un colpo basso e lo ha poi intrappolato nella \"Hell's Gate\"). Il match conclusivo tra i due \u00e8 avvenuto il 25 ottobre, ad Hell in a Cell, in un Hell in a Cell match in cui Lesnar ha vinto dopo aver eseguito un colpo basso e tre \"F-5\".\nBrock Lesnar ha fatto il suo ritorno il 24 gennaio 2016, alla Royal Rumble, entrando con il numero 23 e venendo eliminato da Bray Wyatt con l'aiuto del resto della Wyatt Family. La sera dopo, a \"Raw\", Stephanie McMahon ha annunciato che il \"main-event\" di Fastlane sarebbe stato un Triple Threat match tra Lesnar, Dean Ambrose e Roman Reigns per decretare il primo sfidante al WWE World Heavyweight Championship di Triple H a WrestleMania 32. Nella puntata di \"SmackDown\" del 19 febbraio Lesnar \u00e8 tornato nello show blu per la prima volta dal 2004, attaccando Ambrose e Reigns durante il loro match contro i Dudley Boyz. A Fastlane Lesnar non \u00e8 riuscito a vincere il match poich\u00e9 Reigns ha schienato Ambrose dopo la \"Spear\". La sera dopo, a \"Raw\", Lesnar ha attaccato Ambrose nel parcheggio, effettuando un \"turn-heel\", ed ha accettato la sfida ad un No-Holds Barred per WrestleMania 32. Qui Lesnar ha sconfitto Ambrose dopo aver eseguito la sua \"F-5\" su una pila di sedie.\nNella puntata di \"SmackDown\" del 7 luglio \u00e8 stato annunciato che Brock Lesnar avrebbe affrontato il rientrante Randy Orton a SummerSlam. Il 19 luglio, in seguito alla seconda \"Brand Extension\" nella storia della WWE, Lesnar \u00e8 stato assegnato al roster di \"Raw\". Nelle settimane successive Lesnar e Orton si sono attaccati a sorpresa nei rispettivi roster. Il 21 agosto, a SummerSlam, Lesnar ha sconfitto Orton per TKO dopo che il medico ufficiale ha richiesto l'interruzione dell'incontro a causa di una profonda ferita sulla fronte dovuta ad una gomitata; ci\u00f2nonostante Lesnar ha continuato a infierire sul suo avversario mentre era circondato dai medici, colpendo con una \"F-5\" anche Shane McMahon, il quale era intervenuto per difendere Orton. Per via del suo atteggiamento, Lesnar \u00e8 stato punito con 500 dollari di multa da parte della WWE (\"kayfabe\").\nFaida con Goldberg (2016\u20132017).\nNell'ottobre del 2016 il manager di Brock Lesnar, Paul Heyman, ha rivolto una sfida nei confronti di Bill Goldberg in modo da cancellare l'unica macchia nella carriera di \"The Beast\" (la sconfitta patita pi\u00f9 di dodici anni prima a WrestleMania XX). Tuttavia il 20 novembre, a Survivor Series, Lesnar \u00e8 stato sconfitto da Goldberg in soli 84 secondi a seguito di due \"Spear\" ed una \"Jackhammer\". Il 29 gennaio 2017 Lesnar ha partecipato al Royal Rumble match dell'omonimo pay-per-view, entrando con il numero 26 e venendo eliminato da Goldberg dopo circa cinque minuti di permanenza sul ring; durante l'incontro Lesnar aveva eliminato Dean Ambrose, Enzo Amore e Dolph Ziggler.\nIl 2 aprile 2017, a WrestleMania 33, Brock Lesnar ha sconfitto Goldberg in circa cinque minuti, conquistando il WWE Universal Championship per la prima volta in carriera; per lui si \u00e8 trattato del quinto titolo mondiale in WWE.\nRegni titolati (2017\u20132020).\nIl 9 luglio 2017, a Great Balls of Fire, Brock Lesnar ha difeso con successo il titolo contro Samoa Joe. Il 20 agosto, a SummerSlam, ha schienato Roman Reigns per mantenere il titolo in un Fatal 4-Way match che includeva anche Braun Strowman e Joe. Il 24 settembre, a No Mercy, ha sconfitto Strowman, mantenendo nuovamente il titolo. Il 19 novembre, a Survivor Series, ha affrontato il campione mondiale del \"roster\" di \"SmackDown\", il WWE Champion AJ Styles, vincendo al termine di un match molto combattuto.\nIl 28 gennaio 2018, a Royal Rumble, Lesnar ha difeso con successo il titolo in un Triple Threat match contro Strowman e Kane; durante questo incontro, diversi fan notarono che Lesnar e Strowman, per alcuni istanti, si fronteggiarono in maniera un po' troppo eccessiva l'uno verso l'altro: una ginocchiata troppo affondata di Strowman sul capo di Lesnar provoc\u00f2 un'immediata e violenta reazione da parte dell'ex campione UFC, che gli restitu\u00ec l'offesa con due pugni in pieno volto. Al termine del match e fuori dal kayfabe, i due ebbero un'accesa discussione nel backstage proprio per quanto accaduto, tensioni in seguito placate grazie all'intervento dei dirigenti WWE i quali, riconoscendo Strowman come artefice dei fatti (anche se il tutto avvenuto in maniera accidentale), invitarono il suddetto a scusarsi con Lesnar.\nL'8 aprile, a WrestleMania 34, ha difeso con successo il titolo contro Roman Reigns in un match dominato dall'inizio alla fine. Il 27 aprile, a Greatest Royal Rumble, ha sconfitto nuovamente Reigns in uno Steel Cage match controverso, uscendo dalla gabbia dopo essere stato colpito dalla \"Spear\", sebbene i piedi del suo avversario avessero toccato terra prima dei suoi.\nIl 19 agosto, a SummerSlam, Lesnar ha perso il titolo contro Roman Reigns a causa della distrazione di Braun Strowman, terminando cos\u00ec il suo regno dopo 503 giorni (record nella storia del titolo). Il 16 settembre, a Hell in a Cell, Lesnar \u00e8 intervenuto durante il \"main-event\" del pay-per-view, attaccando sia Reigns che Strowman con la \"F-5\" e facendo terminare l'incontro in \"no-contest\". Successivamente \u00e8 stato comunicato che il 2 novembre, a Crown Jewel, Lesnar avrebbe affrontato Strowman per l'Universal Championship, che era stato reso vacante in seguito alla pausa di Reigns per la leucemia; a Crown Jewel Lesnar ha riconquistato il titolo sconfiggendo Strowman in uno \"squash\" di tre minuti, grazie anche all'intervento di Baron Corbin. Il 18 novembre, a Survivor Series, ha sconfitto il campione mondiale del \"roster\" di \"SmackDown\", il WWE Champion Daniel Bryan. Il 27 gennaio 2019, a Royal Rumble, Lesnar ha difeso con successo il titolo contro Finn B\u00e1lor. Il 7 aprile, a WrestleMania 35, ha perso il WWE Universal Championship contro Seth Rollins dopo 156 giorni di regno.\nIl 19 maggio 2019, a Money in the Bank, Brock Lesnar si \u00e8 inserito all'ultimo momento nel Money in the Bank Ladder match che comprendeva anche Ali, Andrade, Baron Corbin, Drew McIntyre, Finn B\u00e1lor, Randy Orton e Ricochet, conquistando la valigetta per la prima volta in carriera. Il 14 luglio, ad Extreme Rules, Lesnar ha incassato il Money in the Bank su Seth Rollins, conquistando l'Universal Championship per la terza volta. L'11 agosto, a SummerSlam, Lesnar ha perso il titolo contro Seth Rollins dopo soli 27 giorni di regno.\nBrock Lesnar \u00e8 tornato nella puntata speciale \"SmackDown\" del 17 settembre 2019, dove ha sfidato ad un match titolato il WWE Champion Kofi Kingston per la puntata del 4 ottobre, quando lo show sarebbe passato a Fox (facendo presagire un suo definitivo passaggio nello show dopo il Draft). Kingston accetta la sfida, e subito dopo viene colpito da una \"F-5\" da Lesnar. Il 4 ottobre, nella puntata speciale \"SmackDown 20th Anniversary\", Lesnar ha sconfitto Kingston in appena dieci secondi conquistando il WWE Championship per la quinta volta e passando cos\u00ec nel roster di SmackDown (poi il 14 ottobre durante il Draft \u00e8 stato riconfermato a SmackDown). Il 31 ottobre, a Crown Jewel, Lesnar ha difeso con successo il titolo contro Cain Velasquez. Lesnar ha successivamente iniziato una faida con Rey Mysterio e suo figlio Dominick, attuando dei pestaggi nei confronti di entrambi. Nella puntata di \"SmackDown\" del 1\u00ba novembre Lesnar, a seguito di un attacco vendicativo con una sedia d'acciaio subito da Mysterio, tramite il suo manager Paul Heyman, ha annunciato di volersi trasferire a \"Raw\", portando di conseguenza con s\u00e9 il WWE Championship. Il 24 novembre, a Survivor Series, Lesnar ha difeso con successo il titolo contro Rey Mysterio in un No Holds Barred No Disqualification match. Il 26 gennaio, alla Royal Rumble, Lesnar, seppur detentore del WWE Championship, ha partecipato al match omonimo entrando col numero 1 ma, dopo aver eliminato ben 13 wrestler, \u00e8 stato eliminato da Drew McIntyre, vincitore poi della contesa. Il 27 febbraio, a Super ShowDown, Lesnar ha difeso con successo il titolo contro Ricochet in appena due minuti. Il 26 marzo, nella seconda serata di WrestleMania 36, Lesnar ha perso il titolo contro Drew McIntyre dopo 184 giorni di regno. Successivamente Lesnar si \u00e8 preso una lunga pausa anche a causa della pandemia di COVID-19.\nIl 1\u00ba settembre 2020 il contratto di Lesnar con la WWE \u00e8 scaduto.\nFaida con Roman Reigns (2021\u2013presente).\nRitorn\u00f2 il 21 agosto 2021 nel finale di \"SummerSlam\" confrontandosi con l'Universal Champion Roman Reigns, dopo che questi ha difeso con successo il titolo contro John Cena, attaccando poi quest'ultimo con una \"F-5\". Nella puntata di \"SmackDown\" del 10 settembre ebbe un confronto con tutta la fazione di Reigns, al termine dei quali attacc\u00f2 lo stesso Reigns e gli Usos. Il 21 ottobre, a \"Crown Jewel\", affront\u00f2 Reigns per l'Universal Championship ma venne sconfitto a causa dell'intervento degli Usos. Il 22 ottobre, dopo aver attaccato brutalmente ancora una volta Reigns e gli Usos, venne sospeso a tempo indeterminato da Adam Pearce (kayfabe), ma ci\u00f2 nonostante, colp\u00ec lo stesso Pearce con due \"F-5\".\nTorn\u00f2 dalla sospensione il 3 dicembre attaccando Sami Zayn, favorendo la sua sconfitta nel match titolato contro Roman Reigns. Il 1\u00b0 gennaio 2022, a \"Day 1\", vista la indisponibilit\u00e0 di Roman Reigns a causa della positivit\u00e0 al Covid-19, fu inserito nel Fatal 5-Way match per il WWE Championship che comprendeva anche il campione Big E, Bobby Lashley, Kevin Owens e Seth Rollins dove prevalse, vincendo per la sesta volta il titolo. Il 29 gennaio, alla \"Royal Rumble\", Lesnar perse il titolo contro Bobby Lashley a causa dell'intervento di Roman Reigns dopo 28 giorni di regno; poco dopo, tuttavia, Lesnar partecip\u00f2 al Royal Rumble match entrando a sorpresa col numero 30 e vincendo la contesa eliminando per ultimo Drew McIntyre. Il 19 febbraio, ad \"Elimination Chamber\", vinse il WWE Championship per la settima volta nell'omonimo match che comprendeva il campione Bobby Lashley, AJ Styles, Austin Theory, Riddle e Seth Rollins.\nCarriera nel football americano.\nNel 2004, una volta scaduto il suo contratto con la WWE, tent\u00f2 di perseguire una carriera nella National Football League, nonostante non giocasse pi\u00f9 a football americano dai tempi del liceo.\nNel mese di marzo prese parte alla Scouting Combine della NFL, ma il 17 aprile si infortun\u00f2 alla mascella e alla mano sinistra in seguito ad un incidente stradale; ci\u00f2nonostante, diverse squadre della lega espressero interesse ad ingaggiarlo, tanto che l'11 giugno firm\u00f2 con i Minnesota Vikings. A partire da fine luglio, gioc\u00f2 diverse partite della preseason, ma con scarsi risultati, e fu quindi svincolato il 30 agosto. Successivamente ricevette un invito dai \"Vikings\" per partecipare alla NFL Europa, ma rifiut\u00f2 a causa del suo desiderio di rimanere negli Stati Uniti con la famiglia.\nCarriera nelle arti marziali miste.\nK-1 Hero's (2006\u20132007).\nIl 28 aprile 2006 Lesnar apparve sul ring al termine del match di K-1 Hero's a Las Vegas e annunci\u00f2 di aver firmato un contratto con la K-1/Hero's; all'epoca si allenava alla Minnesota Martial Arts Academy con Greg Nelson (allenatore del campione dei pesi leggeri UFC Sean Sherk) e con il primo assistente di lotta dell'Universit\u00e0 del Minnesota Marty Morgan.\nIl suo primo incontro si tenne il 2 giugno 2007 allo show \"K-1 Dynamite!! USA\" contro il sudcoreano Min Soo Kim, medaglia d'argento nel Judo alle Olimpiadi di Atlanta; Lesnar vinse con estrema facilit\u00e0 in poco pi\u00f9 di un minuto.\nUltimate Fighting Championship (2007\u20132012).\nIl 21 ottobre 2007 venne reso pubblico l'accordo tra Lesnar e la Ultimate Fighting Championship. Disput\u00f2 il suo primo match il 2 febbraio 2008 contro l'ex campione Frank Mir: nonostante abbia dimostrato una preparazione pi\u00f9 che buona, Lesnar perse il match per sottomissione pagando un'ingenuit\u00e0 dovuta all'inesperienza.\nIl 9 agosto 2008 batt\u00e9 Heath Herring per decisione unanime all'evento \"UFC 87: Seek and Destroy\" svoltosi a Minneapolis. In occasione di UFC 91 Lesnar sconfisse Randy Couture divenendo UFC Heavyweight Champion. L'11 luglio 2009 si scontr\u00f2 nuovamente con Frank Mir per prendersi la sua rivincita, che non tard\u00f2 ad arrivare: Lesnar vinse per KO tecnico e unific\u00f2 i titoli di campione dei pesi massimi ad interim e normale. Il 3 luglio 2010, dopo aver rischiato nell'ultimo anno di dover porre fine alla sua carriera a causa della diverticolite, sconfisse Shane Carwin al secondo round per sottomissione tramite strangolamento, difendendo per la seconda volta il proprio titolo.\nIl 23 ottobre 2010 Lesnar venne sconfitto da Cain Velasquez a UFC 121 dopo poco pi\u00f9 di quattro minuti del primo round per KO tecnico, cedendogli il titolo. Lesnar venne selezionato come allenatore per la tredicesima edizione del reality show \"The Ultimate Fighter\" (dove allen\u00f2 il futuro campione UFC ad interim Tony Ferguson) opposto a Junior dos Santos. Come da tradizione del programma i due avrebbero dovuto incontrarsi al pay-per-view successivo alla fine della messa in onda della stagione del reality, per la precisione all'evento UFC 131, ma a causa di un riacuttizzarsi della diverticolite Lesnar \u00e8 stato costretto a rinunciare al match per sottoporsi ad un intervento chirurgico, venendo sostituito da Shane Carwin.\nTorn\u00f2 sull'ottagono il 30 dicembre 2011 contro Alistair Overeem per una gara eliminatoria dove il vincitore avrebbe affrontato il campione in carica Junior dos Santos: Lesnar perse per KO tecnico alla prima ripresa; successivamente alla sconfitta dichiar\u00f2 ufficialmente che la sua carriera nelle MMA era arrivata al capolinea con la seguente dichiarazione:\nIn seguito al suo ritiro e a quello del campione dei pesi massimi Bellator Cole Konrad nel 2012, il campo di allenamento Death Clutch da lui fondato venne chiuso.\nLe speculazioni su un possibile ritorno di Lesnar nelle MMA sono durate tre anni fino al 2015: nei primi mesi dell'anno Lesnar ha iniziato ad allenarsi per un ritorno nella UFC e ha affermato che gli \u00e8 stato offerto un contratto dieci volte maggiore di quello che aveva ottenuto nella sua precedente esperienza nelle MMA. Dopo due mesi di allenamento, tuttavia, Lesnar ha deciso di firmare un rinnovo di contratto con la WWE e ha ufficialmente chiuso la porta ad un ritorno nelle MMA, affermando che mentre si allenava si sentiva \"fisicamente alla grande, ma mancava qualcosa mentalmente\".\nRitorno in UFC (2016\u20132017).\nIl 4 giugno 2016, durante l'evento \"UFC 199\", \u00e8 stato annunciato il ritorno di Brock Lesnar nella federazione di Dana White per un incontro con Mark Hunt a \"UFC 200\".\nIl 9 luglio Lesnar affront\u00f2, al suo ritorno nell'ottagono, il samoano Mark Hunt e per la prima volta nella sua carriera rappresent\u00f2 il Canada. Lesnar vinse l'incontro per decisione unanime, approcciandosi al suo avversario molto cautamente per evitare colpi pericolosi da parte di Hunt, successivamente mise a segno tre takedown e una volta al tappeto domin\u00f2 l'intero incontro rimanendo in una posizione dominante ed effettuando un feroce ground and pound. Con questo successo divenne uno dei due soli lottatori, insieme a Jim Miller, a partecipare e trionfare nei due storici eventi della compagnia, ossia \"UFC 100\" e \"UFC 200\". Lesnar guadagn\u00f2 inoltre la borsa pi\u00f9 grande della storia dell'UFC, pari a 2.5 milioni di dollari, record precedentemente appartenuto all'irlandese Conor McGregor.\nIl 14 luglio l'agenzia statunitense anti-doping (USADA) riceve i risultati di un test effettuato il 28 giugno precedente e informa Lesnar di una possibile violazione: dopo soli cinque giorni da UFC 200, quindi, un secondo possibile caso doping (dopo quello di Jon Jones) si abbatte sulla UFC. Sulla questione sorgono immediatamente molte illazioni (alcuni parlano di farmaci contro l'asma, altri che definiscono Lesnar addirittura un criminale); Mark Hunt, qualche giorno dopo la diffusione della notizia, chiese la met\u00e0 della borsa che Lesnar aveva percepito per poi alzare la richiesta all'intero compenso e al ribaltamento del risultato, minacciando la UFC di rescindere dal contratto in caso contrario. Il 15 dicembre 2016 la USADA conferma che Lesnar \u00e8 risultato positivo a due potenti anti-estrogeni, il clomifene e l'idrossi-clomifene, e pertanto \u00e8 stato squalificato fino a luglio 2017, multato di 250.000 dollari (il 10% della borsa percepita) e il risultato dell'incontro \u00e8 stato modificato in No-Contest. Nei primi giorni del gennaio 2017 l'agenzia conferma la squalifica.\nVita privata.\nIl 6 maggio 2006 Lesnar ha sposato Rena Greek, meglio conosciuta come Sable: i due risiedono in una fattoria a Maryfield, nella provincia canadese del Saskatchewan, e hanno due figli, Turk (2009) e Duke (2010). Con la sua ex fidanzata Nicole McClain ha avuto due gemelli nel 2002, Mya Lynn e Luke, ed \u00e8 inoltre il patrigno della figlia maggiore della Greek, nata da un precedente matrimonio.\nLesnar \u00e8 una persona particolarmente riservata, che spesso ha espresso il suo disprezzo per i media: partecipa infatti molto raramente ad interviste ed evita domande relative alla sua vita privata. \u00c8 un sostenitore del Partito repubblicano e membro della National Rifle Association, tanto che nel maggio 2011 si \u00e8 presentato all'incontro annuale della NRA per discutere della sua passione per la caccia e del suo ruolo di portavoce della Fusion Ammunition Company. \u00c8 un grande fan dei Winnipeg Jets e tutti e tre i suoi figli maschi giocano ad hockey su ghiaccio.\nHa rivelato che durante i suoi primi anni in WWE era divenuto dipendente da alcol e antidolorifici, arrivando a bere una bottiglia di vodka al giorno e prendendo centinaia di pillole di Vicodin al mese tanto che pi\u00f9 volte ha affermato di non ricordarsi nulla di quello che ha vissuto fra il 2002 e il 2004.\nPersonaggio.\nAl suo debutto in WWE, avvenuto nel marzo del 2002, Brock Lesnar si present\u00f2 come un atleta grosso e potente, ma capace anche di manovre tecniche e acrobatiche. Durante la sua prima esperienza in WWE, quando era costantemente nel main event degli show televisivi, veniva indicato come una potenziale stella del wrestling professionistico, ma nel marzo del 2004 decise di abbandonare la federazione per cercare nuove strade. Cos\u00ec si dedic\u00f2 al Football Americano, entr\u00f2 nella NFL, la lega pi\u00f9 famosa al mondo di questo sport, e si arruol\u00f2 nella squadra dei Minnesota Vikings. Dopo aver avuto un discreto successo nel Football, ritorn\u00f2 al Wrestling professionistico nella NJPW in Giappone, la pi\u00f9 grande federazione di Wrestling nel paese del Sol Levante, gestita e creata da Antonio Inoki. Dopo diversi anni di dominazione incontrastata nella lega (Lesnar divenne Campione del Mondo dei Pesi Massimi), decise di voler addentrarsi nel mondo delle arti marziali miste, diventando il Campione Mondiale UFC sconfiggendo Randy Couture . Nel suo ritorno in WWE nell'aprile del 2012, Lesnar adott\u00f2 una gimmick derivante dalla sua esperienza nelle MMA, combattendo in maniera pi\u00f9 dura.\nA partire dall'autunno del 2017 un gran numero di fan e addetti ai lavori inizi\u00f2 a criticarlo, dicendo che il suo personaggio ispirato alle arti marziali miste avesse ormai \"saltato lo squalo\" e che i suoi incontri fossero diventati troppo brevi e ripetitivi. Nel corso del 2018 venne criticato anche per via dei lunghi periodi di assenza e i pochi match combattuti durante il suo regno da Universal Champion (difese il titolo in sette occasioni in quasi un anno e mezzo di regno)."}
{"id": "102354", "revid": "287204", "url": "https://it.wikipedia.org/wiki?curid=102354", "title": "Miranda (stato)", "text": "Miranda \u00e8 uno Stato del Venezuela. Confina a nord con lo Stato di Vargas, a nord-est con il Mar dei Caraibi, a sud-est con lo Stato di Anzo\u00e1tegui, a sud con gli Stati di Gu\u00e1rico e Aragua e ad ovest con il Distretto Capitale e lo stesso Aragua.\nIl territorio dello Stato \u00e8 molto vario, la parte settentrionale \u00e8 attraversata dalla Cordigliera della Costa, a ovest si trovano le montagne di Los Teques separate dalla catena montuosa Serran\u00eca del Interior dalla valle del fiume Tuy. A est invece si trova una zona pianeggiante con spiagge sabbiose.\nLo Stato comprende anche gran parte dell'area metropolitana di Caracas, che, fin dagli anni sessanta del Novecento, si era andata sviluppando al di fuori del territorio distrettuale di pertinenza (\"Distrito federal\"). Dal 2000 \u00e8 stato istituito il Distretto Metropolitano di Caracas che ingloba il Distretto Capitale e quattro comuni dello Stato di Miranda, immediatamente ad est di questo: Chacao, Baruta, El Hatillo e Sucre.\nHector Rodriguez Castro \u00e8 il governatore dalle elezioni regionali del Venezuela del 15 ottobre 2017.\nComuni e capoluoghi.\nLo Stato di Miranda comprende 21 comuni e 53 parrocchie.\nI comuni sono:"}
{"id": "102355", "revid": "1226", "url": "https://it.wikipedia.org/wiki?curid=102355", "title": "Cantautrice", "text": ""}
{"id": "102358", "revid": "125859297", "url": "https://it.wikipedia.org/wiki?curid=102358", "title": "Sabini", "text": "I Sabini furono un antico popolo italico dell'Italia centrale vissuto in epoca arcaica. La loro zona di insediamento era la fascia Appenninica, in corrispondenza di parte dell'odierna provincia di Rieti e della confinante regione dell'alto Aterno in provincia dell'Aquila.\nEtnonimo.\nDerivavano per migrazione direttamente dagli antichi Umbri ed appartenevano allo stesso gruppo etnico dei Sanniti e dei Sabelli, come \u00e8 attestato dal comune etnonimo di \"safineis\" (in greco antico \u03c3\u03b1\u03c6\u03b9\u03bd\u03b5\u03af\u03c2) e dai toponimi \"safinim\" e \"safina\" (all'origine dei termini Sannio e Sabina).\nRispetto alla possibile etimologia del nome Plinio scrive che: \u00abI Sabini secondo alcuni sono chiamati Sebini a causa della loro religiosit\u00e0 e piet\u00e0\u00bb (dal verbo greco s\u00e9bomai = venero, onoro).\nAltri fanno risalire l'etimologia della parola alla radice indo-europea \"*s(w)e-bh(o)-\", all'origine anche del termine germanico \"sibja\" (parentela di sangue), conservato nell'inglese in \"sib\" e \"sibling\", e dell'antico termine indiano \"sabh\" (assemblea, congregazione, societ\u00e0).\nStoria.\nLe origini e il territorio.\nPlutarco e Dionigi spiegavano l'assenza di mura difensive nelle citt\u00e0 sabine con la loro discendenza dagli Spartani.\nPer altro Dionigi cita i Sabini in relazione agli Aborigeni, probabilmente popolazione di origine Neolitica, ai quali avrebbero sottratto la loro capitale \"Lista\", con un'azione bellica a sorpresa partita da \"Amiternum\", costringendoli a riparare a Rieti.\nSecondo una ipotesi, le popolazioni italiche di epoca storica, quali Umbri, Volsci, Sanniti, Marsi e Sabini, appartenenti tutte al gruppo di lingue indoeuropee osco-umbre, si sarebbero stanziate in Italia, a seguito di migrazioni via terra, lungo la dorsale appenninica, seguendo un percorso da nord a sud, comunque in un'epoca successiva a quella della migrazione dei Latini in Italia.\nLo storico Strabone scrive che \"i Sabini conducevano una lunga guerra contro gli Umbri. In quel periodo dedicarono ad Ares tutti i figli che nascevano e quando questi furono adulti li mandarono via alla ricerca di nuove terre. Un toro guid\u00f2 il loro cammino e quando giunse nella terra degli Opici, il toro giacque a terra per riposare. I Sabini allora scacciarono gli Opici e si accamparono in quella regione. Secondo quanto avevano detto i loro indovini sacrificarono il toro ad Ares, che lo aveva concesso loro per guida\".\nPer un'altra ipotesi, l'origine dei Sabini sarebbe da ricercarsi nell'antico uso dei popoli italici, passato poi anche agli stessi Sabini, del \"ver sacrum\", di consacrare i nati nello stesso anno al dio Marte e, una volta ventenni, spinti a lasciare le proprie terre per fondare nuove citt\u00e0. Gabba osserva che: \u00abil\nver sacrum \u00e8 testimoniato in Italia per le popolazioni umbro-sabelliche e non \u00e8 mai attestato in ambito etrusco\u00bb\nPer altri dalla comunanza tra la lingua sabina, apparentata col gruppo Osco, che a sua volta era affine alla lingua umbra, ne discenderebbe la discendenza dei Sabini dagli Umbri.\nDalle popolazioni di origine Sabellica, in epoca arcaica sempre in seguito alla cerimonia del \"ver sacrum\", si sarebbero poi originati i Sanniti i Sabini i Piceni, i Marsi i Bovani e probabilmente anche gli italioti.\nAi Sabini \u00e8 legata la nascita della via Salaria, arteria costruita durante l'impero romano che collegava le saline alla foce del Tevere con l'adriatico.\nEpoca Arcaica.\nDall'VIII al VI secolo a.C..\nSecondo la leggenda romana, i primi contatti tra Sabini e i progenitori dei futuri Romani si ebbero gi\u00e0 con lo sbarco dei troiani sui lidi laziali; Clauso, il giovane principe e condottiero dei Sabini (nonch\u00e9 capostipite della futura gens Claudia), appoggi\u00f2 Turno, re dei Rutuli, nella lotta contro i troiani di Enea.\nLe fonti storiche raccontano un episodio immediatamente dopo la fondazione di Roma, il Ratto delle sabine, successo probabilmente a Crustumerium, causa della successiva Battaglia del lago Curzio, conclusasi con la pace ratificata dai rispettivi re, Romolo e Tito Tazio, (che regnarono congiuntamente per cinque anni sulla citt\u00e0) e con l'insediamento dei Sabini sul colle Quirinale.\nChe a Roma, nei primi tempi della sua storia, si sia realizzata la fusione di elementi Sabini e Latini sarebbe attestato anche dall'origine sabina di due dei primi quattro re di Roma, Numa Pompilio e Anco Marzio, come pure dal nome dei \"Tities\", attribuito ad una delle trib\u00f9 originarie, sulla base delle quali lo stesso Romolo oper\u00f2 la prima suddivisione politica della citt\u00e0.\nAnche il nome di alcune delle pi\u00f9 antiche gens romane, come la gens Curtia, la gens Pompilia, la gens Marcia e la gens Claudia, attesterebbe questa comunanza storica.\nTra le conseguenze dell'associazione dei Sabini a Roma si ebbe il raddoppio degli effettivi dell'esercito romano, che con l'apporto Sabino arriv\u00f2 a contare 6.000 fanti e 600 cavalieri.; lo stesso avvenne per i patres, quando ai 100 romani furono affiancati 100 patres sabini. Inoltre Romolo decise di adottare lo scudo di tipo sabino, abbandonando il precedente di tipo argivo e modificando le precedenti armature romane.\nNonostante i Curensi Sabini di Tito Tazio e i romani si fossero uniti all'interno delle stesse mura, nel corso dei secoli rimasero forti i conflitti tra Romani e Sabini; solo l'abilit\u00e0 militare del re Tarquinio Prisco permise ai romani di respingere l'attacco dei Sabini, dopo sanguinosi combattimenti nelle strade della citt\u00e0, fino a ribaltare la sorti della guerra, portando non pochi territori di queste genti vinte ai possedimenti di Roma. Peraltro, la politica di espansione romana a danno dei popoli vicini continu\u00f2 anche sotto il regno di Servio Tullio, quando si registrarono molti altri scontri tra romani e sabini.\n\u00c8 del 504 a.C., quindi all'inizio dell'et\u00e0 repubblicana, la decisione di Attius Clausus di lasciare la Sabina per entrare a Roma, con tutti i suoi oltre 5.000 clientes. Per questa azione Attius Clausus (il cui nome latinizzato era \"Appius Claudius Sabinus Inregillensis\") e i suoi clienti ottennero la cittadinanza romana, oltre alla propriet\u00e0 di terre sulla sponda opposta del fiume Anio. Tutto il gruppo di Attius, con altri Sabini che li raggiunsero alla spicciolata, divenne noto come \"Trib\u00f9 antica Claudia\". Inoltre Attius Clausus ottenne il rango di senatore, con cui esercit\u00f2 una notevole influenza nella sua nuova patria. Nello stesso anno, il celebre Publio Valerio Publicola, \"l'amico del popolo\" e sabino di origine, ottenne il trionfo per aver sconfitto i Sabini.\nDal V al III secolo a.C..\nI Sabini, rimasti negli antichi luoghi di origine, continuarono nel V secolo a.C. la loro pressione sul Lazio, con altre infiltrazioni nella zona tra il Tevere e l'Aniene, sia provando ad approfittare dei momenti di difficolt\u00e0 di Roma, sia alleandosi alle altre popolazioni italiche in lotta contro Roma. Nel 503 a.C., secondo i Fasti triumphales, al console romano Publio Postumio Tuberto venne tributata un'ovazione per festeggiare una sua vittoria contro i Sabini.\nNel 494 a.C. i Sabini furono sconfitti dai Romani condotti dal dittatore Manio Valerio Voluso Massimo, che per questa vittoria ottenne il trionfo, decretato dal Senato romano. Nel 475 a.C. i Sabini si allearono con i Veienti, che pochi anni prima avevano sconfitto i Fabii nella Battaglia del Cremera. La battaglia di Veio che ne scatur\u00ec, vide per\u00f2 la vittoria dei Romani guidati dal console Publio Valerio Publicola..\nNel 468 a.C. i Sabini saccheggiarono duramente i territori di Crustumerium, arrivando fin sotto porta Collina a Roma. In risposta all'attacco dei Sabini, i romani condotti dal console Quinto Servilio Prisco risposero con una spedizione che devast\u00f2 il territorio sabino e riport\u00f2 un bottino ancora maggiore di quello conquistato dai Sabini.\nNel 449 a.C. al console Marco Orazio Barbato fu decretato il trionfo (il primo in assoluto nell'antica Roma), per essere riuscito finalmente a sopraffare l'esercito sabino.\nNel 290 a.C., dopo aver avuto ragione dell'ultima resistenza dei Sanniti, l'esercito romano, guidato dal console Manio Curio Dentato, si rivolse contro i Sabini, per portare a termine il disegno di espansione dello Stato romano verso la costa adriatica, al fine di impedire per il futuro i collegamenti fra i popoli a nord della penisola e quelli al sud, il che aveva consentito la formazione della lega gallo-etrusco-italica, che cre\u00f2 non pochi problemi a Roma.\nCurio Dentato si spinse in profondit\u00e0 nel territorio dei Sabini fra la Nera, l'Aniene e le fonti del Velino giungendo fino al Mare Adriatico. Ampi territori nella pianura di Reate e Amiternum furono confiscati e distribuiti a romani, mentre alle popolazioni locali fu offerto la cittadinanza romana senza diritti civili, la \"civitas sine suffragio\". A questo punto l'assimilazione dei Sabini fu molto rapida, tanto che nel 268 a.C. ai Sabini fu concessa la cittadinanza romana con l'inclusione in due nuove trib\u00f9, la Quirina e la Velina.\nSociet\u00e0.\nDiverse \"gens\" ricordate dallo storico Tito Livio tra le gentes originarie, avrebbero un'origine sabina:\nAltre antiche \"gentes\" di origine sabina sono le seguenti:\nLe donne sabine erano reputate modello di onest\u00e0 e prudenza, cos\u00ec come cita Orazio, negli Epodi.\nCitt\u00e0.\nSecondo Catone Testrina era il pi\u00f9 antico luogo di origine dei Sabini presso Amiternum da cui si sono in un primo tempo allontanati verso occidente, occupando \"Cutiliae\" e \"Reate.\" \nPlinio il Vecchio ci fornisce una sorta di elenco di municipi assegnati alle tribu' sabine in epoca romana:\nSe Plinio cita \"Nomentum\" tra le citt\u00e0 Sabine, per Dionigi di Alicarnasso questa era una colonia di Albalonga, quindi latina.\nTra questi centri, il pi\u00f9 importante \u00e8 quello di Cures, dove risiedette Tito Tazio, e fu il luogo di origine di Numa Pompilio, il secondo re di Roma.\nSabina erano anche Amiternum, la cui fondazione \u00e8 precedente a quella di Roma, e che rimase autonoma fino alla fine delle guerre sannitiche, e Antemnae, presa dai romani guidati da Romolo, a seguito dell'episodio del ratto delle Sabine. probabilemete avvenuto a Crustumerium.\nSabina divenne anche \"Lista\", dopo che questa fu conquista agli Aborigeni, che pi\u00f9 volte tentarono di riconquistare la propria capitale, senza mai riuscirvi.\nPer quanto riguarda Caenina, una delle prime citt\u00e0 conquistate da Romolo in seguito alle guerre causate dal \"Ratto delle Sabine\", gli autori classici non sono concordi se fu una citt\u00e0 o dei sabini dei latini, o che fosse una colonia di Alba Longa.\nReligione.\nAl re sabino Tito Tazio originario di Cures Sabini, o comunque all'epoca in cui il colle del Quirinale era abitato dai Sabini sono riferiti tutta una serie di culti e estivit\u00e0 religiose, poi assunte dai romani che si definivano Quiriti.\nTra questi:\nIl santuario dedicato a Feronia di Lucus Feroniae, al confine tra i territori dei Latini, Capenati e Sabini, fu frequentato dai Sabini fino al tempo di Tullo Ostilio.\nDi origine sabina sono i Ludi Saeculares, una celebrazione religiosa, che comportava sacrifici e spettacoli teatrali, tenuti nell'antica Roma per tre giorni e tre notti che delimitava la fine di un saeculum (secolo) e l'inizio del successivo. Secondo la mitologia romana, i \"Ludi Saeculares\" ebbero origine da \"Valesius\", antenato della Gens Valeria, gens di origine sabina che per primo comp\u00ec i rituali della celebrazione, per la miracolosa guarigione dei propri figli.\nStrenia, simbolo del nuovo anno, di prosperit\u00e0 e buona fortuna, e Vitula, dea della gioia, erano di origine sabina. Presso i Sabini, poi, \u00e8 attestato il culto del dio \"Poemonio\", citato nella Pietra di Scoppito, affine a quello di Pomona, dea romana dei frutti (Patrona pomorum, \"signora dei frutti\").\nLingua.\nLa lingua sabina era una variet\u00e0 dialettale della lingua osca, nel I millennio a.C. classificata tra i dialetti sabellici, scritta in alfabeto greco arcaico.\nDi questa lingua non si hanno quasi documenti epigrafici, e quei pochi giunti fino ai giorni nostri sono scarsissimi. \nFu una delle prime lingue italiche ad essere assorbita dal Latino, a seguito dell'assorbimento delle popolazioni Sabine nello stato romano, nel primo periodo della repubblica romana. Gi\u00e0 al tempo di Varrone, prima met\u00e0 del I secolo a.C., il sabino s'era assai latinizzato."}
{"id": "102362", "revid": "767487", "url": "https://it.wikipedia.org/wiki?curid=102362", "title": "Roger &amp; Me", "text": "Roger &amp; Me \u00e8 un film del 1989 diretto da Michael Moore. Esordio del regista, il film documentario narra della crisi della General Motors e della chiusura di una fabbrica di automobili a Flint, citt\u00e0 natale del regista, nello stato americano del Michigan. Il \"Roger\" del titolo, infatti, \u00e8 Roger B. Smith, ex amministratore delegato dell'azienda automobilistica statunitense.\nIl regista mostra nel documentario l'impossibilit\u00e0 di avere un colloquio con Smith, ritenuto il responsabile del licenziamento di 30.000 lavoratori. Moore usa il pretesto di questa intervista impossibile per raccontare le storie degli operai, delle famiglie e della miseria nella sua citt\u00e0. Ovviamente il regista, ancora semi-sconosciuto, non riuscir\u00e0 a parlare con Roger, ma riuscir\u00e0 con efficacia a raccontare le disastrose conseguenze della chiusura dello stabilimento sulla sua citt\u00e0 e la sua gente.\nCon questo disarmante documentario, pieno di satira, Moore racconta un'America nascosta ai pi\u00f9, quella in cui i presidenti delle grandi \"multinazionali\", gli stessi che appaiono in televisione sempre sorridenti e affabili, non mantengono affatto le loro promesse e continuano a fare affari e ad arricchirsi noncuranti delle conseguenze delle loro azioni sui propri dipendenti.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America."}
{"id": "102370", "revid": "767487", "url": "https://it.wikipedia.org/wiki?curid=102370", "title": "Johnny Mnemonic", "text": "Johnny Mnemonic \u00e8 un film di fantascienza del 1995 per la regia di Robert Longo, con Keanu Reeves. \u00c8 liberamente tratto dal racconto \"Johnny Mnemonico\" di William Gibson (raccolto in \"La notte che bruciammo Chrome\").\nTrama.\nAnno 2021. Johnny \u00e8 un \"ricordante\", un corriere-dati che \u00e8 stato ingaggiato, tramite il malvivente Ralfi che gli ha proposto un affare, per trasportare un software illegale senza fare domande. Per questo utilizza una \"bolla di memoria\" inserita chirurgicamente nel proprio cervello, la cui installazione gli ha provocato la perdita di gran parte dei ricordi (in particolare l'infanzia) e che ora vorrebbe rimuovere per ricordare di nuovo. Al momento del caricamento dei dati, Johnny scopre che la sua capacit\u00e0 di immagazzinamento \u00e8 la met\u00e0 del necessario, obbligandolo ad usare un metodo pericoloso che minaccia di provocargli un collasso neurale.\nSi trova inoltre coinvolto in un affare pericoloso in quanto i suoi clienti hanno rubato dati molto importanti e la Yakuza, per conto della multinazionale \"Pharmakom\" di Takahashi (che controlla anche \"Chrome\", una misteriosa intelligenza nel computer della sede centrale), la rivuole indietro. La temuta organizzazione, che ha assorbito da tempo la Mafia e le Triadi, invia Shinji, un boss armato con un laccio monomolecolare innestato al posto di un pollice e in grado di tagliare in due chi tenta di opporglisi, cosa che fa con Ralfi, divenuto inutile ai fini dell'organizzazione. A spalleggiare Johnny arriva Jane, una bella guardia del corpo dagli innesti bionici in vena di avanzamento socio-economico. Comincia una lunga fuga che li porter\u00e0 nei sobborghi pi\u00f9 squallidi e pericolosi della sterminata Newark.\nDopo un tentativo fallito di Johnny di contattare la Pharmakom, per un accordo per salvarsi restituendo i dati rubati ed evitarsi il collasso neurale, i due vanno prima dal dottore di strada Spider, che ha creato gli \"impianti\" per Jane, poi si rifugiano nel territorio dominato dai \"Lo-Tek\", una subcultura metropolitana ribellatasi al sistema delle multinazionali guidata da J-Bone. Nel frattempo, Takahashi, frustrato dai fallimenti di Shinji e della Yakuza, ha ingaggiato anche un sicario, il \"Predicatore di strada\" Karl Honig, un cyborg maniaco religioso che si considera il primo post-umano e agisce in solitario.\nJohnny si trova al centro di un conflitto tra i Lo-Tek, gli unici a possedere una tecnologia (il \"delfino Jones\") in grado di aiutarlo a sopravvivere recuperando i dati, la Yakuza (con Shinji pronto a tradire Takahashi alla prima occasione) e il terribile Karl Honig. I preziosi dati, alla fine, sono la cura di una micidiale malattia epidemica, la NAS, sindrome da attenuazione del sistema nervoso, volgarmente chiamata \"Tremore Nero\", diffusasi su scala globale e causata dalla sovraesposizione alle apparecchiature tecnologiche. Di fatto, la Pharmakom, in possesso da otto mesi della cura, ha preferito tenerla segreta persino allo stesso Takahashi, da qualche tempo in lutto per la morte della figlia causata dalla NAS. Anzich\u00e9 dare la soluzione definitiva al problema, la multinazionale non l'ha divulgata poich\u00e9 i trattamenti a vita sono pi\u00f9 redditizi.\nJohnny con l'aiuto di Jane e J-Bone sconfigge Shinji e Karl Honig ed estrae la cura per la NAS dal proprio cervello trasmettendo il download in mondovisione tramite la rete underground di J-Bone."}
{"id": "102374", "revid": "767487", "url": "https://it.wikipedia.org/wiki?curid=102374", "title": "Brancaleone alle crociate", "text": "Brancaleone alle crociate \u00e8 un film commedia di Mario Monicelli del 1970, seguito delle avventure narrate nel precedente \"L'armata Brancaleone\".\nTrama.\nBrancaleone da Norcia \u00e8 di nuovo in viaggio, ma senza la sua banda di straccioni; questa volta, infatti, \u00e8 diretto in Terra Santa, alla conquista del Santo Sepolcro, tra le file della milizia di volontari \"santa\" del monaco Zenone. Improvvisamente Brancaleone e i suoi, fedeli a Papa Gregorio (nella realt\u00e0 storica Papa Gregorio VII), vengono attaccati dai soldati del Vescovo Spadone, seguace quest'ultimo dell'antipapa Clemente (nella realt\u00e0 storica l'antipapa Clemente III): tutti vengono passati per le armi e sepolti a testa in gi\u00f9 quali eretici. Si salvano solo quattro dei suoi fedeli, fingendosi morti e lui, intrappolato e nascosto sotto una barca rovesciata; disonorato per non essere morto in battaglia, invoca l'Angelo della Morte che gli si palesa. Brancaleone, spaventato dall'apparizione, ottiene comunque una proroga di sette lune per avere il tempo di morire di una gloriosa morte. La proroga gli viene eccezionalmente concessa, anzi la Morte suggerisce come trovare l'agognata fine: a poca distanza starebbe per commettersi un crimine contro un innocente. Brancaleone con il fido cavallo Aquilante si precipita sul luogo e, dopo un combattimento rocambolesco con il subdolo sicario Thorz, salva la vita al neonato. Scopre cos\u00ec dal soldato tedesco sconfitto che il bambino \u00e8 il figlio di Boemondo (nella realt\u00e0 storica Boemondo I d'Antiochia), re normanno di Sicilia partito per le Crociate, e che \u00e8 stato il fratello del re, il principe Turone di Squillace, a ordinare di ucciderlo. Cavallerescamente si impegna a riconsegnarlo al padre, anche per riceverne ricca ricompensa. Raggiunto nel frattempo dai quattro superstiti decide di riprendere con questa nuova armata (a cui si aggiunge l'infido Thorz) il suo cammino verso Gerusalemme.\nLungo la strada la squinternata compagnia incontra un penitente da s\u00e9 nominatosi \"Pattume\", colpevole di un peccato tanto ripugnante che non pu\u00f2 essere rivelato a orecchie umane; strappa dal rogo Tiburzia, una vera strega e la accoglie nel suo gruppo di sbandati, assieme a un nano e, successivamente, un lebbroso; visita \"lo Santo Romito Pantaleo\", un anacoreta esperto in peccati, per far assolvere il penitente che, rivelandogli il peccato, provoca l'apertura di una voragine infernale che li inghiotte entrambi. Proseguendo, si presenta una scena raccapricciante: varie persone sono impiccate a un albero morto e si apprende da loro, grazie alla strega, che sono state giustiziate per peccati veniali al culmine di una purga nel loro villaggio. Il principe Turone e i suoi soldati li incalzano fino a che il cavaliere si offre come scorta di Papa Gregorio in visita allo stilita Colombino. Risolta con una ordalia la contesa fra Papa Gregorio e il soggiunto antipapa Clemente, Brancaleone scopre la vera identit\u00e0 del lebbroso, la bellissima principessa Berta d'Avignone, travestitasi per sfuggire alle continue violenze sessuali e se ne invaghisce, suscitando cos\u00ec la gelosia di Tiburzia a propria volta innamorata di lui.\nFinalmente l'armata arriva nel campo cristiano sotto le mura di Gerusalemme. Brancaleone riconsegna il bimbo al padre, che per\u00f2 non riconosce il bambino come proprio, in quanto non trova la voglia sul sedere tipica di tutti i membri della stirpe. La strega deve quindi rivelarsi per ci\u00f2 che \u00e8, dicendo che \u00e8 stata lei a togliere la voglia, una delle sue prerogative. Convinto della cosa il Re Boemondo accoglie il bambino e l'armata presso di s\u00e9, a patto che Tiburzia sia allontanata dal campo.\nIl giorno successivo l'esercito crociato, falcidiato dalle malattie, si appresta a dare l'ultimo assalto alle mura della Citt\u00e0 Santa ma, proprio nel momento dell'attacco, un'ambasceria del Califfo propone al Re di risolvere la questione con una disfida tra cinque nobili cristiani e altrettanti nobili saraceni, proposta che viene accettata dal Re Boemondo. Il vincitore potr\u00e0 disporre della vita dei vinti. Al momento della scelta Brancaleone si offre di partecipare e viene accolto tra i cinque sfidanti, ma sorge una disputa sulla sua nobilt\u00e0 che non viene riconosciuta dall'esperto Finogamo e ne viene anzi accertata la provenienza plebea e apostrofandolo come \"norcino\", provocando cos\u00ec la sua esclusione dalla tenzone e le ire delle Principessa Berta, che si allontana sdegnata dal sedicente cavaliere. Al torneo parteciperanno cos\u00ec quattro cavalieri.\nParte cos\u00ec la disfida ma le cose si mettono subito male per i quattro cristiani, che vengono man mano uccisi dai nemici, tra i quali si \u00e8 schierato anche Turone di Squillace convertitosi all'Islam in aperta ostilit\u00e0 contro il fratello Boemondo. Sconfitto l'ultimo cristiano, la disfida sembra perduta per tutti i crociati ma all'improvviso irrompe sul campo Brancaleone che si offre come quinto cavaliere. Il Re, vistosi perduto, si affida dunque al nuovo arrivato e lo nomina barone sul campo, permettendogli cos\u00ec di partecipare al duello e anzi promettendogli Berta in sposa. L'eroico cavaliere riesce a uccidere i quattro saraceni e affronta cos\u00ec Turone, ultimo rimasto. Ma proprio mentre sta per menare il fendente decisivo, Brancaleone \u00e8 tramortito da una noce di cocco che gli cade sul capo scoperto per opera di Tiburzia che, innamorata e gelosa, non pu\u00f2 accettare che Berta diventi moglie del vincitore.\nBrancaleone si risveglia dal colpo nel deserto e resosi conto di quanto successo, si convince di quanto inutile sia stato il suo peregrinare, ma quando si presenta la strega e gli spiega cosa ha fatto, si riprende e la rincorre per ucciderla; ma ecco che si ripresenta l'Angelo della Morte, che al termine delle sette lune \u00e8 venuto a reclamare il suo credito: con tono soddisfatto dice di avere ucciso tutti i cristiani tranne la principessa Berta d'Avignone, reclamata come concubina da un vecchissimo nobile saraceno, il soldato Thorz, convertitosi all'Islam per opportunismo e il re Boemondo, salvato dal suo titolo regale: manca quindi solo un'anima per pareggiare il conto. Brancaleone prende la spada in pugno e affronta l'angelo della morte in duello, riuscendo perfino a sferrargli un colpo fatale. L'angelo \u00e8 invincibile e Brancaleone si rassegna a essere ucciso, ma proprio nell'istante del colpo fatale la giovane strega si butta su Brancaleone e viene uccisa dalla falce della Morte, che comunque \u00e8 paga: cercava un'anima e l'ha avuta.\nBrancaleone riparte e poco dopo incontra una gazza, che riconosce essere la giovane strega ritornata in una delle sue vecchie sembianze.\nProduzione.\nSecondo alcune interpretazioni, non confermate dal regista romano, le scene con la Morte sarebbero un'evidente parodia del film \"Il settimo sigillo\" di Ingmar Bergman nel quale il cavaliere Antonius Block di ritorno dal Santo Sepolcro chiede alla Morte di giocare una partita a scacchi per avere il tempo di ravvedersi e posticipare il momento fatale. Nel film di Mario Monicelli \u00e8 Gigi Proietti che presta la voce alla Morte, ed \u00e8 egli stesso a interpretarla nel film, irriconoscibile sotto al travestimento. Ci\u00f2 viene affermato da Monicelli e confermato da Gigi Proietti nell'intervista contenuta nel DVD: \u00abS\u00ec, io ero sia il peccatore che la Morte. Solo che nel secondo ruolo nessuno mi ha mai riconosciuto. Avevo una maschera sotto cui grondavo di sudore nel deserto. Mi sono detto: \"Ma che ci vado a fare nel deserto, se tanto nessuno mi riconosce...\"\u00bb.\nNell'edizione DVD del film \u00e8 presente un'intervista con Monicelli, il quale, alla domanda se la Morte fosse una citazione del \"Il settimo sigillo\", risponde di non avere inserito il personaggio come riferimento esplicito all'opera di Ingmar Bergman, ricordando che la personificazione della Morte era gi\u00e0 presente da tempo in diversi film, storici e non.\nUn'altra citazione \u00e8 tratta da \"\" di Luis Bu\u00f1uel, riconoscibile nello stilita Colombino, anch'esso interpretato da Proietti.\nAlcune riprese del film furono girate a Tuscania un paese italiano in provincia di Viterbo."}
{"id": "102383", "revid": "82594970", "url": "https://it.wikipedia.org/wiki?curid=102383", "title": "Fingerpicking", "text": ""}
{"id": "102405", "revid": "2149508", "url": "https://it.wikipedia.org/wiki?curid=102405", "title": "Gecko", "text": "Gecko \u00e8 il motore di rendering utilizzato dal browser Mozilla Firefox, dal client di posta Mozilla Thunderbird e da altri prodotti. \u00c8 scritto in linguaggio C++ ed \u00e8 progettato per supportare gli standard aperti usati su Internet. Originariamente creato dalla Netscape Communications per il browser Netscape, oggi \u00e8 mantenuto dalla Mozilla Foundation.\nGecko offre una ricca API progettata per le applicazioni legate al web, come i browser, la presentazione dei contenuti e i programmi client/server. \u00c8 usato soprattutto dai browser derivati da Mozilla, come Mozilla Firefox e Seamonkey, ma non solo. Gecko \u00e8 multipiattaforma e funziona su un buon numero di sistemi operativi, come Linux, Unix, macOS e Windows.\nGecko \u00e8 stato per anni considerato come il secondo pi\u00f9 popolare motore di rendering per il web, dopo Trident (utilizzato da Internet Explorer per Windows), ma prima di KHTML e WebKit (usati da Konqueror e da Safari, sono due motori diversi ma derivanti dallo stesso progetto), Carakan (Opera) e Tasman (Internet Explorer per Mac). La nota societ\u00e0 russa \"Kaspersky Lab\", produttrice dell'omonimo antivirus, ha utilizzato la libreria Gecko sdk versione 1.8 per lo sviluppo del componente del suo prodotto.\nSupporto agli standard.\nQueste sono le tecnologie pi\u00f9 importanti supportate da Gecko:"}
{"id": "102406", "revid": "7", "url": "https://it.wikipedia.org/wiki?curid=102406", "title": "Napoli Capodichino", "text": ""}
{"id": "102407", "revid": "1652635", "url": "https://it.wikipedia.org/wiki?curid=102407", "title": "Ermafroditismo", "text": "Lermafroditismo o monoicismo \u00e8 il fenomeno per cui un individuo di una determinata specie (vegetale o animale) pu\u00f2 riprodurre, contemporaneamente o successivamente, sia i gameti maschili sia quelli femminili. In alcune specie animali, in particolare gli invertebrati, il fenomeno \u00e8 comune, talvolta addirittura essenziale per la riproduzione.\nDefinizioni.\nL'ermafroditismo viene definito:\nIl monoicismo si contrappone al dioicismo che caratterizza quelle specie dove i genitori sono di sesso separato, fenomeno comune anche nei vertebrati.\nStoricamente il termine ermafrodita \u00e8 stato usato, in modo generico e impreciso, per descrivere individui in particolare nella specie umana che presentano organi genitali (primari e/o secondari) ambigui. Il termine intersessuale, pi\u00f9 ampio, \u00e8 preferito da questi individui stessi e dalla classe medica.\nSi pu\u00f2 distinguere fra ermafroditismo sufficiente e insufficiente. Gli organismi ermafroditi sufficienti sono in grado di riprodursi in autonomia, mentre gli insufficienti hanno comunque necessit\u00e0 di interagire con un altro individuo della propria specie per completare la riproduzione (fecondazione incrociata). Sebbene l'autofecondazione garantisca a ogni individuo la possibilit\u00e0 di riprodursi, l'evoluzione ha favorito l'affermarsi dell'ermafroditismo insufficiente in un gran numero di specie ermafrodite. Questo perch\u00e9 la fecondazione incrociata permette una migliore variabilit\u00e0 genetica rispetto all'autofecondazione.\nEtimologia.\nEtimologicamente, il termine \"ermafrodita\" deriva da Ermafrodito, personaggio della mitologia greca figlio di Ermes e Afrodite che, essendosi fuso con una ninfa, risultava possedere tratti fisici di entrambi i sessi. Secondo la terminologia moderna, \"Hermaphroditus\" pu\u00f2 essere considerato un ermafrodita contemporaneo (o simultaneo).\nLa figura mitologica di Tiresia, che compare nell'Odissea e nell'Edipo re, pu\u00f2 essere invece considerata come un ermafrodita sequenziale (o successivo), essendosi trasformato in donna e ritornato uomo per volere degli dei.\nL'ermafroditismo nell'essere umano.\nL'ermafroditismo vero e proprio, nell'essere umano, \u00e8 descritto come una rara disgenesia gonadica. Pi\u00f9 frequenti sono gli pseudoermafroditismi (maschile e femminile), nonch\u00e9 le alterazioni collegate al sistema endocrino, che possono essere virilizzanti (come nel caso della sindrome adreno-genitale) o, al contrario, dar luogo a una insensibilit\u00e0 agli ormoni maschili (come nella sindrome di Morris) e inibire cos\u00ec lo sviluppo di caratteri sessuali maschili.\nL'\"ermafroditismo vero e proprio\" e gli \"pseudoermafroditismi\" rientrano nelle anomalie della differenziazione sessuale.\nUn essere umano ermafrodito, detto anche ermafrodita, pu\u00f2 presentare contemporaneamente organi sessuali femminili o maschili ben definiti altrimenti una condizione intermedia fra i due generi sessuali, con uno dei due organi pi\u00f9 maturo dell'altro.\nMonoicismo nelle piante.\nMonoico in particolare si utilizza parlando di spermatofite (ovvero piante a seme).\nAngiosperme e gimnosperme presentano delle strutture riproduttive (fiori e strobili) che possono contenere le parti fertili maschili e femminili, insieme o separatamente.\nQualora parti fertili maschili e femminili siano separate si hanno fiori o coni unisessuali.\nQuando le due parti coesistono i fiori sono detti ermafroditi.\nNel primo caso i fiori dei due sessi, che sono separati, possono essere:\nI termini monoico e dioico non si utilizzano riferiti alla singola pianta (maschile o femminile) ma alla specie intesa come entit\u00e0 (es. l'ontano \u00e8 una specie monoica).\nPer una maggior precisione, va messo in evidenza che nelle piante il ciclo riproduttivo \u00e8 pi\u00f9 complesso di quello degli animali, nei quali la fecondazione del gamete femminile da parte di quello maschile d\u00e0 origine a un embrione che \u00e8 un individuo sessuato, strutturalmente e funzionalmente simile ai suoi genitori. Ci\u00f2 avviene perch\u00e9 negli animali c'\u00e8 un solo tipo di cellula riproduzione: i \"gameti\", maschili o femminili. Nelle piante e nei funghi c'\u00e8 invece la costante presenza di due tipi di cellule germinali: oltre ai \"gameti\", che si comportano come quelli degli animali, sono presenti le \"spore\", cellule che non richiedono fecondazione per poter dare origine, attraverso divisioni successive, a un nuovo organismo.\nIl ciclo delle piante \u00e8 un'alternanza di due organismi: uno si riproduce attraverso i gameti (\u00e8 chiamato \"gametofito\"), l\u2019altro (lo \"sporofito\"), attraverso le spore. Sia i gameti che le spore sono cellule \"aploidi\", cio\u00e8 hanno un solo set di cromosomi: il passaggio dallo stato \"diploide\" (con i tipici due set di cromosomi) a quello aploide avviene con una particolare successione di divisioni cellulari, la \"meiosi\", che nelle piante avviene al momento della formazione delle spore. Lo stato diploide si ricostituisce con la fecondazione, quando si associano nella stessa cellula (lo \"zigote\") i set cromosomici dei due genitori. Sporofito e gametofito solo raramente hanno la stessa forma, molto spesso differiscono profondamente, nella forma e nelle dimensioni: in alcuni funghi le due fasi del ciclo sono state a lungo considerate due specie diverse. Con l'evoluzione le piante hanno acquisito progressivamente le caratteristiche strutturali che hanno loro consentito una sempre maggiore indipendenza dalla presenza di acqua allo stato liquido nell'ambiente, e il gametofito si \u00e8 di conseguenza ridotto, fino ad essere costituito da sole poche cellule, che nelle Angiosperme, le piante meglio adattate agli ambienti asciutti, sono nascoste nei tessuti dello sporofito, e dunque sfuggono a una diretta osservazione.\nQuando le spore di una felce (Pteridophyta) germinano, formano una piccola lamina verde (il gametofito), che \u00e8 molto diversa nella forma e nelle dimensioni dalle grandi foglie dello sporofito, che hanno prodotto le spore. Ma \u00e8 il piccolo e difficilmente osservabile gametofito che forma i gameti maschili e femminili. Naturalmente, essendo quelli descritti fenomeni biologici, non mancano eccezioni e anomalie. Per quanto possa sembrare paradossale, fra le piante gli \"individui\" (che dovrebbero essere \"non-divisibili\") sono di fatto molto divisibili, tanto che dai loro frammenti si ricostituisce l'intero individuo: quindi fra le piante possiamo avere anche una \"moltiplicazione\" per talea che, diversamente dalla \"riproduzione\", d\u00e0 origine a individui geneticamente identici all'individuo frammentato."}
{"id": "102408", "revid": "125491843", "url": "https://it.wikipedia.org/wiki?curid=102408", "title": "Smaug", "text": "Smaug \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo da antagonista nel romanzo \"Lo Hobbit\" e viene citato anche ne \"Il Signore degli Anelli\" e nei \"Racconti incompiuti\".\nAll'interno del \"corpus\" dello scrittore, Smaug \u00e8 un drago (nel film pur essendo ideologicamente un drago, \u00e8 realizzato esteticamente come una viverna) che ha usurpato l'antico regno di Erebor, un tempo dimora della dinastia di Durin. All'inizio de \"Lo Hobbit\", Thorin Scudodiquercia recluta una compagnia (di cui fa parte anche lo hobbit Bilbo Baggins) per riconquistare Erebor e sconfiggere il perfido drago usurpatore. Un drago avido, astuto, malvagio e temuto, Smaug \u00e8 ritenuto una delle pi\u00f9 grandi calamit\u00e0 della Terra di Mezzo ed ha molti punti in comune con altri draghi della mitologia norrena, di cui Tolkien era un grande appassionato.\nDescrizione.\nCreazione ed ispirazione.\nJ. R. R. Tolkien si \u00e8 ispirato a molti draghi della mitologia norrena per creare Smaug. Il pi\u00f9 importante fra questi \u00e8 F\u00e1fnir, apparso nel romanzo epico \"Beowulf\", che per\u00f2 non \u00e8 un drago, ma un lindorm (serpe-drago privo di ali). La conversazione tra Bilbo e Smaug sembra ispirarsi a quelle tra Sigurd e F\u00e1fnir: infatti, il collegamento tra le due opere \u00e8 accentuato nella scena in cui Bilbo ruba una tazza sul mucchio d'oro di Smaug, che ricorda direttamente una scena simile in Beowulf. In base a questo riferimento, Tolkien rispose: \u00ab\"Beowulf\" \u00e8 tra le mie fonti pi\u00f9 considerate; bench\u00e9 non l'avessi consapevolmente in mente durante la stesura, in cui l'episodio del furto deriva naturalmente (e quasi inevitabilmente) dalle circostanze. \u00c8 difficile immaginare un altro modo di proseguire la storia arrivati a quel punto. Immagino che l'autore di Beowulf direbbe la stessa cosa.\u00bb. C'\u00e8 anche chi ha paragonato Smaug al rospo gigante che appare nella novella \"Ernest\" di Edward Knatchbull-Hugessen e al mostro marino descritto nel Libro di Giobbe, che Tolkien conosceva bene.\nIl primo nome del drago era \"Pryftan\", poi successivamente cambiato in Smaug. Tolkien aveva pensato che ad uccidere Smaug dovesse essere Bilbo Baggins, ma poi cambi\u00f2 idea e scelse al suo posto Bard l'Arciere.\nFisicit\u00e0 e personalit\u00e0.\nSmog viene descritto come un drago enorme color oro rosso, con ali raccolte come un incommensurabile pipistrello e con il ventre incrostato di gemme e di frammenti d'oro per il suo lungo giacere su tesoro di Thr\u00f3r. La pelle del drago non pu\u00f2 essere trapassata, n\u00e9 bucata o scalfita da nessun tipo di arma, ed \u00e8 quindi indistruttibile. Lo stesso Smaug rivela a Bilbo Baggins di essere corazzato di sopra e di sotto con scaglie di ferro e gemme dure. La sua armatura emana una luce rossa e calda. In realt\u00e0 Smaug possiede un punto debole che mostra inconsciamente a Bilbo: una macchia nell'incavo della parte sinistra del petto. All'epoca in cui era un drago giovane, Smaug era alto cinque metri.\nTolkien descrive Smaug come una creatura \"puramente intelligente\", l'incarnazione del peccato, della superbia e dell'avarizia. Ha una personalit\u00e0 simile al tipico aristocratico inglese, infatti ha modi molto eleganti. Odia i Nani e qualsiasi persona voglia aiutarli. \u00c8 invece incuriosito da Bilbo, invisibile e chiaramente non un Nano e ha con lui una conversazione subdolamente affabile, del resto reciprocata allo stesso modo dallo scaltrito Bilbo. Come ogni drago dorme molto (anche per lunghi anni), non pu\u00f2 resistere al fascino di una conversazione enigmatica e di passare un po' di tempo cercando di comprenderla, ed \u00e8 molto aggressivo nei confronti di chiunque osi penetrare nel suo territorio e tentare di impadronirsi di una parte del suo bottino. Smaug ha un'enorme familiarit\u00e0 con ciascuno dei beni custoditi nel suo gigantesco tesoro, tanto da accorgersi subito del furto di una coppa (neppure molto voluminosa) da parte di Bilbo. Infatti, ogni drago sa perfettamente cosa possiede, soprattutto se lo ha custodito per decenni. A dispetto di questo, invece, non sanno distinguere un manufatto di buona fattura da uno poco pregiato.\nPaul Thomas Edmund ammette che Smaug non ha la stessa dose di cattiveria che ha Sauron ne \"Il Signore degli Anelli\": mentre il drago ha come solo interesse quello di difendere il suo bottino, l'Oscuro Signore ha intenzioni ben pi\u00f9 malvagie, cio\u00e8 assoggettare tutti i popoli liberi della Terra di Mezzo. Rispetto a Glaurung, Smaug \"\u00e8 altrettanto pericoloso e altrettanto capace di creare desolazione\", ma \u00e8 uno spirito libero che non obbedisce agli ordini di nessuno, mentre Glaurung era completamente dipendente da Morgoth. Smaug \u00e8 spesso paragonato a Gollum. Entrambi i personaggi, infatti, sono fortemente legati a beni materiali (il tesoro per Smaug e l'Unico Anello per Gollum). A differenza di Gollum che \u00e8 un personaggio intricato e sventato, Smaug \u00e8 pi\u00f9 intelligente e furbo.\nEtimologia.\nIl nome Smaug non ha un'etimologia precisa in nessuna delle lingue fantastiche dell'universo di J. R. R. Tolkien (viene denominato \"Tr\u00e2gu\" nella lingua di Dale). In una delle lettere scritte da Tolkien e pubblicate postume dal figlio, l'origine del nome \"Smaug\" viene spiegata come \"uno stratagemma filologico\" del verbo germanico antico \"smugan\", \"spingere attraverso un foro\".\nBiografia.\n\"Lo Hobbit\".\nCome ogni membro della sua razza, Smaug \u00e8 stato creato da Morgoth, primo Oscuro Signore, con l'obiettivo di supportare gli orchi contro le armate elfiche. Tolkien scrive che i draghi vivono \u00abpraticamente per sempre, a meno che non vengano uccisi\u00bb, quindi non si conosce l'et\u00e0 precisa di Smaug, ma \u00e8 sicuro abbia pi\u00f9 di 170 anni. La prima apparizione del drago avviene nell'anno 2770 della Terza Era, periodo nel quale era gi\u00e0 l'ultimo esemplare di drago rimasto nella Terra di Mezzo. Attacca e distrugge la citt\u00e0 di Dale e poi conquista Erebor o Montagna Solitaria, ponendo cos\u00ec fine al regno dei Nani conosciuto come Regno sotto la Montagna. Si impossessa di tutti i tesori dei Nani e li accumula nella sala centrale delle caverne, facendone cos\u00ec il proprio giaciglio. Fra gli oggetti in possesso di Smaug vi son l'Arkengemma (\"Arkenstone\" in originale) e diverse cotte di mithril (il fantastico metallo leggero e resistente proveniente da Moria).\nThorin Scudodiquercia, ultimo erede dell'antica famiglia che viveva nel Regno sotto la Montagna, decide di organizzare una spedizione per sconfiggere Smaug e riconquistare Erebor. Giunti a destinazione, dopo aver trovato un'entrata segreta, i nani mandano nelle caverne lo hobbit Bilbo Baggins. Il piccolo hobbit si rende invisibile grazie al suo anello magico, ma Smaug riesce a fiutarlo comunque.\nIl drago comincia una conversazione con lo hobbit e scopre, come sospettava, che gli abitanti della Citt\u00e0 del Lago, la nuova residenza degli abitanti dell'antica Dale, hanno dato aiuto ai Nani di Erebor. Decide, dunque, di recarsi personalmente nella citt\u00e0 e di distruggerla con le proprie forze. Il drago incendia la citt\u00e0, ma viene ucciso da Bard l'Arciere con la sua freccia nera. Bard, infatti, aveva appreso il punto debole di Smaug (una macchia nell'incavo della parte sinistra del petto) da un tordo (il cui linguaggio poteva essere compreso dagli appartenenti alla stirpe del Re di Dale, e Bard ne era un discendente), che ne era venuto a conoscenza avendo ascoltato il racconto di Bilbo che raccontava ai suoi compagni del suo incontro con Smaug. Il corpo di Smaug sprofonda nel lago della citt\u00e0, mentre Bard viene eletto re di Dale.\n\"Il Signore degli Anelli\".\nIl drago Smaug viene citato anche ne \"Il Signore degli Anelli\" da Gandalf il Grigio; egli si compiace della scomparsa del drago, che nella guerra di cui si narra nel romanzo si sarebbe certamente alleato con il malvagio Sauron.\nAdattamenti.\nSmaug \u00e8 apparso in molti adattamenti cinematografici e radiofonici de \"Lo Hobbit\".\n\"Lo Hobbit\" (1977).\nNella versione animata de \"Lo Hobbit\" del 1977, Smaug \u00e8 doppiato da Richard Boone. Questa versione del personaggio si distacca molto dalla versione del romanzo. Infatti il personaggio presenta alcune caratteristiche simili ai mammiferi, come pelliccia e canini e il suo volto sembra quello di un gatto mostruoso pi\u00f9 che di un drago. Nel film, inoltre, Smaug compare solo per qualche minuto. Nel videogioco del 2003, Smaug \u00e8 doppiato da James Horan.\n\"Il Signore degli Anelli\" di Peter Jackson.\nNella trilogia de \"Il Signore degli Anelli\" diretta da Peter Jackson, Smaug viene solo menzionato indirettamente da alcuni protagonisti. Un suo dipinto appare sulla Mappa di Thr\u00f3r in possesso di Bilbo Baggins ne \"La Compagnia dell'Anello\".\n\"Lo Hobbit\" di Peter Jackson.\nNella trilogia de \"Lo Hobbit\" diretta da Peter Jackson, Smaug \u00e8 uno dei personaggi principali nonch\u00e9 antagonista maggiore. Il 16 giugno 2011, \u00e8 stato annunciato che Smaug sarebbe stato interpretato in motion capture da Benedict Cumberbatch, con la voce italiana di Luca Ward. Il colore delle scaglie e della pelle del drago ricalca quello dell'illustrazione originale di Tolkien, mentre il suo aspetto generale si ispira molto alle illustrazioni del libro di Alan Lee (che del resto ha anche lavorato alla realizzazione di entrambe le trilogie). Rispetto al libro, Smaug \u00e8 molto pi\u00f9 alto e colossale (raggiunge ben 150 metri di lunghezza/altezza, il doppio di un Boeing 747 contro i \"soli\" 20 metri del libro). Il drago parla con la Received Pronunciation, accompagnato da un ringhio di sottofondo, mentre la voce di Cumberbatch \u00e8 stata mischiata con ringhi di coccodrillo. Nel periodo in cui Guillermo del Toro venne scelto come regista dei film, si concentr\u00f2 molto sul design di Smaug; voleva infatti che la sua creazione fosse la prima a essere avviata e l'ultima ad essere approvata. Il regista \u00e8 da sempre affascinato dai draghi e fece avere a John Howe un libro in cui venivano approfonditi i diversi simbolismi dei draghi nelle varie culture in modo da aiutarlo a realizzare meglio Smaug. Inoltre Del Toro, prima di affidare la parte a Cumberbatch, propose a Ron Perlman di doppiare il personaggio.\n\"Un viaggio inaspettato\".\nNel primo film, \"Lo Hobbit - Un viaggio inaspettato\", compare brevemente e di sfuggita alla fine del film in cui si intravedono le sue gambe, le ali e la coda. Nel corso del film, Smaug \u00e8 stato argomento di discussione nel Bianco Consiglio da parte di Gandalf. Rispetto ai sequel, Smaug \u00e8 raffigurato come un drago a quattro zampe con le ali sulla schiena. Curiosamente, nella breve sequenza finale in cui si intravede parte del muso di Smaug, il drago appare di colore blu (secondo il libro di realizzazione del film \"The Hobbit: The Desolation of Smaug Chronicles Art &amp; Design\" ci\u00f2 \u00e8 dovuto allo stato di ibernazione in cui si trovava). A partire da \"La desolazione di Smaug\", il drago emerge nel suo aspetto definitivo.\n\"La desolazione di Smaug\".\nHa un ruolo pi\u00f9 ampio nel sequel, \"Lo Hobbit - La desolazione di Smaug\", nel quale ricopre il ruolo del principale antagonista. In questo secondo film, il drago \u00e8 con le ali attaccate alle braccia come una viverna. In un'intervista a Joe Letteri, \u00e8 stato rivelato che il design di Smaug \u00e8 stato cambiato a quello attuale dopo che la troupe ha visto come Benedict Cumberbatch interpretava Smaug muovendosi su tutti e quattro gli arti. Il punto debole mostrato sulla corazza di Smaug, \u00e8 il risultato di un attacco subito a Dale durante il quale perse una delle sue squame. Durante il suo incontro con Bilbo fa riferimento all'Unico Anello e al calare delle tenebre, ricollegandosi alla rinascita di Sauron nel \"La battaglia delle cinque armate\". Verso la fine del film Smaug si scontra con Bilbo e con la compagnia di Thorin Scudodiquercia, fin quando non vola per andare a distruggere la Citt\u00e0 del Lago.\n\"La battaglia delle cinque armate\".\nCompare anche all'inizio de \"Lo Hobbit - La battaglia delle cinque armate\", ricollegandosi con la fine del secondo film che vedeva Smaug andare ad attaccare la Citt\u00e0 del Lago. Dopo aver seminato morte e distruzione, viene ucciso da Bard l'Arciere con una freccia di ferro di forma allungata, che lo trafigge nel punto in cui mancava una scaglia facendolo cadere esanime sulla barca che trasporta il Governatore in fuga dalla citt\u00e0. Viene poi rivelato che l'attacco di Smaug su Erebor faceva parte del disegno di Sauron.\nCritiche e cultura di massa.\nSmaug \u00e8 senza dubbio uno dei draghi pi\u00f9 famosi della letteratura e, dopo l'uscita della trilogia de \"Lo Hobbit\", anche del cinema. La rappresentazione cinematografica di Smaug \u00e8 stata acclamata dalla critica e dai fan ed \u00e8 stato definito da molti \"il miglior drago della storia del cinema\"."}
{"id": "102410", "revid": "104265", "url": "https://it.wikipedia.org/wiki?curid=102410", "title": "Il sorpasso", "text": "Il sorpasso \u00e8 un film del 1962, diretto da Dino Risi. La pellicola, generalmente considerata come il capolavoro del regista, costituisce uno degli affreschi cinematografici pi\u00f9 rappresentativi dell'Italia del benessere e del miracolo economico di quegli anni.\nTrama.\nA Roma, la mattina del Ferragosto 1962, la citt\u00e0 \u00e8 deserta. Bruno Cortona, quarantenne vigoroso ed esuberante, amante della guida sportiva e delle belle donne, al volante della sua Lancia Aurelia B24 convertibile, vaga alla ricerca di un pacchetto di sigarette e di un telefono pubblico. Lo accoglie in casa Roberto Mariani, studente di legge al quarto anno, rimasto in citt\u00e0 per preparare gli esami. Dopo la telefonata, Bruno chiede a Roberto di fargli compagnia: i due, sulla spinta dell'esuberanza e dell'invadenza di Bruno, intraprendono un viaggio in auto lungo la via Aurelia, a velocit\u00e0 sostenuta, che li porter\u00e0 in direzione della Toscana, a Castiglioncello, raggiungendo mete occasionali sempre pi\u00f9 distanti. Durante il viaggio verso il nord e verso il mare, arriveranno anche a far visita ad alcuni parenti di Roberto, prima, e alla figlia e all'ex-moglie di Bruno, poi.\nIl giovane Roberto sar\u00e0 pi\u00f9 volte sul punto di abbandonare Bruno, ma sia il caso, sia una certa inconfessabile attrazione, mascherata da una certa arrendevolezza, terr\u00e0 unita l'assortita coppia di amici occasionali, che significher\u00e0 per Roberto anche un percorso di iniziazione alla vita. Egli infatti si allontana dai miti e dai timori giovanili e inizia la rilettura delle sue relazioni familiari, dell'amore e dei rapporti sociali, sino alla tragica conclusione che si materializza durante l'ennesimo sorpasso avventato: per evitare l'impatto frontale con un camion, Bruno sterza violentemente a sinistra e finisce per urtare un paracarro. Nell'impatto, Bruno sbalza fuori dall'auto riuscendo cos\u00ec a salvarsi, mentre Roberto perde la vita finendo gi\u00f9 da una scarpata. Agli agenti intervenuti Bruno confesser\u00e0, dato il tempo limitato trascorso con il ragazzo, di non conoscerne neppure il cognome.\nProduzione.\nSoggetto.\nInizialmente un progetto in cantiere della casa di Dino De Laurentiis, il soggetto era stato scritto originariamente per Alberto Sordi nel ruolo di Bruno Cortona e doveva avere come titolo \"Il giretto\". Quando poi la produzione pass\u00f2 a Mario Cecchi Gori, che aveva sotto contratto Vittorio Gassman, la scelta ricadde appunto su quest'ultimo, siccome a quel tempo Sordi aveva un'esclusiva con la De Laurentiis. Il cambio di scritturazione and\u00f2 benissimo a Dino Risi, a cui Cecchi Gori impose la sola condizione di girare il tutto in non pi\u00f9 di 60 giorni, per evitare cos\u00ec che Gassman andasse \"in pro-rata\" (clausola contrattuale che prevedeva un aumento sostanzioso dell'ingaggio fino a due, tre o quattro volte quello iniziale).\nBench\u00e9 vi vengano accreditati quali soggettisti lo stesso Risi e gli sceneggiatori Ruggero Maccari ed Ettore Scola, autori accreditati anche per la sceneggiatura, Rodolfo Sonego afferm\u00f2 d'esserne stato in realt\u00e0 lui l'autore effettivo e che l'avrebbe poi venduto alla De Laurentiis, senza che, al cambio di consegne tra i due produttori, ne risultasse dunque accreditato. La faccenda tuttavia non ebbe alcun seguito legale: n\u00e9 Rodolfo Sonego, n\u00e9 la De Laurentiis intentarono causa, sebbene lo stesso Sonego avesse asserito che comunque \"Il sorpasso\", nella realizzazione di Mario Cecchi Gori, fosse molto fedele al soggetto che aveva scritto.\nCast.\nIntervistato in occasione del cinquantenario del film, nel 2012, Jean-Louis Trintignant dichiar\u00f2 che venne scelto solamente perch\u00e9 assomigliava alla sua controfigura. In effetti, lo stesso Risi, in un testo per \"L'Unit\u00e0\", aveva raccontato cos\u00ec la scelta: \u00abCominciai il film (\u2026) senza sapere chi sarebbe stato il compagno di Bruno Cortona: sapevo solo che doveva essere di piccola statura, biondo e, naturalmente, giovane.\u00bb Quindi fu scelta una controfigura con queste caratteristiche ancor prima d'avervi scritturato l'interprete vero e proprio; soltanto in seguito il regista fece arrivare da Parigi l'attore francese, \u00abper me sconosciuto, Jean-Louis Trintignant. Lo vidi e dissi subito: \u00e8 lui. Gentile, timido, educato, era il perfetto antagonista di Gassman.\u00bb Nei titoli di testa, comunque, il nome di Trintignant viene dopo quello della Spaak.\nUna delle due turiste nel cimitero militare tedesco (di Pomezia) \u00e8 Annette Str\u00f8yberg, con la quale Gassman avr\u00e0 in futuro un'importante relazione sentimentale. Nella scena della partita di ping-pong in spiaggia s'intravedono un ventenne Vittorio Cecchi Gori, figlio del produttore del film ed egli stesso futuro produttore, e un giovanissimo Giancarlo Magalli seduto su una ringhiera.\nIn una scena dove si possono vedere due ragazzi che giocano a ping-pong, questi sono Andrea e Carlo Giordana, figli di Claudio Gora.\nRiprese.\nLe prime scene a venir girate furono proprio quelle che aprono il film: le riprese furono effettivamente realizzate nel periodo di Ferragosto e siccome Risi non aveva ancora scelto l'interprete di Roberto Mariani, us\u00f2 una controfigura, sia quando il giovane appare alla finestra, sia nella parte iniziale del viaggio, con il transito in Piazza di Spagna, Piazza del Popolo e Piazza San Pietro: le inquadrature sono sempre in campo lungo, e quando l'auto passa davanti alla macchina da presa, il figurante si copre il viso.\nLe scene iniziali del film, con Bruno Cortona che percorre in auto strade assolate e deserte di una Roma periferica, furono tutte girate nella zona detta della Balduina, il quartiere romano che negli anni sessanta era abitato da numerosi attori e cantanti e che in quegli anni giunse a simboleggiare il cosiddetto boom economico. Nei condom\u00ecni borghesi di recente costruzione, infatti, convivevano impiegati statali e ricchi commercianti, avvocati ed importanti imprenditori edili, spesso definiti con disprezzo \"palazzinari\". Quando Bruno fa nuovamente una sosta questa volta per bere a una fontanella si avvede di un giovane affacciato alla finestra.\nIn realt\u00e0, come detto, colui che appare alla finestra non \u00e8 Trintignant, ma una controfigura, scelta con le caratteristiche del giovane che Risi aveva immaginato, ripresa in penombra e in campo lungo; inoltre, il vero palazzo usato per l'abitazione di Roberto si trova in un altro quartiere romano, quindi il dialogo fra i due personaggi \u00e8 un montaggio di scene girate in tempi e luoghi diversi, con interpreti diversi. La cosa si pu\u00f2 capire da alcuni particolari: quando Bruno guarda in alto, la persona pare portare gli occhiali e la finestra \u00e8 grande, del tipo a tre vetri, dei quali solo uno \u00e8 chiuso; quando \u00e8 invece inquadrato Trintignant, la finestra \u00e8 visibilmente pi\u00f9 piccola, oltrech\u00e9 di tipo diverso; inoltre dietro alla fontanella \u2013 che in teoria \u00e8 frontale alla finestra\u00a0\u2013 \u00e8 tutta campagna, ma nella scena in cui Roberto vede la portinaia sul balcone dei vicini, tale balcone risulta dirimpetto alla medesima finestra.\nLa localit\u00e0 di Castiglioncello, frazione di Rosignano Marittimo (provincia di Livorno), fu scelta da Risi su insistenza di Gassman, che vi era solito trascorrere le vacanze con la famiglia e voleva approfittarne nelle pause di lavorazione: il fatto viene riportato, fra gli altri, nel libro \"Una grande famiglia dietro le spalle\" di Paola Gassman, dove l'attrice racconta che proprio per tale circostanza partecip\u00f2 anche lei alle riprese, debuttando ad appena 17 anni.\nMario Cecchi Gori, produttore del film, aveva pensato a un finale differente rispetto a quello deciso da Dino Risi, cio\u00e8 quello di inquadrare i due protagonisti mentre sfrecciavano verso l'avventura, ma questo finale non fu adottato: infatti, i due avevano scommesso che se il giorno seguente all'ultima ripresa ci fosse stato bel tempo avrebbero girato il finale voluto da Dino Risi; in caso contrario avrebbero chiuso il set e adottato il lieto fine di Mario Cecchi Gori. Ma il sole di quel giorno, a detta di Dino Risi, fu bellissimo e splendente e questo comport\u00f2 la scelta del finale tragico.\nIl film.\nIl forte taglio di critica sociale e di costume, seppure nascosto tra le pieghe comiche e divertenti della commedia, ne fa uno dei manifesti del genere cinematografico meglio conosciuto come \"commedia all'italiana\" dove compaiono alcuni innovativi e originali caratteri formali.\nI personaggi protagonisti di Bruno Cortona e Roberto Mariani, per esempio, superano abbondantemente la caratterizzazione macchiettistica e caricaturale della commedia. Essi risultano psicologicamente completi e definiti (il regista \u00e8 laureato in medicina e specializzato in psichiatria), soprattutto Trintignant, che d\u00e0 vita a un ritratto molto intenso di un giovane timido, perdente, ma maturo nella sua coscienza di classe, attratto da schemi sociali di successo, ma allo stesso tempo incardinato a precisi canoni di comportamento mutuati dal proprio gruppo d'appartenenza, la piccola borghesia romana lavoratrice, che con le proprie virt\u00f9 familiari si contrappone sia all'alta borghesia rampante e arrivista, sia al sottoproletariato urbano, ancora distante dai grandi processi economici.\nIl duello psicologico Bruno-Roberto, giocato sul filo dei 130 chilometri orari, \u00e8 uno schema nuovo, non consueto nei film di commedia. Come \u00e8 del tutto innovativo, rispetto alle altre pellicole di genere, il ricorso all'io pensante del giovane Roberto, mediante il quale veniamo a conoscenza della contraddizione tra pensiero e azione che il ragazzo vive a contatto con Bruno, e soprattutto del percorso d'iniziazione erotica e sociale che egli compie. I personaggi protagonisti, cos\u00ec diversi ma in egual misura positivi e negativi, si attraggono e si respingono tra loro, attraendo a loro volta gli spettatori verso due poli distinti e contrapposti d'identificazione sociale: cosa questa che li rende assai diversi dai personaggi sordiani, protagonisti tipici della commedia, accompagnati in genere da un univoco senso di sottile disprezzo o comica compassione.\n\"Il sorpasso\" segna un'ulteriore differenziazione rispetto ad altre pellicole della \"commedia all'italiana\". In questo film la personalit\u00e0 artistica del regista \u00e8 pi\u00f9 marcata e presente, e non si limita alla sola partecipazione o rifinitura del soggetto. La dinamica delle scene e il succedersi dei piani sono estremamente pi\u00f9 elaborati, e sono il frutto di una sola mente ideativa. A volte, la ripresa sfuma nel documentarismo, e i particolari d'ambientazione sono cos\u00ec definiti da somigliare quasi a un cinegiornale del tempo: cos\u00ec, per esempio, nella scena girata nella sala da ballo in riva al mare, quando il regista si sofferma con insistenza sui passi di \"twist\" delle comparse. Qui, il regista non \u00e8 colui che si pone dietro la macchina da presa e si limita a filmare il lavoro corale di una squadra di artigiani, della quale un gruppo di geniali attori fa parte. Risi concepisce personalmente i piani-sequenza, determina a tavolino i ritmi delle scene e delle battute, e, pur lasciando ampio spazio alla creativit\u00e0 dell'attore, decide \"a priori\" l'incisivit\u00e0 e lo stacco di alcune di esse. Il risultato \u00e8 leggero, godibile, divertente, nello stile dell'autore, ma al tempo stesso si propone come testimonianza, documentazione e denuncia, allontanandosi molto dai confini della commedia. In alcuni momenti, come quando il giovane studente tenta di salire su un mezzo pubblico nel porto di Civitavecchia, la rappresentazione sociale diventa ultra-realistica, pressoch\u00e9 pasoliniana.\n\"Il sorpasso\" risulta quindi, come suggerisce del resto il suo stesso titolo, un film assai veloce e ritmato su precisi spunti di accelerazione, e le battute memorabili di Vittorio Gassman chiudono i tanti siparietti che nella pellicola si aprono e si chiudono con continuit\u00e0, schema questo che ha assai poco di teatrale e molto di cinematografico.\nAltri elementi formali fanno del film un'importante novit\u00e0. La pellicola infatti \u00e8 considerata da alcuni un vero \"road-movie\" (\"pellicola di strada\"), il primo del genere in Italia, poich\u00e9 \u00e8 strutturale il legame che viene vissuto con la strada nello svilupparsi della vicenda narrativa. \u00c8 la strada, nel suo rapporto attivo e passivo coi due protagonisti, che segna il percorso del soggetto da un punto di partenza preciso (la Roma deserta di un ferragosto qualunque) sino alla tragica curva di Calafuria, poco dopo il paese di Quercianella, sul lungomare toscano.\nBruno e Roberto si allontanano brevissimamente dalla strada ma a essa fanno sempre ritorno, ed \u00e8 la strada, appunto, la rappresentazione scenica di una nazione che si avvia velocemente alla fine di un sogno, quello del benessere collettivo e generalizzato. Il salto che l'autovettura compie nel vuoto, tra lo sguardo incuriosito di bagnanti distratti, \u00e8 puro simbolismo. Come sono carichi di simboli la vita spezzata del giovane onesto e ingenuo e il pericolo invece scampato dal suo alter ego Cortona. Essi rappresentano due identit\u00e0 della nazione, giunta a un bivio della propria storia. La prima, quella legata ai princ\u00ecpi, sar\u00e0 sedotta e morir\u00e0, nella fine di un sogno, lasciando campo libero alla seconda Italia, quella furbesca, individualista e amorale. \u00c8 forse questa vena pessimistica, questa profonda sfiducia in un certo tipo di uomo italiano, nelle sue reali possibilit\u00e0, in certi tratti ricorrenti della storia dell'Italia, e questa critica dura alle sue abitudini e alla sua mentalit\u00e0, che ricollega il film a quel genere, detto appunto \"commedia all'italiana\", del quale \u00e8 ritenuto da molti un capolavoro.\nOccorre spendere qualche parola in pi\u00f9 sui simbolismi che intorno alla strada si raccolgono. Non a caso \u00e8 la Via Aurelia il percorso lungo il quale la vicenda si snoda, l'arteria consolare che esce da Roma e si dirige pigramente verso le riviere di Fregene e dell'alto Lazio, perch\u00e9 \u00e8 questa la strada che pi\u00f9 di altre nel corso degli anni Sessanta ha rappresentato un mito collettivo e generazionale: una strada verso la vacanza, l'evasione, il benessere in molteplici rappresentazioni. L'Aurelia ha rappresentato, in certo qual modo, una sintesi sociale. Il suo percorso, muovendo dal centro della citt\u00e0, attraversava dapprima i quartieri borghesi della capitale in crescita, sorti a ridosso del centro storico di Roma, quindi sfiorava le borgate popolari ancora fatiscenti, e, correndo velocemente tra le ultime contrade agricole della bonifica laziale, raggiungeva le spiagge popolari della riviera o i piccoli centri delle facoltose Fregene, Santa Marinella, e via via su sino a Capalbio, tra un fiorire di urbanizzazioni selvagge e abusive.\nLa civilt\u00e0 che i protagonisti incontrano nel loro viaggio \u00e8 quindi davvero uno spaccato trasversale di quella societ\u00e0 romana che collettivamente si metteva in moto ogni domenica per celebrare il rito della festa, tra soste alle stazioni di servizio, lunghe code d'automobili e incidenti frontali.\nAnche l'automobile, una Lancia Aurelia B24 (l'analogia tra il nome della spider e la via consolare non pu\u00f2, anche questa volta, esser casuale) riflette un simbolismo radicale. \nLa macchina, infatti, era uscita dalle officine nel 1956 e rappresentava allora il prototipo di un'idea di eleganza e raffinatezza, ma ben presto si trasform\u00f2 nell'ideale dell'automobile aggressiva, prepotente, truccata nel motore e negli allestimenti, tra cui il famosissimo clacson tritonale che accompagna gran parte delle sequenze in auto. In alcune scene del film la si scorge infatti in questa sua immagine. La fiancata destra mostra ancora le lavorazioni di un'officina di carrozziere, le riparazioni non ancora riverniciate, le cicatrici che dovevano testimoniare le battaglie sostenute dall'auto e dal suo pilota (notare che manca anche uno dei due terminali di scarico della vettura). Dino Risi sceglie non casualmente una Lancia Aurelia, poich\u00e9 essa rappresenta proprio la corruzione di un'idea, quella fiducia nel miracolo economico che con gli anni andr\u00e0 a finire in Italia, lasciando il posto a una societ\u00e0 divisa e contraddittoria, nella quale solo i cialtroni opportunisti, come Cortona, e i loro pseudovalori morali diventeranno i soggetti protagonisti di un benessere sociale.\nColonna sonora.\nLa colonna sonora \u00e8 curata da Riz Ortolani; ma le scene pi\u00f9 importanti del film vivono invece su alcuni motivi musicali tra i pi\u00f9 in voga in quel periodo.\nLa trovata pu\u00f2 sembrare oggi banale ai pi\u00f9, ma a quel tempo era molto originale, e fu usata come ulteriore caratterizzazione del personaggio e determinazione del contesto.\nDistribuzione e accoglienza.\n\"Il sorpasso\" usc\u00ec in Francia col titolo \"Le Fanfaron\" e negli Stati Uniti con il titolo \"The Easy Life\". In America, il film \"divent\u00f2 un fenomeno di culto\": Dennis Hopper, il regista del cult movie \"Easy Rider\" si \u00e8 ispirato a \"Il sorpasso\" per scrivere il suo soggetto considerato il capolavoro (nonch\u00e9 il capostipite) dei road movie.\nDino Risi raccont\u00f2 che alla prima erano presenti solo 50 persone. Il film ebbe da subito un \u00abgrandissimo successo di pubblico e di critica\u00bb. Gli incassi successivi furono eccezionali: il film, costato una cifra superiore ai 300 milioni di lire, ne incass\u00f2 in 3 anni pi\u00f9 di un miliardo. \"Il sorpasso\" fu un successo non solo italiano ma internazionale, tanto che in Argentina alcuni credono che \"sorpasso\" significhi \"spaccone\".\nIncassi.\nIncasso accertato sino a tutto il 30 giugno 1965 Lit. 1.182.686.541.\nPremi e riconoscimenti.\nIl film \u00e8 stato anche inserito nella lista dei \"100 film italiani da salvare\", \u00ab100 pellicole che hanno cambiato la memoria collettiva del Paese tra il 1942 e il 1978\u00bb."}
{"id": "102412", "revid": "21371", "url": "https://it.wikipedia.org/wiki?curid=102412", "title": "Lamezia S.Eufemia", "text": ""}
{"id": "102413", "revid": "1451528", "url": "https://it.wikipedia.org/wiki?curid=102413", "title": "Campo da calcio", "text": "Il campo da calcio \u00e8 la struttura, spesso situata in uno stadio, adibita a ospitare l'incontro. Viene disciplinato dal Punto 1 del Regolamento.\nCaratteristiche.\nEsso si compone di 3 parti:\nA delimitare il terreno di gioco sono le strisce di colore bianco, che indicano inoltre le aree di rigore, le aree d'angolo e il cerchio di centrocampo. Al centro dei lati minori sono situate le porte, delimitate da legni (pali e traversa) e rete. Le linee del campo sono parte integrante del terreno di gara, pertanto il pallone che si trovi sulla linea \u00e8 considerato in gioco.\nMisure e lunghezza.\nData l'origine britannica del gioco, nonch\u00e9 l'iniziale predominio dell'IFAB nella stesura del regolamento, le dimensioni venivano espresse in iarde (yd) con l'equivalente approssimato in unit\u00e0 decimali. Oggi anche l'IFAB usa le unit\u00e0 metriche, con l'equivalente in unit\u00e0 imperiali tra parentesi (sebbene nel Regno Unito, colloquialmente, sia ancora popolare riferirsi alle iarde). Le misure sono riportate nella tabella seguente:\nLe misure standard consigliate dalla FIFA sono (lunghezza \u00d7 larghezza) 105 \u00d7 68 m.\nLinee.\nCerchio di centrocampo.\nIl cerchio di centrocampo \u00e8 una linea circolare, avente come centro il punto centrale del terreno di gioco utilizzato per il calcio d'inizio, e come misura del raggio 9,15 m. Tale circonferenza delimita la distanza minima dal pallone che devono tenere i giocatori difendenti durante un calcio d'inizio. .\nDescrizione e funzioni.\nIl cerchio di centrocampo viene identificato come una circonferenza tracciata sul terreno di gioco, che ha come centro il punto centrale del terreno di gioco utilizzato per il calcio d'inizio; al fine di verificarne la correttezza, si devono individuare due archi di circonferenza identici di direzione opposta combacianti in corrispondenza della linea mediana del terreno di gioco. La circonferenza deve avere un raggio che misuri 9,15 m (10 iarde del sistema imperiale), e di conseguenza un diametro di 18,3 m (20 iarde).\nDurante il calcio d'inizio.\nL'unica funzione del cerchio di centrocampo \u00e8 quella di segnalare la distanza minima che i giocatori della squadra che non sta battendo il calcio d'inizio devono mantenere dal pallone, posizionato nel punto centrale del terreno di gioco. Qualsiasi giocatore della squadra in possesso del pallone pu\u00f2 posizionarsi all'interno del cerchio di centrocampo: il giocatore battente pu\u00f2 occupare tutta l'area del cerchio, gli altri compagni devono invece restare nella propria met\u00e0 del terreno di gioco. I giocatori avversari possono entrare all'interno dell'area del cerchio non appena il pallone \u00e8 in gioco, ovvero quando la sfera \u00e8 in chiaro movimento e viene spostata dal punto centrale di partenza; nel caso in cui un giocatore avversario entri nel cerchio di centrocampo prima che il pallone sia messo in gioco, il calcio d'inizio \u00e8 considerato da ripetersi.\nLinea mediana.\nLa linea mediana, chiamata anche linea di met\u00e0 campo, \u00e8 una linea continua, tracciata sul terreno di gioco parallelamente alle linee di porta, che divide in due met\u00e0 il campo.\nLa linea mediana congiunge i punti medi delle due linee laterali e divide il cerchio di centrocampo in due archi di circonferenza identici di direzione opposta. Opzionalmente possono essere segnate delle linee tratteggiate come prolungamento della linea mediana fuori dalle linee laterali del campo.\nUna funzione della linea mediana, oltre a dividere in due met\u00e0 il terreno di gioco, \u00e8 quello di indicare la delimitazione della posizione che tutti i giocatori devono tenere durante un calcio d'inizio, eccetto il giocatore che lo esegue: ognuno deve infatti restare nella propria met\u00e0 campo, quindi non superare la linea mediana prima che il pallone sia in gioco.\nUn ulteriore fine della linea mediana \u00e8 quello di imporre il limite del fuorigioco: infatti se un giocatore attaccante che riceve il pallone, al momento del passaggio si trova nella propria met\u00e0 campo, anche al di l\u00e0 della linea in corrispondenza del penultimo difensore, il fuorigioco non sussiste. Di conseguenza limita anche l'avanzamento sulla linea laterale all'assistente arbitrale: ove la linea in corrispondenza del penultimo difensore sia oltre la linea della met\u00e0 campo dei difendenti, il guardalinee non pu\u00f2 prosegure oltre la linea mediana.\nPunto centrale.\nIl punto centrale, a volte chiamato punto del calcio d'inizio, \u00e8 il punto che identifica il centro del campo e rappresenta il punto in cui deve essere posizionato il pallone per effettuare un calcio d'inizio. \u00c8 contemporaneamente il punto medio della linea mediana e il centro del cerchio di centrocampo.\nFino a che il pallone rimane fermo sul punto centrale, esso \u00e8 da considerarsi non in gioco; il pallone entra in gioco quando viene colpito dal calciatore che esegue il calcio d'inizio ed \u00e8 in chiaro movimento, ovvero quando si viene spostato completamente dal punto centrale.\nArea di rigore.\nL'area di rigore \u00e8 una zona rettangolare, situata davanti a ciascuna porta: all'interno di essa, il portiere della squadra difendente pu\u00f2 toccare e trattenere il pallone con le mani.\nSe la squadra difendente commette un fallo passibile di un calcio di punizione diretto all'interno di questa, alla squadra avversaria viene assegnato un calcio di rigore.\nDescrizione e funzioni.\nOgni fallo di gioco che sia punito dal regolamento con un calcio di punizione diretto, se commesso all'interno della propria area di rigore, comporta un calcio di rigore contro la squadra che ha commesso il fallo. Anche se molto spesso gli arbitri tendono a non concedere tale penalit\u00e0 per i falli meno gravi, in area di rigore possono essere assegnati anche calci di punizione indiretti; in tal caso, se si calciasse direttamente in porta, e si segnasse, il gol non sarebbe valido, e il gioco riprenderebbe con un calcio di rinvio per la squadra avversaria.\nFino alla stagione 2018/2019 (inclusa), in caso di calcio di rinvio o di calcio di punizione a favore dei difendenti in area, il pallone era considerato in gioco solo nel momento in cui usciva direttamente dall'area di rigore verso il terreno di gioco. Se, in questi due casi, il pallone veniva toccato da un altro calciatore prima di uscire dall'area di rigore, o se usciva dal terreno di gioco senza essere prima uscito dall'area di rigore (es. finendo nella porta di chi ha eseguito la ripresa di gioco), il calcio di rinvio o il calcio di punizione dovevamo essere ripetuti. Questa regola \u00e8 stata abrogata nella stagione 2019/2020.\nL'introduzione dell'attuale area di rigore risale al 1901, mentre in precedenza esisteva un'area tracciata mediante una linea completamente retta a 12 iarde dal fondo campo. Dopo la modifica del regolamento, tale distanza fu comunque mantenuta per segnare il dischetto del rigore, tirandosi prima l'estrema punizione appunto dalla linea dell'area. Il nuovo regolamento fu introdotto in Italia nel 1904, in occasione dell'ingresso della FIF nella FIFA.\nArea di porta.\nL'area di porta, detta anche area piccola, \u00e8 un'ulteriore area, tracciata sul terreno di gioco, all'interno di ciascuna area di rigore.Chiamata anche \"area piccola\", \u00e8 la zona in cui si deve posizionare il pallone per effettuare il calcio di rinvio, tenendo conto che, indipendentemente dal punto della linea di porta da cui il pallone sia uscito, lo stesso pu\u00f2 essere posizionato in qualsiasi punto dell'area di porta. In caso di calcio di punizione indiretto a favore della squadra attaccante (se il fallo \u00e8 stato commesso all'interno dell'area di porta), o in caso di rimessa da parte dell'arbitro (qualora il pallone si trovasse all'interno dell'area di porta, al momento dell'interruzione del gioco), il pallone dovr\u00e0 essere spostato perpendicolarmente sulla linea dell'area di porta parallela alla linea di porta nel punto pi\u00f9 vicino al punto in cui \u00e8 avvenuta l'infrazione (nel caso del calcio di punizione) o in cui si trovava il pallone (nel caso di rimessa da parte dell'arbitro). Infine, similmente a quanto avviene per il calcio di rinvio, un calcio di punizione accordato all'interno della propria area di porta pu\u00f2 essere eseguito da un qualsiasi punto di tale area.\nElementi.\nPorta.\nAl centro di ciascuno dei lati minori, si trova una porta delimitata dai pali (verticali) e dalla traversa (orizzontale). Essa, che insieme con il pallone rappresenta un elemento fondamentale, contiene la rete: il tessuto, ancorato ai legni e al terreno sottostante, \u00e8 realizzato in canapa, juta oppure nylon.\nBandierina e area d'angolo.\nIn corrispondenza di ciascun vertice del terreno di gioco \u00e8 posizionata un'asta con bandierina. L'asta per regolamento deve essere alta almeno cm dal terreno stesso; la cima dell'asta inoltre non deve essere appuntita.\nLe bandierine d'angolo sono obbligatorie per lo svolgimento della gara. Una bandierina non pu\u00f2 essere rimossa, neanche per agevolare lo svolgimento del gioco. Il calciatore che sposti, rimuova o rompa volontariamente una bandierina deve essere punito con un'ammonizione.\nSempre presso ciascun vertice del terreno di gioco, la segnatura obbligatoria prevede un quarto di cerchio di un metro di raggio, avente centro al vertice stesso e denominato \"arco d'angolo\"; quest'ultimo, assieme ai due lati dell'angolo, delimita a sua volta l\"'area d'angolo\", cio\u00e8 l'area al cui interno va posizionato il pallone per eseguire un calcio d'angolo.\nIl regolamento consente espressamente la presenza di bandierine anche in corrispondenza delle due estremit\u00e0 della linea mediana del terreno di gioco, purch\u00e9 poste a distanza di almeno un metro dalla linea stessa. Tali bandierine, a differenza delle bandierine d'angolo, non sono obbligatorie.\nPraticabilit\u00e0 del campo.\nLa praticabilit\u00e0 del terreno di gioco viene valutata, quando necessario, dall'arbitro. Esso procede alla verifica in presenza dei capitani di entrambe le squadre, nei seguenti casi:\nUlteriori normative concernono la regolare manutenzione e misurazione del campo, al fine di evitare che una squadra possa trarne vantaggi illeciti nei confronti degli avversari, nonch\u00e9 verifiche di sicurezza atte a scongiurare pericoli per l'incolumit\u00e0 degli atleti derivanti dalla struttura o da parti di essa."}
{"id": "102417", "revid": "339392", "url": "https://it.wikipedia.org/wiki?curid=102417", "title": "Crotone Sant'Anna", "text": ""}
{"id": "102420", "revid": "69794", "url": "https://it.wikipedia.org/wiki?curid=102420", "title": "Roberto Brunamonti", "text": "Carriera.\nAlto 1,91 m, esord\u00ec in serie A1 giovanissimo con l'Arrigoni Rieti con cui ha giocato sette stagioni e vinto una Coppa Kora\u0107 nel 1980. Trasferitosi a Bologna, sponda Virtus, ha vinto quattro scudetti, tre Coppe Italia, una Supercoppa e una Coppa delle Coppe. Con la nazionale ha conquistato un argento olimpico a Mosca 1980, agli Europei ha vinto un oro, un argento ed un bronzo. \nHa allenato per un breve periodo la Virtus vincendo una Coppa Italia nel 1997, poi \u00e8 passato ai ruoli dirigenziali prima proprio a Bologna e poi alla Virtus Roma. Dal 17 settembre 2008 torna a Rieti come direttore tecnico della Nuova Sebastiani Basket che lascia nel 2009 per dedicarsi all'attivit\u00e0 giovanile della nascente Willie Basket Rieti.\nCome giocatore interpret\u00f2 in chiave moderna il ruolo di playmaker. Brunamonti, secondo i dettami della fine anni settanta, avrebbe dovuto giocare molto pi\u00f9 vicino a canestro, come guardia o ala piccola, vista la sua statura, notevolmente superiore alla media dei playmaker. Buon difensore, ottimo tiratore e contropiedista, si distinse per intelligenza ed intensit\u00e0 di gioco.\nTra le tante frasi pronunciate su di lui resta consegnata alla storia quella di Predrag Danilovi\u0107 che dichiar\u00f2: \u00abvenni alla Virtus [dal Partizan, ndr] per giocare con Brunamonti\u00bb."}
{"id": "102422", "revid": "188717", "url": "https://it.wikipedia.org/wiki?curid=102422", "title": "Dimensione angolare", "text": ""}
{"id": "102423", "revid": "339392", "url": "https://it.wikipedia.org/wiki?curid=102423", "title": "Salerno Pontecagnano", "text": ""}
{"id": "102425", "revid": "486946", "url": "https://it.wikipedia.org/wiki?curid=102425", "title": "Caserta Grazzanise", "text": ""}
{"id": "102428", "revid": "7336", "url": "https://it.wikipedia.org/wiki?curid=102428", "title": "Sistema temperato", "text": ""}
