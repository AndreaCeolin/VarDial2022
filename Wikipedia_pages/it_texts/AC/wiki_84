{"id": "133717", "revid": "15756", "url": "https://it.wikipedia.org/wiki?curid=133717", "title": "Daniela Hantuchov\u00e1", "text": " In carriera si \u00e8 aggiudicata in tutto 7 titoli WTA in singolare, spingendosi fino alla posizione n\u00ba5 in classifica mondiale nel gennaio 2003 e accumulando, durante gli anni, montepremi superiori a \u00a0$. Nei tornei del Grande Slam vanta come miglior risultato la semifinale raggiunta agli Australian Open 2008.\nOttima doppista, ha vinto in tutto 9 tornei in doppio e tutti i tornei del Grande Slam in doppio misto, completando cos\u00ec il Career Grand Slam (prima slovacca di sempre a riuscirci).\nVita privata.\nEra allenata da Eduardo Nicolas. Il padre, Igor, \u00e8 un informatico, la madre, Marianna, \u00e8 una tossicologa, il fratello maggiore, Igor, \u00e8 un architetto a Bratislava. La superficie preferita \u00e8 l'erba; il suo torneo preferito \u00e8 Wimbledon. Si \u00e8 allenata all'Accademia di Bollettieri tra i 16 e i 18 anni.\nCarriera.\n1999.\nDaniela Hantuchov\u00e1 \u00e8 divenuta professionista nel 1999 prendendo parte a molti eventi ITF. Nel mese di maggio vince un torneo da \u00a0$ a Jackson, battendo Milagros Sequera in finale per 6\u20132, 6\u20131. Conquista un titolo anche nel torneo di doppio nel \u00a0$ a Civitanova Marche, dove insieme ad Eva Dyrberg batterono Rosa Mar\u00eda Andr\u00e9s Rodr\u00edguez e Conchita Mart\u00ednez Granados per 7\u20136, 4\u20136, 6\u20133. A settembre vince il \u00a0$ di Fano, superando in finale Flora Perfetti per 6\u20134, 6\u20137, 6\u20132. Partecipa inoltre al primo torneo WTA della carriera all'Eurotel Slovak Open, perdendo al primo turno da Sabine Appelmans. Nel torneo di doppio gioca insieme a \u013dudmila Cervanov\u00e1. Battono Kv\u011bta Peschke e Barbara Rittner al primo turno, ma vengono sconfitte da Nathalie Dechy e Henrieta Nagyov\u00e1 nei quarti di finale.\n2000.\nLa Hantuchova inizia la stagione agli Australian Open, dove viene sconfitta nel secondo turno di qualificazioni. Prende poi parte agli U.S. Indoor Championships, dove riesce a superare le qualificazioni e a sconfiggere al primo turno Shinobu Asagoe, perdendo poi da Sarah Pitkowski-Malcor al secondo round. Riceve poi una wild card per disputare il Miami Masters, dove perde al primo turno da Elena Dement'eva per 7\u20135, 3\u20136, 2\u20136. Agli MPS Group Championships esce di scena al primo turno della qualificazioni perdendo da Pavlina Nola, mentre al Belgian Open viene superata al primo turno da Kim Clijsters.\nAll'Internationaux de Strasbourg, la Hantuchov\u00e1 raggiunge i primi quarti di finale in un torneo WTA. Dopo aver passato le qualificazioni, la slovacca batte Iroda Tulyaganova e Nadia Petrova rispettivamente al primo e al secondo turno, per poi essere sconfitta da Rita Kuti-Kis per 4\u20136, 4\u20136. Nei suoi prossimi tornei, la Hantuchova non supera le qualificazioni al DFS Classic, al Torneo di Wimbledon, all'Austrian Open e agli US Open. Nel \u00a0$ di Bronx, Daniela disputa il suo ultimo torneo ITF battendo in finale Yi Jing-Qian 6\u20134, 6\u20134.\nLa Hantuchov\u00e1 raggiunge il suo secondo quarto di finale stagionale al BGL Luxembourg Open dove sconfigge Virginie Razzano al primo turno e Nathalie Tauziat nel secondo. Viene in seguito sconfitta da Barbara Rittner, 7\u20136(7\u20132), 1\u20136, 2\u20136. All'Eurotel Slovak Indoors, perde al primo turno da Anne Kremer. In doppio, insieme alla partener Karina Hab\u0161udov\u00e1, vince il primo torneo WTA di doppio in carriera. Le due sconfiggono Petra Mandula e Patricia Wartusch in finale per ritiro. All'Advanta Championships of Philadelphia, batte al primo round Alexandra Stevenson, mentre nel turno seguente viene eliminata dalla Tauziat.\n2001.\nLa Hantuchov\u00e1 inizia il 2001 all'Adidas International, perdendo al primo turno delle qualificazioni Agli Australian Open viene sconfitta da Anna Kurnikova al primo turno. Daniela raggiunge la prima semifinale in carriera agli U.S. Indoor Championships, dove batte in sequenza Tara Snyder, Amanda Coetzer e Anik\u00f3 Kapros prima di perdere da Jennifer Capriati per 4\u20136, 6\u20133, 2\u20136. La Hantuchov\u00e1 si qualifica all'Indian Wells Masters ma viene sconfitta da Rita Kuti-Kis al primo turno. Riceve una wildcard per il Miami Masters ma viene ancora eliminata all'esordio.\nDaniela Hantuchov\u00e1 disputa tre match per la Fed Cup e poi al German Open, dove viene sconfitta al secondo turno di qualificazioni da Francesca Schiavone. Al Rome Masters, la Hantuchov\u00e1 perde al terzo turno da Am\u00e9lie Mauresmo, mentre in doppio insieme alla Nagyov\u00e1 vengono sconfitte in semifinale da Paola Su\u00e1rez e Patricia Tarabini. La Hantuchov\u00e1 riesce a superare le qualificazioni al French Open, e in seguito a battere Alexandra Stevenson nel primo turno per poi essere sconfitta da Conchita Mart\u00ednez nel secondo turno. Insieme alla Nagyov\u00e1 raggiungono il terzo turno nel torneo di doppio.\nLa slovacca raggiunge la seconda semifinale dell'anno al DFS Classic. Sconfigge Nathalie Dechy, El\u00e9ni Daniil\u00eddou, Nicole Pratt e Virginie Razzano prima di cedere a Miriam Oremans. All'Eastbourne International, la Hantuchov\u00e1 gioca il torneo di doppio insieme ad Ai Sugiyama. Raggiungono la semifinale perdendo da Cara Black e Elena Lichovceva. Al Torneo di Wimbledon, batte la Oremans nel primo turno ma viene sconfitta da Venus Williams in quello seguente. Nel torneo di doppio raggiunge il terzo turno insieme a Karina Hab\u0161udov\u00e1. Nel doppio misto, insieme a Leo\u0161 Friedl, vincono il torneo battendo in finale Mike Bryan e Liezel Huber, con il punteggio di 4\u20136, 6\u20133, 6\u20132.\nAll'Austrian Open viene eliminata al primo turno da Maja Palaversic-Cooper-Smith, mentre al PreCon Open perde da Marie-Gaianeh Mikaelian nei quarti di finale. In doppio raggiunge la semifinale insieme a Mag\u00fci Serna. La Hantuchov\u00e1 prende poi parte al Canada Masters, dove viene sconfitta da Jennifer Capriati nel secondo turno per 7\u20135, 5\u20137, 2\u20136. Al New Haven Open, viene sconfitta da Kv\u011bta Peschke nel secondo turno di qualificazioni. Agli US Open, viene superata al primo turno da Nathalie Dechy per 7\u20135, 4\u20136, 2\u20136.\nAllo Sparkassen Cup supera le qualificazioni e batte Henrieta Nagyov\u00e1 al primo turno e Jelena Doki\u0107 nel secondo turno, prima di perdere da Elena Dement'eva nei quarti. La Hantuchov\u00e1 supera le qualificazioni anche al Porsche Tennis Grand Prix ma viene poi sconfitta da Patty Schnyder al primo turno per 3\u20136, 6\u20131, 5\u20137. Allo Zurich Open la Hantuchov\u00e1 supera le qualificazioni e batte Meghann Shaughnessy e Barbara Schett per poi perdere nei quarti da Lindsay Davenport per 6\u20133, 1\u20136, 1\u20136. Al BGL Luxembourg Open perde contro Anna Kurnikova al secondo turno. In doppio insieme ad Elena Bovina raggiunge la seconda finale stagionale perdendo contro Bianka Lamade e Patty Schnyder per 6\u20133, 6\u20133.\n2002.\nLa Hantuchov\u00e1 inizia l'anno al numero 38 del mondo al Gold Coast Hardcourts, dove perde contro Justine Henin al secondo turno per 6\u20131, 0\u20136, 3\u20136. All'Adidas International, la Hantuchov\u00e1 viene eliminata al secondo turno da Meghann Shaughnessy. Agli Australian Open viene sconfitta al terzo turno da Venus Williams con il punteggio di 6\u20133, 0\u20136, 4\u20136. Partecipa al torneo di doppio insieme ad Arantxa S\u00e1nchez Vicario dove raggiungono la finale perdendo contro Martina Hingis e Anna Kurnikova. Nel doppio misto, insieme a Kevin Ullyett vincono il torneo battendo in finale Gast\u00f3n Etlis e Paola Su\u00e1rez.\nAll'Open Gaz de France e al Proximus Diamond Games, la Hantuchov\u00e1 perde al secondo turno rispettivamente contro Francesca Schiavone e D\u00e1ja Bed\u00e1\u0148ov\u00e1. All'Indian Wells Masters, da numero 25 del mondo, batte Tat'jana Pu\u010dek, Barbara Schett, Justine Henin, Lisa Raymond e Emmanuelle Gagliardi nella sua strada verso la finale, dove batte la munero 4 del mondo Martina Hingis per 6\u20133, 6\u20134, conquistande cos\u00ec il primo titolo in carriera. Raggiunge la semifinale in doppio insieme ad Arantxa S\u00e1nchez Vicario perdendo contro Lisa Raymond e Rennae Stubbs. Al Miami Masters, al Bausch &amp; Lomb Championships e alla Family Circle Cup, la Hantuchov\u00e1 perde al secondo turno rispettivamente contro Cara Black, Janette Hus\u00e1rov\u00e1 e Mary Pierce. Insieme alla Vicario, vincono il Bausch &amp; Lomb Championships e hanno raggiunto la semifinale alla Family Circle Cup.\nDaniela Hantuchov\u00e1 raggiunge in seguito i quarti di finale ad Amburgo e Berlino, perdendo da Martina Hingis e Anna Smashnova. Insieme alla Vicario raggiunge la finale in entrambi i tornei, perdendo ad Amburgo contro Martina Hingis e Barbara Schett, mentre a Berlino contro Elena Dement'eva e Janette Hus\u00e1rov\u00e1. All'Italian Open, la Hantuchov\u00e1 viene sconfitta al primo turno da Anastasija Myskina. Al French Open viene sconfitta al quarto turno da Monica Seles. Nel doppio misto, in coppia con Kevin Ullyett raggiungono i quarti di finale. All'Eastbourne International, raggiunge la semifinale sia in singolo sia in doppio. A Wimbledon, raggiunge i quarti di finale, perdendo contro Serena Williams. In doppio, fa coppia con Jennifer Capriati ma vengono sconfitte al secondo turno. Nel doppio misto, insieme ad Ullyett, perdono in finale contro Mahesh Bhupathi e Elena Lichovceva per 2\u20136, 6\u20131, 1\u20136.\nDurante la US Open Series, raggiunge il secondo turno a San Diego e a Los Angeles. Raggiunge la semifinale al Tier I di Montr\u00e9al perdendo da Am\u00e9lie Mauresmo, e a New Haven perdendo da Venus Williams. Agli US Open, la Hantuchov\u00e1 batte Iva Majoli al terzo turno e la numero 6 del mondo Justine Henin per 6\u20131, 3\u20136, 7\u20136(4) negli ottavi, per poi perdere nei quarti di finale contro Serena Williams. Daniela Hantuchov\u00e1 raggiunge i quarti di finale a Lipsia e la finale a Filderstadt, perdendo contro Kim Clijsters per 4\u20136, 6\u20133, 4\u20136. Raggiunge in seguito i quarti di finale a Zurigo, perdendo da Patty Schnyder, e la semifinale a Linz. Riesce a qualificarsi per i Championships di fine anno, perdendo al primo turno da Magdalena Maleeva per 2\u20136, 5\u20137.\n2003.\nLa Hantuchov\u00e1 inizia il 2003 raggiungendo i quarti di finale a Sydney perdendo da Lindsay Davenport per 4\u20136, 6\u20133, 6\u20137(3). Agli Australian Open viene sconfitta da Venus Williams 4\u20136, 3\u20136, sempre nei quarti, e da Elena Dement'eva per 5\u20137, 3\u20136 nei quarti a Parigi. Daniela raggiunge la prima semifinanle dell'anno ad Anversa, perdendo ancora dalla Williams per 1\u20136, 4\u20136. Grazie a questo risultato raggoige il best ranking al numero 5. La Hantuchov\u00e1 si presenta ad Indian Wells come campionessa in carica raggiungendo il quarto turno, dove viene eliminata da Amanda Coetzer per 4\u20136, 4\u20136. Nonostante una sconfitta al primo turno contro Alicia Molik nel torneo di Miami, la Hantuchov\u00e1 raggiunge i quarti nel Tier I di Charleston, dove viene superata da Ashley Harkleroad per 2\u20136, 1\u20136. Raggiunge il sesto quarto di finale annuale ad Amelia Island, perdendo dall'eventuale campionessa Elena Dement'eva per 0\u20136, 1\u20136. Raggiunge ancora i quarti di finale al Tier I di Berlino, perdendo contro Kim Clijsters per 0\u20136, 3\u20136.\nAl French Open, Daniela Hantuchov\u00e1 perde al secondo turno contro la Harkleroad in un match maratona, conclusosi con il punteggio di 6\u20137(2), 6\u20134, 7\u20139, collezionando ben 101 errori non forzati. Al torneo di Eastbourne, la Hantuchov\u00e1 perde nei quarti di finale contro Conchita Mart\u00ednez, ma viene sconfitta a sorpresa nel secondo turno a Wimbledon contro Shinobu Asagoe per 6\u20130, 4\u20136, 10\u201312. Il resto della stagione \u00e8 deludente per la slovacca, che riesce a vincere solo sei match su quattordici disputati.\n2004.\nIl 2004 va sulla stessa andata della seconda parte di stagione del 2003, dove la slovacca raggiunge solamente tre quarti di finale, il primo al Tier I di Tokyo, dove batte Marija \u0160arapova al secondo turno, per poi perdere dalla Davenport per 2\u20136, 2\u20136. Al torneo di Eastbourne raggiunge la sua terza finale in carriera, battendo Ai Sugiyama nei quarti di finale per 6\u20131 7\u20136(7), e Am\u00e9lie Mauresmo in semifinale per 4\u20136, 6\u20134, 6\u20134, prima di perdere da Svetlana Kuznecova con il punteggio di 6\u20132, 6\u20137(2), 4\u20136, nonostante la Hantuchov\u00e1 ha servito per il torneo sul 6\u20132, 6\u20135.\nGrazie a questo risultato, la Hantuchov\u00e1 passa dalla posizione numero 54 alla numero 38, e al torneo di Wimbledon, viene eliminata dalla Sharapova al terzo turno con lo score di 3\u20136, 1\u20136. La Hantuchov\u00e1 raggiunger\u00e0 i quarti di finale a New Haven, perdendo da Lisa Raymond per 4\u20136, 3\u20136. Agli US Open, Daniela Hantuchov\u00e1 perde in tre set contro Patty Schnyder al terzo turno.\n2005.\nLa Hantuchov\u00e1 raggiunge il terzo turno agli Australian Open, perdendo dalla Dementieva in tre set 5\u20137, 7\u20135, 4\u20136. Raggiunge il primo quarto di finale a Tokyo, venendo sconfitta dalla Kuznetsova, 6\u20137(4), 6\u20137(4). Raggiunge la semifinale nel torneo di Doha, venendo superata dalla Sharapova, 2\u20136, 4\u20136. In seguito raggiunge un altro quarto di finale a Dubai, perdendo da Serena Williams per 4\u20136, 3\u20136. Daniela Hantuchov\u00e1 raggiunge poi il terzo turno sia al French Open sia a Wimbledon, perdendo dalla Clijsters a Parigi per 4\u20136, 2\u20136, e da Venus Williams a Londra per 5\u20137, 3\u20136.\nLa Hantuchov\u00e1 inizia la sua US Open series raggiungendo la semifinale a Cincinnati, perdendo dalla numero 74 del mondo Akiko Morigami per 4\u20136, 4\u20136. A Stanford, la Hantuchov\u00e1 perde dalla Clijsters nei quarti di finale per 3\u20136, 1\u20136. Dopo una sconfitta al secondo turno patita al torneo di San Diego contro la Sugiyama, Daniela Hantuchov\u00e1 raggiunge la quarta finale in carriera a Los Angeles, sfruttando il ritiro della Sharapova nei quarti, e prendendosi una rivincita sulla Dementieva in semifinale, battendola per 6\u20133, 6\u20134. In finale, viene sconfitta da Kim Clijsters con il punteggio di 4\u20136, 1\u20136. Raggiunge in seguito i quarti di finale a New Haven, perdendo da Lindsay Davenport per 2\u20136, 6\u20137(5).\nLa Hantuchov\u00e1 viene sconfitta da Venus Williams nel terzo turno degli US Open. Vince il torneo del doppio misto, completando il career grand slam in questa specialit\u00e0. A Lussemburgo, la Hantuchov\u00e1 raggiunge l'ottavo quarto di finale dell'anno perdendo da Nathalie Dechy per 1\u20136, 4\u20136. A Filderstadt, la Hantuchov\u00e1 raggiunge la terza semifinale stagionale, dove batte la numero 10 del mondo Patty Schnyder nel secondo turno e Flavia Pennetta nei quarti di finale. Viene poi sconfitta dalla Davenport per 6\u20133, 5\u20137, 2\u20136. Al torneo di Linz, Daniela Hantuchov\u00e1 raggiunge il decimo quarto di finale del 2005, perdendo dalla Schnyder 2\u20136, 1\u20136.\n2006.\nLa Hantuchov\u00e1 raggiunge i quarti di finale a Sydney battendo tra le altre Patty Schnyder e contuinua con la semifinale raggiunta ad Auckland. Contuinua il suo buon momento di forma gli Australian Open con la vittoria al terzo turno contro la campionessa in carica Serena Williams con il punteggio di 6\u20131, 7\u20136(5). Questa vittoria porta la Hantuchova a raggiungere gli ottavi di finale per la prima volta dopo tre anni. Viene sconfitta in due set da Marija \u0160arapova.\nNonostante abbia raggiunto pessimi risultati nei tornei di preparazione al Roland Garros e a Wimbledon, raggiunge gli ottavi di finale in entrambi gli Slam. Agli US Open viene prematuramente sconfitta al secondo turno dalla rientrante Serena Williams.\nAl torneo di Lussemburgo, la Hantuchov\u00e1 batte Tatiana Golovin al primo turno, prima di perdere contro Dinara Safina. Raggiunge i quarti di finale a Stoccarda prendendosi una rivincita sulla Safina al secondo turno. Raggiunge in seguito la finale allo Zurich Open. Al primo turno, sconfigge Patty Schnyder. Al secondo turno, batte la sua partner di doppio Ai Sugiyama. Nei quarti usufruisce del ritiro di Am\u00e9lie Mauresmo. Nelle semifinali, la Hantuchov\u00e1 batte la numero 4 del mondo Svetlana Kuznecova per 6\u20134, 6\u20132, raggiungendo la finale al Tier I svizzero. In finale, la Hantuchov\u00e1 perde in tre set contro Marija \u0160arapova per 1\u20136, 6\u20134, 3\u20136. Questo risultato la riporta nelle prime venti giocatrici mondiali.\n2007.\nDaniela inizia la stagione al Tier IV di Auckland l'ASB Classic, dove viene sconfitta al secondo turno Virginie Razzano. La Hantuchov\u00e1 viene poi sconfitta da Nicole Vaidi\u0161ov\u00e1 al primo turno nel Tier II di Sydney e raggiunge per il secondo anno consecutivo gli ottavi di finale agli Australian Open, dove viene superata dalla numero 5 del mondo Kim Clijsters per 1\u20136, 5\u20137.\nLa Hantuchov\u00e1 viene poi sconfitta al primo turno nel Tier I Toray Pan Pacific Open di Tokyo perdendo contro Roberta Vinci. Al Tier II Dubai Tennis Championships, la Hantuchov\u00e1 batte Marija Kirilenko al secondo turno, 2\u20136, 6\u20134, 7\u20136(4), prima di perdere contro Am\u00e9lie Mauresmo in tre set nei quarti di finale. Al Tier II Qatar Total Open a Doha, la Hantuchov\u00e1 batte la numero 6 del mondo Martina Hingis nei quarti di finale con il punteggio di 1\u20136, 6\u20134, 6\u20134. Perde in seguito contro la numero 5 del mondo Svetlana Kuznecova in semifinale. Al Tier I Pacific Life Open a Indian Wells, sconfigge ancora la Hingis nel quarto turno, l'israeliana Shahar Peer nei quarti di finale per 6\u20132, 5\u20137, 7\u20136(5), la cinese Li Na in semifinale, e la Kuznetsova in finale in due set.\nAl Tier I Sony Ericsson Open a Key Biscayne, viene eliminata al terzo turno da Vera Zvonar\u00ebva. Al Bausch &amp; Lomb Championships ad Amelia Island, la Hantuchov\u00e1 perde contro Sybille Bammer nei quarti di finale. Al Tier I Qatar Telecom German Open a Berlin, viene superata al primo turno da Zuzana Ondr\u00e1\u0161kov\u00e1. La Hantuchov\u00e1 la prima semifinale in carriera su terra agli Internazionali BNL d'Italia a Rome. Sconfigge la russa Anna \u010cakvetadze al terzo turno, prima di perdere dalla Kuznetsova. Al French Open, la Hantuchov\u00e1 viene eliminata al terzo turno da Anabel Medina Garrigues con il punteggio di 6\u20134, 6\u20137(2), 5\u20137.\nDopo aver battuto El\u00e9ni Daniil\u00eddou nel terzo turno nel Tier III DFS Classic a Birmingham, la Hantuchov\u00e1 ritorna nelle Top 10 per la prima volta dall'agosto del 2003. Viene poi sconfitta da Marion Bartoli nei quarti di finale per 7\u20135, 4\u20136, 5\u20137. Al Tier III Ordina Open a 's-Hertogenbosch, la Hantuchov\u00e1 batte la numero 6 del mondo Ana Ivanovi\u0107 nei quarti di finale, prima di perdere dalla Chakvetadze in semifinale. Questo risultato porta la Hantuchov\u00e1 ad uscire nella Top 10. Daniela Hantuchov\u00e1 batte la slovacca Katarina Srebotnik nel terzo turno a Wimbledon per 2\u20136, 6\u20133, 6\u20134, prima di perdere contro la numero 8 del mondo Serena Williams nel quarto turno per 2\u20136, 7\u20136(2), 2\u20136.\nLa Hantuchov\u00e1 inizia lo US Open Series perdendo contro la Chakvetadze in semifinale al Tier II Bank of the West Classic a Stanford. Con questo risultato rientra nella Top 10. Al Tier I Acura Classic a San Diego, perde contro Venus Williams al secondo turno. Al Tier II JPMorgan Chase Open a Los Angeles, la Hantuchov\u00e1 si ritira al terzo turno contro Elena Dement'eva. La Hantuchov\u00e1 esce ancora dalla Top 10, dopo essere stata sconfitta al secondo turno al Tier II Pilot Pen Tennis a New Haven, contro \u00c1gnes Sz\u00e1vay. Agli US Open, Daniela Hantuchov\u00e1 viene sconfitta a sorpresa dall'ucraina Julia Vakulenko al primo turno per 4\u20136, 6\u20133, 1\u20136.\nAl Tier III Commonwealth Bank Tennis Classic a Bali, raggiunge la seconda finale stagionale perdendo contro Lindsay Davenport in tre set. Al Tier III Sunfeast Open a Calcutta, la Hantuchov\u00e1 perde in semifinale contro Marija Kirilenko, ma rientra nella Top 10. Al Tier II Fortis Championships Luxembourg a Lussemburgo, batte Patty Schnyder nei quarti di finale e la Bartoli in semifinale raggiungendo la terzo finale dell'anno per la prima volta in carriera. La Hantuchov\u00e1 viene poi superata dalla numero 6 del mondo Ana Ivanovi\u0107 in finale per 6\u20133, 4\u20136, 4\u20136. Al Porsche Tennis Grand Prix a Stuttgart, la Hantuchov\u00e1 batte la \u0160af\u00e1\u0159ov\u00e1 al primo turno, ma viene eliminata al secondo turno dalla Dementieva. Questa sconfitta porta la Hantuchov\u00e1 al numero 9 del mondo.\nAl Tier I Zurich Open a Zurigo, la Hantuchov\u00e1 sconfigge Dinara Safina al primo turno per 7\u20136(2), 7\u20136(4), per poi soccombere ad Agnieszka Radwa\u0144ska. Al Tier II Generali Ladies Linz vince il terzo titolo in carriera. In semifinale, batte la Vaidi\u0161ov\u00e1 per la prima volta in carriera per 2\u20136, 6\u20132, 7\u20136(3). La Hantuchov\u00e1 batte la Schnyder in due set in finale. Questo permette alla Hantuchov\u00e1 di qualificarsi per i Sony Ericsson Championships a Madrid. La Hantuchov\u00e1 non riesce per\u00f2 a superare i raond robin. Perde contro Marija \u0160arapova e Ana Ivanovi\u0107, prima di battere Svetlana Kuznecova chiudendo al terzo posto nel suo gruppo.\n2008.\nInizia l'anno al Medibank International di Sydney. Batte la russa Dinara Safina al primo turno, prima di perdere dalla ceca Nicole Vaidi\u0161ov\u00e1 al secondo turno. Agli Australian Open, la Hantuchov\u00e1 raggiunge la prima semifinale in un Grande Slam. Vince i primi tre match senza perdere un set. Nei quarti di finale, sconfigge la polacca Agnieszka Radwa\u0144ska. La Hantuchov\u00e1 viene poi eliminata da Ana Ivanovi\u0107 con il punteggio di 6\u20130, 3\u20136, 4\u20136, nonostante la slovacca fosse avanti di un break nel secondo set. Questo risultato la porta al numero 8 del mondo.\nLa Hantuchov\u00e1 si presenta poi all'Open Gaz de France a Parigi, perde dall'ungherese \u00c1gnes Sz\u00e1vay nei quarti di finale. Al Proximus Diamond Games di Antwerp, raggiunge ancora i quarti di finale, dove \u00e8 costretta al ritiro contro la qualificata svizzera Timea Bacsinszky.\nLa Hantuchov\u00e1 in seguito si ritira sia al Tier I Qatar Total Open sia al Tier II Barclays Dubai Tennis Championships. Al Pacific Life Open di Indian Wells, California, la Hantuchov\u00e1 viene sconfitta da Marija \u0160arapova nei quarti di finale. In doppio, insieme ad Ai Sugiyama perdono in semifinale da Dinara Safina e Elena Vesnina. Al Sony Ericsson Open di Key Biscayne, Florida, la Hantuchov\u00e1 viene eliminata dalla Sugiyama al terzo turno per 4\u20136, 7\u20136(8), 5\u20137. In doppio, insieme a Lindsay Davenport raggiungono i quarti di finale, dove perdono contro la Sugiyama e Katarina Srebotnik.\nAl Tier II Bausch &amp; Lomb Championships di Amelia Island, Florida, la Hantuchov\u00e1 perde al secondo turno contro Karolina \u0160prem. La Hantuchov\u00e1 in seguito si ritira al Tier I Internazionali BNL d'Italia di Rome, al Tier III \u0130stanbul Cup, al French Open e al Tier III Ordina Open di 's-Hertogenbosch. Ritorna al torneo di Wimbledon, ma viene eliminata al secondo turno dalla russa Alisa Klejbanova per 3\u20136, 6\u20134, 1\u20136.\nLa Hantuchov\u00e1 perde al secondo turno alla Bank of the West Classic di Stanford, California, e al secondo turno anche all'East West Bank Classic di Los Angeles. La Hantuchov\u00e1 prende parte ai Giochi Olimpici a Pechino. Elimina la Sugiyama al primo turno, prima di perdere al secondo turno dalla canadese Caroline Wozniacki. Al Pilot Pen Tennis di New Haven, Connecticut, la Hantuchov\u00e1 viene sconfitta nei quarti di finale da Aliz\u00e9 Cornet. Daniela Hantuchov\u00e1 prende parte agli US Open, dove viene eliminata al primo turno dalla qualificata tedesca Anna-Lena Gr\u00f6nefeld.\nPrende parte in seguito al Commonwealth Bank Tennis Classic di Bali dove esce sconfitta nelle semifinali e al Tier I Toray Pan Pacific Open di Tokyo dove viene superata all'esordio da Francesca Schiavone. Al China Open di Pechino, perde dalla numero 2 del mondo Jelena Jankovi\u0107 nei quarti di finale. In seguito viene sconfitta al primo turno alla Porsche Tennis Grand Prix di Stoccarda, al secondo turno al Tier I Kremlin Cup di Mosca, al secondo turno allo Z\u00fcrich Open di Zurigo e ai quarti di finale ai Fortis Championships Luxembourg di Lussemburgo, dove viene sconfitta da Sorana C\u00eerstea. Conclude l'anno al numero 21 del mondo.\n2009.\nLa Hantuchov\u00e1 inizia il 2009 al Brisbane International. Viene sconfitta al primo turno da Sara Errani per 7\u20136(1), 4\u20136, 2\u20136. La Hantuchov\u00e1 gioca in seguito al Medibank International di Sydney, dove viene eliminata al secondo turno da Agnieszka Radwa\u0144ska.\nAgli Australian Open, Daniela Hantuchov\u00e1 sconfigge al primo turno la giocatrice di casa Casey Dellacqua con il punteggio di 7\u20136(11), 6\u20134. Sconfigge la francese Mathilde Johansson al secondo turno, prima di perdere dall'altra francese Aliz\u00e9 Cornet al terzo turno per 6\u20134, 4\u20136, 2\u20136. In doppio, la Hantuchov\u00e1 insieme ad Ai Sugiyama raggiungono la finale, dove vengono sconfitte da Serena Williams e Venus Williams.\nAllo'Open GDF Suez di Paris, la Hantuchov\u00e1 batte Ekaterina Makarova al primo turno, prima di perdere dalla Cornet al secondo turno. La Hantuchov\u00e1 gioca in seguito al Barclays Dubai Tennis Championships, dove viene eliminata dalla futura finalista Virginie Razzano al terzo turno. Al BNP Paribas Open di Indian Wells, California, la Hantuchov\u00e1 viene superata al quarto turno da Sybille Bammer per 3\u20136, 2\u20136. Al Sony Ericsson Open di Key Biscayne, Florida, la Hantuchov\u00e1 perde contro la russa Anna \u010cakvetadze al secondo turno per 3\u20136, 1\u20136.\nDaniela inizia la stagione sulla terra battuta al MPS Group Championships di Ponte Vedra Beach, Florida, dove batte l'americana Bethanie Mattek-Sands al secondo turno con il punteggio di 6\u20133, 7\u20135. Viene poi sconfitta da Caroline Wozniacki nei quarti di finale per 2\u20136, 2\u20136. Gioca in seguito in Fed Cup World Group play-offs, dove sconfigge Aliz\u00e9 Cornet per 6\u20137(2), 6\u20133, 6\u20134, ma viene sconfitta da Am\u00e9lie Mauresmo per 5\u20137, 4\u20136.\nNei tornei di preparazione per il Roland Garros, viene sconfitta all'esordio alla Porsche Tennis Grand Prix, al Rome Masters e al Madrid Masters rispettivamente contro Dinara Safina, Svetlana Kuznecova e Jelena Jankovi\u0107. In doppio al torneo di Roma, la Hantuchov\u00e1 e Ai Sugiyama battono Cara Black e Liezel Huber nei quarti di finale, ma vengono poi sconfitte in finale da Hsieh Su-wei e Peng Shuai per 5\u20137, 6\u20137(5). Al Warsaw Open, raggiunge la seconda semifinale in carriera su terra, ma viene eliminata dalla qualificata rumena e futura vincitrice del torneo Alexandra Dulgheru per 4\u20136, 7\u20136(2), 1\u20136. Daniela Hantuchov\u00e1 viene sconfitta al primo turno al French Open dalla giocatrice di casa Virginie Razzano con il punteggio di 3\u20136, 3\u20136.\nSull'erba, la Hantuchov\u00e1 prende parte all'Ordina Open di 's-Hertogenbosch. Viene sconfitta dalla Safina per 6\u20131, 4\u20136, 3\u20136 nei quarti di finale. A Wimbledon, Daniela Hantuchov\u00e1 batte la giocatrice di casa Laura Robson per 3\u20136, 6\u20134, 6\u20132, al primo turno. Sconfigge poi la semifinalista della passata edizione la cinese Zheng Jie per 6\u20133, 7\u20135, e la partner di doppio Ai Sugiyama per 6\u20134, 6\u20133. La Hantuchov\u00e1 viene sconfitta dalla seconda testa di serie e futura vincitrice del torneo Serena Williams al quarto turno con il punteggio di 3\u20136, 1\u20136.\nAlla Bank of the West Classic di Stanford, California, batte al primo turno la campionessa uscente Aleksandra Wozniak per 6\u20134, 4\u20136, 7\u20135. Batte al secondo turno Agnieszka Radwa\u0144ska con il punteggio di 4\u20136, 7\u20136(6), 6\u20131, ma viene eliminata nei quarti di finale dalla russa Elena Dement'eva per 2\u20136, 4\u20136. Alla LA Women's Tennis Championships, viene sconfitta da Dinara Safina per 2\u20136, 4\u20136. Alla Western &amp; Southern Financial Women's Open, viene superata da Flavia Pennetta per 3\u20136, 3\u20136, dopo aver sconfitto la russa Vera Zvonar\u00ebva con il punteggio di 7\u20136(6), 0\u20136, 7\u20136(5). Alla Rogers Cup di Toronto, viene sconfitta al primo turno dalla qualificata kazaka Jaroslava \u0160vedova per 6\u20137(1), 6\u20137(4).\nDaniela Hantuchov\u00e1 prende parte agli US Open. Batte in serie Meghann Shaughnessy, Timea Bacsinszky e Vania King, ma viene eliminata al quarto turno dalla campionessa uscente Serena Williams per 2\u20136, 0\u20136.\nAll'Hansol Korea Open di Seoul, Corea del Sud, la Hantuchov\u00e1 viene superata dalla veterana Kimiko Date-Krumm nei quarti di finale per 6\u20137(3), 6\u20134, 4\u20136. Partecipa al Toray Pan Pacific Open e al China Open, dove raggiunge il secondo turno in entrambi i tornei, prima di perdere in tre set rispettivamente contro Agnieszka Radwa\u0144ska e Nadia Petrova.\nLa Hantuchov\u00e1 conclude la stagione al BGL Luxembourg Open, dove viene sconfitta da Shahar Peer nei quarti di finale per 2\u20136, 6\u20137(4). Conclude l'anno al numero 24 del mondo.\n2010.\nLa Hantuchov\u00e1 inizia la stagione al Brisbane International. Viene eliminata dalla tedesca Andrea Petkovi\u0107 nei quarti di finale per 4\u20136, 2\u20136. Al Medibank International di Sydney, la Hantuchov\u00e1 viene superata dalla russa Elena Dement'eva al secondo turno per 2\u20136, 6\u20134, 2\u20136. Agli Australian Open, Daniela Hantuchov\u00e1 viene sconfitta dall'eventuale semifinalista Li Na al terzo turno con il punteggio di 5\u20137, 6\u20133, 2\u20136.\nLa Hantuchov\u00e1 prende poi parte al Dubai Tennis Championships. Sconfigge la Dementieva per ritiro dopo aver vinto il primo set per 6\u20134. Viene poi battuta da Anastasija Pavlju\u010denkova al terzo turno per 3\u20136, 4\u20136.\nLa Hantuchov\u00e1 partecipa al Monterrey Open di Monterrey. Batte l'americana Vania King per 2\u20136, 6\u20132, 6\u20131, nei quarti di finale e la connazionale Dominika Cibulkov\u00e1 per 4\u20136, 6\u20133, 6\u20130 in semifinale. Viene sconfitta da Anastasija Pavlju\u010denkova in finale con il punteggio di 6\u20131, 1\u20136, 0\u20136. Al BNP Paribas Open viene superata da Roberta Vinci al secondo turno. Al Sony Ericsson Open, raggiunge il quarto turno battendo tra le altre Patty Schnyder e Nadia Petrova, ma viene sconfitta in tre set lottati dalla futura finalista Venus Williams con il punteggio di 6\u20131, 5\u20137, 4\u20136.\nLa Hantuchov\u00e1 inizia la stagione su terra alla Family Circle Cup di Charleston, South Carolina. Sconfigge la numero 7 del mondo Jelena Jankovi\u0107 nei quarti di finale con il punteggio di 1\u20136, 6\u20133, 6\u20133. In semifinale viene regolata dalla futura campionessa del torneo Samantha Stosur per 3\u20136, 6\u20137(2). Nonostante le sconfitte al primo turno agli Internazionali BNL d'Italia di Rome e al Mutua Madrile\u00f1a Madrid Open di Madrid, Daniela Hantuchov\u00e1 si riprende al French Open. Elimina Yanina Wickmayer al terzo turno, ma viene regolata da Jelena Jankovi\u0107 al quarto turno.\nDaniela Hantuchov\u00e1 gioca due tornei su erba. Viene sconfitta da Samantha Stosur all'AEGON International di Eastbourne e viene superata da Barbora Z\u00e1hlavov\u00e1-Str\u00fdcov\u00e1 a Wimbledon.\nDaniela inizia lo US Open Series perdendo al primo turno da Shahar Peer per 6\u20130, 4\u20136, 3\u20136 alla Bank of the West Classic di Stanford, California. Al Mercury Insurance Open di San Diego, sconfigge Marion Bartoli con il punteggio di 3\u20136, 7\u20136(3), 6\u20134 al primo turno, salvando tre match point. Sconfigge in seguito Zheng Jie e Alisa Klejbanova raggiungendo le semifinali, dove viene eliminata da Agnieszka Radwa\u0144ska in due set. La Hantuchov\u00e1 viene sconfitta al primo turno al Cincinnati Masters e alla Rogers Cup rispettivamente contro Anastasija Pavlju\u010denkova e Flavia Pennetta. Al Pilot Pen Tennis, esce di scena contro Dinara Safina per 6\u20137(4), 6\u20137(2).\nTesta di serie numero 24, Daniela Hantuchov\u00e1 batte Dinara Safina e Vania King agli US Open, prima di cedere ad Elena Dement'eva al terzo turno.\nLa Hantuchov\u00e1 viene sconfitta al primo turno al Toray Pan Pacific Open di Tokyo e al China Open di Pechino. Al Generali Ladies Linz, la Hantuchov\u00e1 viene eliminata da Patty Schnyder nei quarti di finale per 4\u20136, 4\u20136. Al BGL Luxembourg Open, viene superata al secondo turno dalla tedesca Angelique Kerber in tre set. Daniela Hantuchov\u00e1 riceve una wildcard al Commonwealth Bank Tournament of Champions di Bali. Sconfigge Yanina Wickmayer in due set, ma viene superata da Alisa Klejbanova in semifinale. Viene sconfitta anche da Kimiko Date-Krumm nella finalina per 5\u20137, 5\u20137. Conclude il 2010 al numero 30 del mondo.\n2011.\nDaniela comincia l'anno partecipando al torneo di Sydney, dove non va oltre al primo turno, perdendo da Maria Jos\u00e8 Martinez Sanchez 6-2 6-4. La settimana dopo prende parte agli Australian Open, nel quale entra come testa di serie numero 28. Il suo cammino si interrompe immediatamente contro la russa Regina Kulikova, in una partita infinita, terminata 9-7 al terzo. La slovacca viene chiamata per prender parte alla Fed Cup. La Hantuchov\u00e1 perde entrambi i suoi singolari e la Slovacchia retrocede nel gruppo II. Vince poi il suo 4\u00ba titolo WTA in carriera a Pattaya city, senza perdere nemmeno un set, battendo in sequenza: Kurumi Nara (6-2 6-1), Kimiko Date-Krumm per 7-6(3) 6-3, Akgul Amanmuradova (6-2 6-0), Vera Zvonar\u00ebva per 7-6(3) 6-4 ed in finale Sara Errani (6-0 6-2). A Dubai perde al primo turno da Anna Chakvetadze per 6-1 6-3. A Doha raggiunge i quarti di finale mentre ad Indian Wells, dopo un bye al primo turno, perde contro Dinara Safina per 7-6(2) 6-4. A Miami, dopo un bye, batte nettamente Melanie Oudin prima di essere sconfitta dalla numero 1 del mondo Caroline Wozniacki 6-1 7-6(7). A Charleton batte le russe Alla Kudrjavceva ed Evgenija Rodina, prima di cedere contro Christina McHale 7-6(3) 6-1. Dopo tre secondi turni di fila a Stoccarda, Madrid e Roma, raggiunge la semifinale a Strasburgo dove perde contro Andrea Petkovi\u0107. All'Open di Francia batte al primo turno Shuai Zhang per 6-3 6-3, al secondo annichilisce Sara Errani per 6-1 6-2, al terzo elimina, a sorpresa, la testa di serie numero 1 Caroline Wozniacki 6-1 6-3 mentre al quarto viene fermata, in rimonta, dalla russa Svetlana Kuznecova 6(6)-7 6-3 6-2. Inizia la stagione sull'erba che porta decisamente bene alla Hantuchov\u00e1 poich\u00e9 raggiunge la finale a Birmingham, cedendo solo alla Lisicki e la semifinale ad Eastbourne, dove perde contro Petra Kvitov\u00e1. A Wimbledon batte al primo turno Vitalija D'ja\u010denko con lo score di 4-6 7-6(5) 6-3, elimina al secondo Marina Erakovi\u0107 per 6-3 6-1 ma perde al terzo dalla bielorussa Viktoryja Azaranka 6-3 3-6 6-2. A Stanford esce al secondo turno mentre a Carlsbad esce ai quarti contro Agnieszka Radwa\u0144ska per 0-6 6-4 6-4. A Toronto batte l'argentina Gisela Dulko 6-3 6-4 ma esce al secondo turno contro Mar\u00eda Jos\u00e9 Mart\u00ednez S\u00e1nchez 7-5 6-2. Raggiunge i quarti a Cincinnati battendo Dom\u00ednguez Lino, Pennetta e Bartoli prima di perdere da Vera Zvonar\u00ebva in 2 set. Agli US Open perde al primo turno contro la transalpina Pauline Parmentier 6-2 6-3. A Qu\u00e9bec perde contro la Erakovi\u0107 ai quarti mentre a Pechino esce al secondo turno contro Flavia Pennetta. A Linz batte Petra Marti\u0107 e Ksenija Pervak prima di essere demolita nuovamente dalla Kvitov\u00e1. Chiude l'anno con 2 primi turni a Lussemburgo e Bali.\n2012.\nComincia l'anno partecipando al torneo di Brisbane ed al primo turno batte la testa di serie numero 8 Dominika Cibulkov\u00e1 per 3-6 6-4 6-3, al secondo rimonta un set all'americana Vania King e vince 4-6 6-2 6-3, ai quarti approfitta del ritiro di Serena Williams e in semifinale approfitta di un altro ritiro a met\u00e0 del secondo set di Kim Clijsters. Nell'atto conclusivo viene demolita 6-2 6-1 dall'estone Kaia Kanepi. A Sydney batte al primo turno Roberta Vinci 7-5 6-2, al secondo Francesca Schiavone per 7-5 6-1 mentre ai quarti perde da Petra Kvitov\u00e1 in 2 set. Agli Australian Open elimina al primo turno la qualificata Varvara Lepchenko 4-6 6-3 6-2, al secondo vince in rimonta su Lesja Curenko mentre al terzo viene sconfitta dalla testa di serie numero 11 Kim Clijsters, per 6-3 6-2. Viene convocata dalla Slovacchia per la Fed Cup e la Hantuchova vince entrambi i suoi singolari contro Pauline Parmentier ed Aliz\u00e9 Cornet, consentendo cos\u00ec alla propria nazione di disputare i playoffs per entrare nel World group 2013. Vince, per il secondo anno di fila, il torneo di Pattaya, battendo nell'ordine: Nungnadda Wannasuk (6-2 6-0), Urszula Radwa\u0144ska (6-3 6-2), Vania King per 7-6(7) 6-4, Hsieh Su-Wei (6-4 6-1) ed in finale Marija Kirilenko per 6(4)-7 6-3 6-3. A Doha si ferma al primo turno, sconfitta da Simona Halep. A Dubai batte Polona Hercog e Peng Shuai, prima di arrendersi alla teutonica Julia G\u00f6rges per 6-4 3-6 4-6. Ad Indian Wells parte come testa di serie numero 19 ma, dopo il bye al primo turno, viene battuta dalla ceca Kl\u00e1ra Koukalov\u00e1 in tre set. A Miami si ferma ai trentaduesimi contro la serba Ana Ivanovi\u0107 6-2 7-6(2). Nel mese di aprile partecipa ai playoffs di Fed Cup contro la Spagna e il primo match lo perde contro S\u00edlvia Soler Espinosa ma il secondo lo vince contro Lourdes Dom\u00ednguez Lino, aiutando cos\u00ec la Slovacchia a passare il turno e quindi l'anno prossimo la nazione slovacca sar\u00e0 nel World group. Parte la tanto cara stagione sull'erba che quest'anno non ha un bilancio positivo: due secondi turni a Birmingham e ad Eastbourne, fermata da Melinda Czink (7-5 7-6) e Tamira Paszek (4-6 6-3 1-6). A Wimbledon viene sconfitta sorprendentemente dall'americana Jamie Hampton al primo turno. Dopo un primo turno a Carlsbad partecipa al torneo olimpico di Londra dove al primo turno batte la cinese Li Na per 6-2 3-6 6-3, elimina la francese Aliz\u00e9 Cornet per 6-3 6-0 e perde dalla danese Caroline Wozniacki al terzo turno in 2 set. A Montr\u00e9al perde al primo turno da Aleksandra Wozniak mentre a Cincinnati raggiunge il secondo turno. A New Heven si imbatte nella tedesca Mona Barthel, che la sconfigge in 2 set. Agli US Open viene sconfitta al primo turno dalla russa Anastasija Pavlju\u010denkova per 6-4 7-6(1). A Tokyo batte in tre set Ekaterina Makarova prima di cedere 7-6(3) 6-1 alla Wozniacki. Dopo 2 primi turni a Pechino e Linz, raggiunge una semifinale importante a Lussemburgo dove batte Arantxa Rus, Kirsten Flipkens e Lourdes Dom\u00ednguez Lino prima di essere battuta da Monica Niculescu 6-1 6-3. Chiude l'anno al \"master B\" di Sofia dove nel round robin perde tutti e tre i match, chiudendo l'anno da numero 32 del mondo.\n2013.\nDaniela inaugura il 2013 disputando il torneo di Brisbane dove batte al primo turno Lourdes Dom\u00ednguez Lino per 7-5 6-2, al secondo vince in rimonta contro la testa di serie numero 5, Sara Errani, 4-6 6-1 7-5 mentre ai quarti la lucky loser Lesja Curenko la batte a sorpresa in 2 set. Dopo un primo turno a Sydney, partecipa agli Australian Open. Nel primo grande slam dell'anno delude le aspettative e viene sconfitta al primo turno dalla tennista di Taipei Chan Yung-jan (1-6 6-1 1-6). Al Pattaya Open, dove difendeva il titolo, batte al primo turno Ol'ga Pu\u010dkova per 6-1 3-6 6-0 ma al secondo \u00e8 costretta al ritiro contro un'altra russa, Nina Brat\u010dikova. In Fed cup, gioca il primo turno del World Group, convocata dalla Slovacchia. L'avversaria \u00e8 la Serbia e Daniela vince entrambi i suoi match, facendo cos\u00ec passare la Slovacchia in semifinale. A Doha elimina Robson (6-4 6-1) e By\u010dkova (6-3 1-6 6-3) prima di venire sconfitta da Sara Errani in 3 set. A Dubai passa le qualificazioni ma nel main-draw viene demolita da Petra Kvitov\u00e1 6-2 6-1. Ad Indian Wells elimina St\u00e9phanie Foretz in tre set ma nel secondo turno si imbatte nella numero 1 del mondo, Viktoryja Azaranka, alla quale strappa appena 5 games. Anche a Miami si arrende al secondo turno, ancora contro Sara Errani per 6-3 6-1. A Charleston perde subito da Marina Erakovi\u0107. Nella semifinale della Fed Cup batte Marija Kirilenko ma perde contro Ekaterina Makarova. La Slovacchia viene alla fine sconfitta 3-2 dalla Russia, ma parteciper\u00e0 comunque nel 2014 al World Group. Dopo un primo turno a Marrakesh, ottiene un prestigioso terzo turno a Madrid, perdendo da Kaia Kanepi. A Roma batte la kazaka Galina Voskoboeva 6-2 7-5 al primo turno fuorch\u00e9 perdere al turno successivo contro Simona Halep in 2 set. Dopo un primo turno a Strasburgo, sconfitta da Mar\u00eda Teresa Torr\u00f3 Flor al tie-break del terzo set, partecipa all'Open di Francia dove coglie uno scarno primo turno, perdendo da Jelena Jankovi\u0107 6-4 7-6 (7). Comincia la stagione sull'erba che sorride alla Hantuchov\u00e0 poich\u00e9 conquista il titolo all'AEGON Classic battendo in sequenza: Casey Dellacqua per 6-1 7-6 (1), Laura Robson (6-3 6-4), Kristina Mladenovic per 3-6 7-6 (6) 6-4, Francesca Schiavone per 6-7 (8) 6-4 7-6 (3), Alison Riske (5-7 6-1 6-4) ed in finale Donna Veki\u0107 per 7-6 (5) 6-4. Questo titolo \u00e8 solo un fuoco di paglia perch\u00e9 la stagione sull'erba \u00e8 disastrosa dati i primi turni sia a 's-Hertogenbosch che a Wimbledon. Raggiunge 2 secondi turni a Stanford, battuta da Urszula Radwanska con 2 tie-break e a Carlsbard battuta, curiosamente, da Agnieszka Radwa\u0144ska 6-3 6-3. A Cincinnati e New Haven perde al primo turno. Nell'ultimo slam dell'anno, riesce a superare il primo turno contro Mar\u00eda S\u00e1nchez (7-5 6-2), elimina agevolmente Victoria Duval (6-2 6-3), vince sul filo del rasoio contro l'israeliana Julia Glushko (7-6 al terzo) e si oppone faticosamente all'americana Alison Riske (6-3 5-7 6-2). Ai quarti di finale si arrende solamente alla numero 2 del mondo, Victorija Azaranka, che elimina la slovacca con lo score di 2-6 3-6. Chiusa l'ottima parentesi americana, l'Hantuchov\u00e0 non va oltre il primo turno in ben 3 occasioni. Chiude il suo anno al torneo di Mosca, perdendo ai quarti dalla padrona di casa Anastasija Pavlju\u010denkova per 6-0 6-4. Termina la stagione al numero 33 del mondo.\n2014: stagione negativa.\nIl 2014 si avvia per l'Hantuchov\u00e1 con due primi turni: uno a Brisbane, sconfitta dall'australiana Ashleigh Barty per 6-3 7-5 mentre nell'altro caso viene eliminata a Sydney da Ajla Tomljanovi\u0107 6-4 7-5. All'Australian Open, invece, parte come testa di serie numero 31 ed al primo turno centra la prima vittoria dell'anno contro Heather Watson, per 7-5 3-6 6-3. Daniela supera anche il secondo battendo la ceca Karol\u00edna Pl\u00ed\u0161kov\u00e1, in una partita infinita, terminata 12-10 al terzo dopo 3 ore e 15. Viene tuttavia sconfitta al terzo turno dalla numero 1 del mondo Serena Williams con un doppio 6-3. Al torneo di Parigi sconfigge al primo turno Marina Erakovi\u0107 per via del suo ritiro, prima di perdere al secondo turno da Marija \u0160arapova, che le concede appena un game. Nel World Group della Fed Cup la Slovacchia chiama con s\u00e9 Daniela e la finalista dell'Australian Open Dominika Cibulkov\u00e1, per affrontare la Germania. La Hantuchov\u00e1 perde 7-6 (9) 6-1 contro Angelique Kerber e la Slovacchia viene eliminata. Perde al primo turno a Doha e poi al secondo a Indian Wells e Miami, prima di giungere a Charleston, ove raggiunge i quarti battendo in sequenza: Shelby Rogers (7-5 7-5), Grace Min (6-2 6-3) e Teliana Pereira (6-2 6-3). Ai quarti si arrende alla sorpresa Jana \u010cepelov\u00e1, che vince per 6-2 6-1. A Marrakech elimina Renata Vor\u00e1\u010dov\u00e1 per 3-6 6-2 7-5, sconfigge Lourdes Dom\u00ednguez Lino, approfitta del walk over di Peng Shuai e si arrende in semifinale alla svizzera Romina Oprandi 5-7 6-3 3-6. A Madrid perde all'esordio da Roberta Vinci. Stessa sorte le tocca agli Internazionali BNL d'Italia, ove viene battuta da M\u00f3nica Puig per 0-6 6-4 0-6. All'Open di Francia elimina Jovana Jaksic e Claire Feuerstein, prima di essere battuta 7-5 6-3 da Angelique Kerber. Finalmente comincia la stagione sull'erba che non d\u00e0 i frutti sperati per\u00f2: 3\u00ba turno a Birmingham, secondo ad Eastbourne ed addirittura primo a Wimbledon sconfitta rispettivamente da Kimiko Date Krumm, Lauren Davis e Eugenie Bouchard. A Stanford elimina al primo turno Paula Ormaechea in due set prima di essere nettamente battuta da Garbi\u00f1e Muguruza con un doppio 6-4. A Montr\u00e9al non \u00e8 fortunata a trovare al primo turno la testa di serie numero 11 Caroline Wozniacki, che la annichilisce 6-1 6-1. Anche a Cincinnati non va oltre al primo turno, fermata da Ekaterina Makarova (6-2 6-2). Nell'ultimo slam dell'anno, lo US Open, dopo la vittoria contro Romina Oprandi (4-6 6-2 6-3), perde dalla transalpina Aliz\u00e9 Cornet con due 6-3. Ad Hong Kong \u00e8 testa di serie numero 2. Al primo turno elimina 6-1 6-4 la wild card di casa Ling Zhang mentre al secondo viene sconfitta dalla belga Alison Van Uytvanck, per 6-3 2-6 4-6. Chiude l'anno con quattro primi turni consecutivi: a Tokyo, sconfitta da Jarmila Gajdo\u0161ov\u00e1 (2-6 7-5 5-7), a Wuhan, battuta da Barbora Str\u00fdcov\u00e1 con 2 tie-break (7 punti a 5 il primo, 7 punti a 2 il secondo), a Pechino \u00e8 costretta al ritiro contro Svetlana Kuznecova e infine a Lussemburgo, abbattuta da Sabine Lisicki 7-5 6-0. Conclude la stagione al numero 64 del mondo. \u00c8 la terza volta che chiude l'anno fuori dalla top 50, l'ultima volta nel 2000.\n2015: 7\u00ba titolo WTA della carriera.\nIl 2015 della slovacca comincia ad Auckland, dove giunge fino al secondo turno, perdendo da Urszula Radwa\u0144ska, 6-1 al terzo. A Hobart sconfigge al primo turno l'olandese Rich\u00e8l Hogenkamp, con 2 tie-break, ma al secondo cede alla giovane kazaka Zarina Dijas, per 7-5 6-1. Agli Australian Open batte al primo turno Saisai Zheng prima di essere eliminata, in una partita rocambolesca, dalla testa di serie numero 24 Garbi\u00f1e Muguruza. A Pattaya city vince il primo titolo della stagione, il terzo qui in Thailandia. Al primo turno si prende la rivincita sulla Diyas, battendola in 3 set. Al secondo supera Saisai Zheng 7-65 6-2 mentre ai quarti annichilisce la Duan. In semifinale affronta la neozelandese Marina Erakovi\u0107: il primo set va a Marina per 6-4 ma il secondo lo vince la Hantuchov\u00e0 per 6-3. Il terzo set \u00e8 poco equilibrato e ci sono una serie infinita di break e il parziale termina al tie-break dove la tennista di Poprad la spunta per 7 punti a 3. In finale affronta e sconfigge Ajla Tomljanovi\u0107, per 3-6 6-3 6-4. A Dubai arriva fino al secondo turno, perdendo da Simona Halep per 6-2 6-0. A Monterrey elimina M\u00f3nica Puig, 7-61 3-6 7-5 mentre al secondo viene piegata nuovamente da Urszula Radwanska, per 6-2 6-4. Dopodich\u00e9 inanella una serie consecutiva di 7 primi turni consecutivi, a Indian Wells, perdendo da Kl\u00e1ra Koukalov\u00e1, a Miami, dove viene eliminata da Belinda Bencic, a Marrakech, Madrid e Roma e poi ai French Open, ove viene battuta ancora dalla Bencic, per 6-3 6-3. Sull'erba viene superata al primo turno a Nottingham, dalla polacca Magda Linette, per 2-6 6-4 64-7. A Birmingham raggiunge i quarti di finale, sconfiggendo Irina-Camelia Begu (4-6 7-610 6-4), Marina Erakovi\u0107 (7-66 6-4), Michelle Larcher De Brito (6-4 7-5). Ai quarti la sua corsa si arresta contro Sabine Lisicki, che vince per 7-62 6-2. A Wimbledon elimina al primo turno la connazionale Dominika Cibulkov\u00e1 (7-5 6-0) ma al secondo si arrende alla padrona di casa Heather Watson, per 6-4 6-2. A Istanbul rimedia una sconfitta al secondo turno contro Lesja Curenko, per 6-1 6-1. Negli ultimi 5 tornei della stagione (Cincinnati, US Open, Guangzhou, Wuhan e Pechino), non raccoglie nemmeno un successo, perdendo in tutte le occasioni al 1\u00ba turno.\nNella classifica WTA, termina la stagione al numero 81 nei singolare e al numero 82 nel doppio.\n2017.\nIl 6 luglio, a Wimbledon (non come giocatrice), annuncia ufficialmente il suo ritiro dalla carriera professionistica."}
{"id": "133719", "revid": "767487", "url": "https://it.wikipedia.org/wiki?curid=133719", "title": "By\u0142em \u017co\u0142nierzem", "text": "By\u0142em \u017co\u0142nierzem (\"Ero un soldato\") \u00e8 un cortometraggio documentario di Krzysztof Kie\u015blowski del 1970.\nTrama.\nIl film \u00e8 incentrato sul racconto di un gruppo di soldati che hanno perso la vista a causa dell'esplosione di una mina. Gli orrori della guerra vengono descritti dalle parole di chi ne \u00e8 tornato riportando non solo danni fisici permanenti, ma soprattutto traumi e ferite interiori che il tempo non riesce a cancellare. Ogni voce aggiunge particolari, opinioni, esperienze, sprazzi di storie personali che tracciano un quadro sempre pi\u00f9 preciso degli avvenimenti accaduti. Nel corso della narrazione l'eroismo sbiadisce di fronte alla forza distruttrice della guerra che annichilisce l'uomo, privandolo della speranza e della possibilit\u00e0 di decidere della propria vita. La modalit\u00e0 scarna, essenziale del racconto \u00e8 un gesto di accusa contro gli inganni della retorica patriottica."}
{"id": "133720", "revid": "466539", "url": "https://it.wikipedia.org/wiki?curid=133720", "title": "Arthur Ashe", "text": "Vincitore di tre tornei dello Slam, tra cui l'edizione del 1975 di Wimbledon, Ashe \u00e8 anche ricordato per il suo grande contributo per il volontariato e l'aiuto dei bisognosi.\nBiografia.\nDurante la giovane et\u00e0 Ashe era basso e poco coordinato. Ma da quando inizi\u00f2 a frequentare la scuola si diede alla pratica di varie discipline sportive, tra le quali il tennis, la pallacanestro e il football americano. Nel tennis vinse il titolo statale, mentre nel football aiut\u00f2 la sua squadra ad arrivare al titolo cittadino, giocando come \"Wide receiver\".\nAshe inizi\u00f2 ad attirare l'attenzione degli appassionati di tennis dopo che vinse un premio tennistico a UCLA nel 1963; nello stesso anno divenne il primo afroamericano ad essere selezionato per giocare nella squadra statunitense in Coppa Davis.\nNel 1965 Ashe vinse il titolo individuale NCAA e diede un importante contributo alla vittoria di UCLA del titolo a squadre NCAA. Con questa carriera universitaria costellata di successi, Ashe ascese facilmente ad essere considerato uno dei migliori giocatori dell'intero panorama mondiale, grazie anche al suo passaggio tra i professionisti nel 1969.\nA partire dal 1969 era opinione comune che Ashe fosse il miglior giocatore maschile statunitense. Egli vinse il primo Us Open dell'era open e aiut\u00f2 gli Stati Uniti a vincere nello stesso anno la Coppa Davis. Dato che il tennis pro non stava ricevendo una importanza mediatica commensurabile alla crescente popolarit\u00e0 dello sport in generale, Ashe fu una delle figure chiave nella fondazione dell'Association of Tennis Professionals (ATP).\nIn questo anno Ashe dovette superare un'altra prova, quando gli fu impedito dal governo di Johannesburg di giocare gli \"Open\" organizzati in Sudafrica. Ashe decise di \"usare\" questo caso internazionale per avviare una campagna di denuncia nei confronti dell'Apartheid arrivando a chiedere l'espulsione della federazione sudafricana dal circuito tennistico professionale. L'anno successivo aggiunse, nel frattempo, al suo \"palmar\u00e8s\" un secondo titolo del Grande Slam, l'Australian Open.\nNel 1975, dopo alcuni anni di risultati di non altissimo livello, Ashe gioc\u00f2 la migliore stagione della sua carriera, vincendo il torneo pi\u00f9 prestigioso del mondo, Wimbledon, sconfiggendo inaspettatamente in finale Jimmy Connors.\nRimane anche attualmente il solo giocatore nero ad aver vinto il singolare maschile a Wimbledon, all'US Open o all'Australian Open, e uno dei due tennisti neri ad aver vinto un torneo singolare maschile del Grande Slam insieme a Yannick Noah che vinse il Roland Garros nel 1983.\nAshe gioc\u00f2 per altri anni, ma, dopo essere stato colpito da un infarto nel 1979, si ritir\u00f2 nel 1980. Dopo il suo ritiro Ashe assunse tanti altri compiti come scrivere per il \"Time\", fare il commentatore per la ABC Sport, fondare la National Junior Tennis League ed essere il capitano della squadra statunitense di Coppa Davis. Nel 1983 Ashe sub\u00ec un secondo attacco di cuore. Senza la sorpresa di nessuno nel 1985 fu nominato nella Tennis Hall of Fame.\nLa vita di Ashe sub\u00ec una svolta tragica nel 1988 quando scopr\u00ec di aver contratto il virus HIV durante una trasfusione di sangue subita durante una delle due operazioni che sub\u00ec al cuore. Lui e sua moglie mantennero segreta la notizia della malattia sino all'8 aprile 1992, quando \"USA Today\" riport\u00f2 la notizia del suo grave stato di salute.\nNegli ultimi anni della sua vita Ashe prest\u00f2 molta attenzione alla diffusione dell'AIDS nel mondo. Due mesi prima di morire fond\u00f2 la \"Arthur Ashe Institute for Urban Health\" per aiutare le persone dotate di un'assicurazione medica insufficiente alla propria salute; questa fondazione fece s\u00ec che Ashe fosse nominato sportivo dell'anno dal magazine di \"Sports Illustrated\". Spese anche buona parte dei suoi ultimi anni nello scrivere le sue memorie, \"Days of Grace\", finendo il manoscritto soltanto una settimana prima della sua morte.\nAshe mor\u00ec per le complicazioni insorte in seguito all'AIDS il 6 febbraio 1993."}
{"id": "133721", "revid": "767487", "url": "https://it.wikipedia.org/wiki?curid=133721", "title": "Fabryka", "text": "Fabryka \u00e8 un cortometraggio del 1970 diretto da Krzysztof Kie\u015blowski.\nTrama.\nUna giornata di lavoro presso le officine metalmeccaniche Ursus. Il montaggio alternato intreccia le immagini degli operai sul posto di lavoro a quelle della riunione del consiglio direttivo."}
{"id": "133722", "revid": "287204", "url": "https://it.wikipedia.org/wiki?curid=133722", "title": "Bylem zolnierzem", "text": ""}
{"id": "133723", "revid": "37401", "url": "https://it.wikipedia.org/wiki?curid=133723", "title": "Nasa", "text": ""}
{"id": "133725", "revid": "110157", "url": "https://it.wikipedia.org/wiki?curid=133725", "title": "Habkern", "text": "Habkern (toponimo tedesco) \u00e8 un comune svizzero di 643 abitanti del Canton Berna, nella regione dell'Oberland (circondario di Interlaken-Oberhasli).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Habkern sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune ricadente all'interno dei confini del comune."}
{"id": "133726", "revid": "124862049", "url": "https://it.wikipedia.org/wiki?curid=133726", "title": "Yottabyte", "text": "Lo yottabyte \u00e8 un'unit\u00e0 di misura dell'informazione o della quantit\u00e0 di dati l'unit\u00e0 di misura \u00e8 il byte, il termine deriva dalla unione del prefisso SI yotta con byte ed ha per simbolo YB. \nIl prefisso yotta deriva dal termine greco \"okto\" a indicare l'ottava potenza di 1000.\nA causa dell'uso improprio dei prefissi binari nel definire e usare il kilobyte, il valore dello yottabyte nella pratica comune ha potuto assumere i seguenti significati:\nossia 1 quadrilione di byte.\nLo yobibyte, che pure non \u00e8 ancora uno standard definito dalla Commissione elettrotecnica internazionale (IEC), esprime byte senza nessuna incertezza e dovrebbe quindi essere utilizzato al posto del pi\u00f9 diffuso yottabyte (che \u00e8 standard solo di fatto) per esprimere tale quantit\u00e0.\nEsempi.\nNel 2010 \u00e8 stato stimato che l'archiviazione di uno yottabyte su dischi da un terabyte richiederebbe un milione di centri grandi come gli stati di Delaware e Rhode Island messi insieme. Alla fine del 2016 la densit\u00e0 di memoria era aumentata al punto tale che uno yottabyte potrebbe essere immagazzinato in una Scheda SD che occupa circa il doppio di un Hindenburg (circa 400.000 metri cubi).\nLa quantit\u00e0 totale di dati che potrebbe essere memorizzata nell'universo osservabile usando tutti i 1078-1082 atomi come singoli bit di informazioni (usando per esempio i loro spin) \u00e8 tra 1,25\u00d71053 e 1,25\u00d71057 yottabytes."}
{"id": "133729", "revid": "590", "url": "https://it.wikipedia.org/wiki?curid=133729", "title": "Sandro Curzi", "text": "Biografia.\nFrequentando il ginnasio \"Tasso\" a Roma, a tredici anni entra in contatto con gruppi della Resistenza antifascista capeggiati da Alfredo Reichlin; insieme a lui Citto Maselli, i fratelli Aggeo e Arminio Savioli. Il suo primo articolo, pubblicato su \"Unit\u00e0 clandestina\", racconta l'assassinio di uno studente da parte di fascisti repubblichini. Le manifestazioni studentesche antifasciste sono attive in tutta Roma e Curzi collabora attivamente con il gruppo partigiano romano che opera nella zona Ponte Milvio-Flaminio.\nNel marzo del 1944 gli viene concessa, nonostante la minore et\u00e0, la tessera del PCI. Tra il 1947 e il 1948 lavora al settimanale social-comunista \"Pattuglia\", diretto dal socialista Dario Valori e dal comunista Gillo Pontecorvo. Nel 1949 diventa redattore del quotidiano della sera romano \"La Repubblica d'Italia\", diretto da Michele Rago. Nello stesso anno \u00e8 tra i fondatori della Federazione Giovanile Comunista Italiana (FGCI), di cui viene eletto segretario generale Enrico Berlinguer.\nDivenuto capo-redattore del mensile della Fgci \"Giovent\u00f9 nuova\", diretto dallo stesso Enrico Berlinguer, cura anche l'antologia per giovani \"L'avvenire non viene da solo\" illustrata dalla pittrice Anna Salvatore, di cui si vendono 150\u00a0000 copie. Nel 1951 \u00e8 inviato nel Polesine per raccontare le conseguenze della tragica alluvione e vi rimane per un lungo periodo come segretario della FGCI.\nTornato a Roma, nel 1956 partecipa, insieme a Saverio Tutino, Carlo Ripa di Meana, Guido Vicario, Luciana Castellina e altri, alla fondazione del settimanale \"Nuova Generazione\", di cui diventa direttore nel 1957. Nel 1959 passa a \"l'Unit\u00e0\", organo del PCI, come capo-cronista a Roma. Nell'anno successivo, \u00e8 inviato in Algeria per seguire la guerra di liberazione dal colonialismo francese e intervista il capo del fronte di liberazione nazionale Ben Bella.\nDivenuto caporedattore centrale e direttore responsabile de \"L'Unit\u00e0\", nel 1964, per un breve periodo, ricopre la carica di responsabile Stampa e Propaganda della direzione del Partito Comunista, sotto il coordinamento politico di Giancarlo Pajetta. Dopo la morte di Palmiro Togliatti, accompagna il nuovo segretario del PCI Luigi Longo alla sua prima \"Tribuna politica\" televisiva diretta da Jader Jacobelli.\nFonda e dirige l'agenzia quotidiana \"Parcomit\", voce ufficiale del PCI; collabora attivamente alla crescita della radio \"Oggi in Italia\", che trasmetteva da Praga e che, seguita in quasi tutta l'Europa dagli emigrati italiani, poteva contare su uffici di corrispondenza particolarmente attivi in Germania (nella Volkswagen) e in Belgio fra i minatori italiani. Dal 1967 al 1975 \u00e8 vicedirettore di \"Paese Sera\", quotidiano della sera di rilevante importanza nella seconda parte del novecento, con un grande ruolo nella rappresentazione della rivolta giovanile del 1968 e della riscossa operaia del 1969.\nNella Rai.\nNel 1975, rispondendo a un bando di concorso indetto dalla Rai per l'assunzione di giornalisti di \"chiara fama\" disposti a lavorare come redattori ordinari, entra nella redazione del \"Gr1\" diretto da Sergio Zavoli. Nel 1976, con Biagio Agnes e Alberto La Volpe, d\u00e0 vita alla Terza Rete televisiva della Rai. Nel 1979 \u00e8 nominato vicedirettore del \"TG3\", all'epoca diretto da Agnes, e collabora alla realizzazione della popolare trasmissione Samarcanda. \nDal 1987 al 1993 assume direttamente la direzione del TG3: in sintonia col rilancio della terza rete attuato da Angelo Guglielmi, Curzi trasforma radicalmente il telegiornale, che fino ad allora consisteva in uno scarno bollettino di dieci minuti propedeutico ai notiziari regionali. La testata viene resa autonoma, allo stesso livello di TG1 e TG2, con una propria identit\u00e0: vengono istituite nuove edizioni e ne viene aumentata la durata. Dal punto di vista ideologico il TG3 di Curzi (che frequentemente interviene in video con propri editoriali, con un approccio inedito per i telegiornali Rai) si colloca sulle posizioni del Partito Comunista Italiano, pur se con taluni distinguo. Le scelte editoriali si rivelano azzeccate e il telegiornale (che per la sua aderenza comunista e lo stile espressivo giudicato caotico viene presto soprannominato \"TeleKabul\") vede crescere notevolmente i suoi ascolti, di pari passo con l'aumento della copertura del segnale di Raitre su tutto il territorio nazionale.\nNel 1992 pubblica con Corradino Mineo il saggio \"Gi\u00f9 le mani dalla Tv\" (Sperling &amp; Kupfer).\nA novembre 1993, in contrasto con il nuovo consiglio di amministrazione della Rai (direttore generale Gianni Locatelli e presidente Claudio Dematt\u00e9), si dimette e lascia tutti gli incarichi nella televisione di stato italiana, e dirige il telegiornale dell'emittente televisiva Telemontecarlo, TMC News; nello stesso anno pubblica \"Il compagno scomodo\" (Arnoldo Mondadori Editore). Dopo un'esperienza di editorialista quotidiano all'interno del \"Maurizio Costanzo Show\", nel 1996 conduce le quattordici puntate del programma \"I grandi processi\" su Rai 1. Nel 1997, in polemica con la candidatura dell'ex magistrato di Milano Antonio Di Pietro nelle liste de L'Ulivo, si presenta candidato al Senato in una lista di sinistra denominata \"Unit\u00e0 Socialista\", ottenendo il 14% dei voti.\nDal 1998 al 2004 dirige \"Liberazione,\" organo del Partito della Rifondazione Comunista guidato da Fausto Bertinotti. Eletto consigliere di amministrazione della Rai dalla Commissione parlamentare di vigilanza, con i voti di Rifondazione, dei Verdi e della sinistra del PDS, diventa per tre mesi presidente della Rai, in qualit\u00e0 di consigliere anziano, prima di lasciare il posto a Claudio Petruccioli.\nVita personale.\nNel 1954 sposa la giornalista Bruna Bellonzi; i due hanno una figlia, Candida, anch'essa giornalista per l'ANSA, che muore il 29 novembre 2013, pochi mesi dopo sua madre.\nCurzi muore a Roma il 22 novembre 2008 a 78 anni dopo una lunga malattia. Sandro Curzi era agnostico.\nEra un grande tifoso della Lazio."}
{"id": "133731", "revid": "2175", "url": "https://it.wikipedia.org/wiki?curid=133731", "title": "Dispositivi di Input-Output", "text": ""}
{"id": "133732", "revid": "253269", "url": "https://it.wikipedia.org/wiki?curid=133732", "title": "William Shatner", "text": "\u00c8 noto soprattutto per aver dato il volto al personaggio del capitano James T. Kirk nella serie televisiva \"Star Trek\" (1966-1969) e in otto lungometraggi ad essa ispirati o correlati \u2013 due dei quali da lui stesso diretti \u2013 nonch\u00e9 come protagonista del telefilm \"T.J. Hooker\" (1982-1986) nel ruolo dell'omonimo sergente di polizia. Successivamente ha ricevuto un premio Emmy e un Golden Globe come miglior attore non protagonista della serie \"Boston Legal\" (2004-2008).\nBiografia.\nNasce a Montr\u00e9al, nel Qu\u00e9bec, il 22 marzo 1931, figlio di Joseph Shatner, un meccanico canadese nato da una famiglia ebraica masoretica di origini lituane, austriache, polacche, ungheresi e ucraine (il cognome originario della famiglia paterna era Schattner, in seguito anglofonizzato in Shatner), e di Anne Garmaise, una casalinga franco-canadese. Laureato in commercio alla McGill University nel 1952, viene assunto come \"business manager\" del teatro The Mountain Playhouse. Poco tempo dopo si trasferisce a Ottawa per intraprendere lui stesso una carriera di attore teatrale shakespeariano. Nel 1956 si trasferisce a New York per debuttare a Broadway. Nel 1958 ricopre il ruolo di uno dei fratelli Karamazov a fianco di Yul Brynner in \"Karamazov\", di Richard Brooks. Nel 1962 \u00e8 protagonista della pellicola \"L'odio esplode a Dallas\", di Roger Corman, in cui interpreta un razzista del Sud degli Stati Uniti.\nLavora in numerose produzioni televisive, ma la vera svolta nella sua carriera arriva nel 1966, quando viene scelto dal produttore Gene Roddenberry per interpretare il ruolo del capitano James T. Kirk nella serie televisiva di fantascienza \"Star Trek\". Nonostante il serial termini dopo tre stagioni nel 1969, tale \u00e8 il suo successo che nel corso degli anni furono prodotti un cartone animato nel 1973, diverse pellicole cinematografiche e alcuni videogiochi. Sia nelle vesti di doppiatore sia in quelle di attore, Shatner viene sempre riconfermato per interpretare il ruolo che gli diede la notoriet\u00e0. Nel 1989 egli stesso dirige il quinto film ispirato alla serie, \"Star Trek V - L'ultima frontiera\". Nelle vesti di scrittore a partire dal 1995 pubblica diverse serie di romanzi ambientate nell'universo di \"Star Trek\", intitolate \"Odyssey\", \"The Mirror Universe\" e \"Totality\".\nDal 1982 al 1986 interpreta il sergente T.J. Hooker nell'omonimo telefilm poliziesco di successo.\nContinua a lavorare essenzialmente per il piccolo schermo. Torna al cinema in commedie come \"Palle in canna\" (1993) di Gene Quintano. \u00c8 nel cast di \"Ciak si uccide\" (1976) e \"Edizione straordinaria per un delitto\" (1993), entrambi della serie \"Colombo\", e dei film \"Miss Detective\" (2000), di Donald Petrie, \"American Psycho 2\" (2002), di Morgan J. Freeman, e \"Palle al balzo - Dodgeball\" (2004), di Rawson Marshall Thurber.\nNel 2005 conquista il suo primo Golden Globe come miglior attore non protagonista nella serie tv \"Boston Legal\", dove veste i panni dell'eccentrico avvocato Denny Crane.\nIl 13 ottobre 2021, insieme ad altre tre persone, ha partecipato come astronauta al volo NS-18 della navicella suborbitale New Shepard di propriet\u00e0 di Blue Origin. In questo modo William Shatner, all'et\u00e0 di 90 anni, 6 mesi e 22 giorni, \u00e8 diventato il pi\u00f9 anziano essere umano ad essere andato nello spazio, trasformando in realt\u00e0 i suoi trascorsi sul set come capitano della celebre nave spaziale Enterprise nella saga fantascientifica Star Trek.\nVita privata.\nSi \u00e8 sposato quattro volte: prima dal 1956 al 1969 con l'attrice Gloria Rand, dalla quale ha avuto tre figlie: Leslie Carol (1958), Lisabeth (1961) e Melanie (1964); poi dal 1973 al 1996 con l'attrice Marcy Lafferty; poi nel 1997 con l'attrice Nerine Kidd, che mor\u00ec due anni dopo annegata nella piscina di casa; dal 2001 \u00e8 stato sposato con la fotografa Elizabeth Martin: ha chiesto il divorzio da Elizabeth nel mese di dicembre 2019 ed \u00e8 stato finalizzato nel marzo 2020.\nDoppiatori italiani.\nNelle versioni in italiano dei suoi film, William Shatner \u00e8 stato doppiato da:\nDa doppiatore \u00e8 sostituito da:"}
{"id": "133735", "revid": "181699", "url": "https://it.wikipedia.org/wiki?curid=133735", "title": "Luigi Malabarba", "text": "Biografia.\nDopo aver ottenuto la maturit\u00e0 scientifica nel 1970, ha svolto varie attivit\u00e0 lavorative, iscrivendosi alla Facolt\u00e0 di Lettere e Filosofia dell'Universit\u00e0 Statale di Milano (senza poter frequentare ha dato tutti gli esami per \"studiare i classici del movimento operaio\" e senza interesse per il diploma di laurea). \u00c8 stato assunto infatti a met\u00e0 anni '70 come operaio alla catena di montaggio presso la fabbrica Alfa Romeo di Arese, rimanendovi dipendente fino al 2003, quando \u00e8 cessata definitivamente la produzione. Per 30 anni la sua attivit\u00e0 si \u00e8 concentrata sul sindacato: da sempre delegato del Consiglio di Fabbrica e della FLM unitaria e organizzatore in particolare delle iniziative internazionaliste, dopo aver militato nella CGIL, di cui \u00e8 stato anche dirigente nella FIOM di Milano e della Lombardia, ha partecipato alla costituzione nel 1990 del Cobas Alfa Romeo e dello Slai Cobas e poi dal 1996 al 2001 \u00e8 stato coordinatore nazionale del SinCobas. Malabarba \u00e8 sempre rimasto in produzione anche come dirigente sindacale e nel 1998 ha subito un licenziamento politico che l'ha tenuto fuori dalla fabbrica per un intero anno, fino alla reintegra grazie all'articolo 18 dello Statuto che, ancora in vigore, sanzionava i licenziamenti senza giusta causa e antisindacali. Perso anche in sede di appello, la FIAT rinuncer\u00e0 a ricorrere in Cassazione di cui peraltro era gi\u00e0 stata decisa la data. \nDurante gli anni Ottanta ha coniugato l'impegno sindacale con l'impegno di solidariet\u00e0 verso le lotte di liberazione in America Latina, fondando la rivista \"Quetzal\" e partecipando a varie brigate di lavoro in Nicaragua e in Salvador (durante la dittatura, nel 1999 ha aperto l'agenzia di stampa Inprecor a San Salvador in collaborazione con l'agenzia Salpress legata alla guerriglia del FMLN e alla rete dei preti operai italiani e baschi presenti nella capitale e nelle zone liberate). Nel 1995 ha pubblicato un libro, \"Dai Cobas al sindacato\", con prefazione a firma di Fausto Bertinotti.\nDi formazione marxista eretica, trotskista e libertaria, inizia a militare nell'area giovanile del Psiup e nella sezione \"Luglio '60\" con intervento sulla Pirelli Bicocca a fine 1967 e successivamente nei Gruppi comunisti rivoluzionari (poi Lega Comunista Rivoluzionaria, sezione della IVa Internazionale) il cui principale dirigente \u00e8 stato Livio Maitan; formazione che nel 1989 confluisce in Democrazia Proletaria e con essa in Rifondazione Comunista. Dal 2001 \u00e8 segretario della sezione di fabbrica di Rifondazione. Dopo la candidatura con il PRC alle Elezioni europee del 1999 quando ottiene 8.895 preferenze nella circoscrizione nord-occidentale, risultando primo in tre delle quattro regioni, Malabarba viene eletto Senatore nel 2001 nel collegio di Milano-Ovest abitato da molti operai ed ex operai dell'Alfa. Al Senato della Repubblica durante la XIV Legislatura ricopre l'incarico di capogruppo di Rifondazione Comunista . Nel luglio 2001, durante il G8 di Genova, visse da vicino la dura repressione poliziesca, tra cui i fatti della scuola Diaz, tentando di contrastare la mattanza insieme agli attivisti del Genoa Social Forum fuori dall'edificio poco dopo l'irruzione delle forze dell'ordine: su tale tema, negli anni, ha presentato vari atti parlamentari e scritto diversi articoli con dirette accuse in particolare al Capo della Polizia Giovanni De Gennaro. \nNella XIV Legislatura \u00e8 stato anche membro del Comitato Parlamentare di Controllo sui Servizi Segreti. In base a questa esperienza ha pubblicato per le Edizioni Alegre \"2001-2006 Segreti e bugie di Stato, il 'partito americano' e l'uccisione di Calipari.\"\nAltra pubblicazione di Malabarba \u00e8 \"Il salario sociale (1998)\", in cui enuncia in chiave \"marxista\" un programma di azione del movimento di lotta contro la disoccupazione, nel quadro delle iniziative delle Marce europee contro la disoccupazione e la precariet\u00e0 sviluppatesi in vari paesi nella seconda met\u00e0 degli anni '90.\nNel 2005 in occasione del Congresso Nazionale di Rifondazione Comunista \u00e8 stato il primo firmatario della 4\u00aa mozione \"Un'altra Rifondazione \u00e8 possibile\" che ottenne il 6,5% dei consensi e che poi si costitu\u00ec in area programmatica con il nome di Sinistra Critica.\nRieletto nella XV legislatura al Senato della Repubblica, nella circoscrizione Liguria, ha rassegnato le dimissioni il 19 luglio 2006, dovute alla sua decisione, assunta prima della candidatura, di favorire l'avvicendamento con Haidi Giuliani nella data simbolica del 20 luglio, ricorrenza della morte del figlio Carlo. Nella seduta pomeridiana del 19 luglio, l'Assemblea del Senato della Repubblica, con votazione a scrutinio segreto, ha respinto le sue dimissioni volontarie, convalidate solo nella seduta dell'11 ottobre 2006, con 186 voti favorevoli e 106 contrari.\nAlla conclusione della sua esperienza senatoriale comment\u00f2:\nMalabarba dimettendosi da senatore \u00e8 poi tornato dipendente FIAT presso l'Alfa Romeo di Arese, stabilimento chiuso definitivamente durante il suo impiego istituzionale; quindi l'ex-senatore \u00e8 stato collocato in mobilit\u00e0 come i suoi compagni di lavoro. \nMalabarba \u00e8 stato poi uno dei principali dirigenti nazionali del movimento politico Sinistra Critica occupandosi di politiche sociali, economiche e del mondo del lavoro. Nel 2012 in occasione del Congresso Nazionale \u00e8 tra i firmatari del documento congressuale, a cui per\u00f2 una parte dell'organizzazione propone dei sostanziali emendamenti. In sede di congresso le due posizioni (documento principale ed emendamenti) si eguagliano. Dopo un anno di \"convivenza\", nel luglio 2013, le due aree decidono in modo consensuale di porre fine all'esistenza di Sinistra Critica. Malabarba sceglie di aderire a Solidariet\u00e0 Internazionalista e in seguito a Communia Network, nel quadro di un percorso di sperimentazioni per la ricostruzione di un soggetto politico-sociale di classe. Tra queste sperimentazioni, partecipa all'avvio di RiMaflow, fabbrica recuperata di Trezzano sul Naviglio, e successivamente dell'organizzazione nazionale \"Fuorimercato, autogestione in movimento\"."}
{"id": "133736", "revid": "125905401", "url": "https://it.wikipedia.org/wiki?curid=133736", "title": "Accolito", "text": "Lacc\u00f2lito (ripreso dal greco \u1f01\u03ba\u03cc\u03bb\u03bf\u03c5\u03b8\u03bf\u03c2, pronuncia: \"ak\u00f2luthos\", derivato da \"ak\u00f3loythos\" [= compagno di viaggio, derivato di \"k\u00e9leythos\" sentiero], reso in latino tardo \"ac\u00f2lythus\", corrispondente nel significato al latino \"sequens\" o \"comes\": seguace, attendente) \u00e8 un ministro di culto in aiuto del diacono e a servizio del sacerdote all'altare e nelle processioni e in altri atti di culto in alcune Chiese cristiane: nella Chiesa cattolica, nelle Chiese della Comunione anglicana, nelle Chiese luterane, in alcune Chiese metodiste e nelle Chiese armene. Il termine indica propriamente colui che ha ricevuto l\"accolitato\", ed anche i ministranti che svolgono alcune delle funzioni dell'accolito istituito od ordinato. Si distingue quindi l'accolito istituito od ordinato dall'accolito facente funzioni. Quest'ultimo non ha tutte le facolt\u00e0 dell'accolito istituito od ordinato. In alcune Chiese ortodosse il termine \"accolito\" indica i ministranti.\nNella Chiesa cattolica.\nNella Chiesa cattolica la disciplina concernente l'accolitato varia secondo le tradizioni delle diverse Chiese particolari.\nChiesa latina.\nNella Chiesa latina, prima della riforma attuata da Paolo VI nel 1972, l'accolitato era il quarto e ultimo degli ordini minori, che venivano conferiti a un chierico. Infatti fino al 1972 si diventava chierici con il sacro rito della tonsura, amministrato prima del conferimento di qualsiasi degli ordini minori o maggiori, a differenza della situazione nei primi secoli cristiani, quando erano considerati chierici tutti quelli che eseguivano funzioni, anche non liturgiche, a servizio della Chiesa.\nDal 1\u00ba gennaio 1973, data dell'entrata in vigore della Lettera Apostolica in forma di motu proprio \"Ministeria quaedam\" del 15 agosto 1972, l'accolitato non \u00e8 pi\u00f9 considerato un ordine minore ma un ministero laicale e, dato che ora si diventa chierici non con il rito della tonsura ma con l'ordinazione diaconale (ordinazione che segue il conferimento dell'accolitato), l'accolito non \u00e8 membro del clero.\n\u00c8 compito dell'accolito curare il servizio dell'altare, aiutare il diacono e il sacerdote nelle azioni liturgiche, specialmente nella celebrazione della Santa Messa; inoltre, distribuire, come ministro straordinario, la Santa Comunione in mancanza di ministri ordinari o quando essi siano impediti o in numero insufficiente.\nChi \u00e8 destinato al diaconato e al presbiterato deve anteriormente ricevere ed esercitare per un periodo appropriato il ministero dell'accolitato. Questo ministero pu\u00f2 essere affidato anche a chi non \u00e8 candidato al sacramento dell'Ordine e possiede l'et\u00e0 minima e gli altri requisiti determinati dall'ordinario del luogo e abbia avuto una specifica formazione.\nLa candidatura all'accolitato \u00e8 ammessa dal proprio ordinario (vescovo diocesano o per gli istituti clericali di perfezione dal superiore religioso competente: superiore maggiore o provinciale). Il conferimento del ministero viene essere effettuato dallo stesso ordinario o da un altro mediante il rito liturgico approvato dalla Santa Sede.\nCon la Lettera Apostolica in forma di motu proprio \"Spiritus Domini\" del 10 gennaio 2021 nella Chiesa latina al ministero dell'accolitato possono accedere indistintamente uomini e donne.\nStoria.\nPrimo millennio.\nProbabilmente, nella storia della Chiesa, la figura dell'accolito apparve per la prima volta nell'oscuro brano riguardante la vita di papa Vittore I (189-199), erroneamente attribuito da Lucio Ferraris (I, 101) a papa Pio I (140-155), che menzionava dei \"sequentes\", forse con i compiti degli accoliti. In ogni caso, il primo documento autentico ed esistente in cui si fa menzione degli accoliti \u00e8 una lettera, scritta nel 251, da papa Cornelio a Fabio, vescovo di Antiochia, in cui il papa elencava precisamente i gradi del clero romano. A Roma, in quel momento, c'erano 46 sacerdoti, 7 diaconi, 7 suddiaconi, 42 accoliti e 52 tra esorcisti, lettori e ostiari. \u00c8 degno di nota che 250 anni pi\u00f9 tardi il \"Constitutum Silvestri\", un documento databile intorno al 501, informa che a Roma durante il pontificato di Silvestro I (314-335) vi erano 45 accoliti. Papa Fabiano (236-250), il predecessore di Cornelio, aveva diviso Roma in sette distretti o regioni ecclesiastiche, mettendo un diacono a capo di ognuna. A questa divisione amministrativa, presto segu\u00ec una redistribuzione del clero cittadino. Gli accoliti romani erano soggetti al diacono della regione o, in caso di sua assenza o morte, all'arcidiacono. In ogni regione erano presenti un diacono, un suddiacono e, in base al documento di cui sopra, probabilmente, 6 accoliti. Gli antichi documenti ecclesiastici portano a ritenere che il suddiacono era una sorta di capo accolito o \"arciaccolito\". In seguito, verso la prima met\u00e0 del X secolo si incontra il termine di \"arciaccolito\" in Liutprando di Cremona con il significato di una \"dignit\u00e0\" nella chiesa metropolitana di Capua. Possiamo quindi vedere i ministeri del suddiacono e dell'accolito come uno sviluppo di quello del diacono. Inoltre, queste tre categorie di chierici differiscono dagli altri ordini minori per il fatto che sono tutte legate al servizio presso l'altare, mentre le altre (ostiari, lettori, esorcisti) non lo sono.\nLe epistole di san Cipriano dimostrano ampiamente che oltre che a Roma, anche a Cartagine, alla met\u00e0 del III secolo, erano presenti degli accoliti. Da questi dati non si pu\u00f2 concludere che in quell'epoca tutte le Chiese occidentali, particolarmente quelle pi\u00f9 piccole, abbiano avuto accoliti. Eusebio citava gli accoliti presenti al Primo concilio di Nicea (325) non come preposti al servizio presso gli altari, ma come persone facenti parte del seguito dei vescovi. Gli \"Statuta Ecclesiae Antiqua\", spesso considerati decreti del cosiddetto Quarto Sinodo di Cartagine (398), ma in realt\u00e0 risalenti alla fine del V o alla prima parte del VI secolo, dimostrano che questo ordine era conosciuto anche nella provincia ecclesiastica di Arles in Gallia, dove furono emanati questi decreti. Dando credito ai desideri del vescovo Bennadio, predecessore di Remigio di Reims, si potrebbe concludere che a Reims, nel V secolo, non esistevano accoliti: infatti, egli enumerava tutte le categorie di chierici ad eccezione di questa. Nell'epigrafia cristiana delle Gallie si fa menzione, per quanto \u00e8 noto, di un solo accolito presente a Lione nel 517 e, in generale, nei primi cinque secoli, si trovano poche epigrafi che fanno riferimento ad accoliti. Nella \"Collectio Canonum Hibernensis\" l'accolito non veniva riportato tra i sette gradi ecclesiastici, ma posto, con il salmista ed il cantore, al di fuori della gerarchia ordinaria.\nNel sesto canone dei summenzionati \"Statuta\", i doveri degli accoliti vengono specificati conformemente a quanto scritto da Giovanni il Diacono nella sua lettera a Senarius.\nInformazioni specifiche relative al ruolo ed ai doveri degli accoliti nella Chiesa di Roma tra il V e il IX secolo possono essere tratte da una serie di antiche disposizioni note come \"Ordines Romani\". Secondo l\"Ordo Romanus Primus\", a Roma (forse anche a Cartagine, e in altre grandi citt\u00e0 occidentali) esistevano tre classi di accoliti che svolgevano le loro funzioni in base al luogo dove si trovavano: gli accoliti \"Palatini\", che costituivano un collegio a servizio del papa (o del vescovo) nel suo palazzo e nella Basilica Lateranense; gli accoliti \"regionarii\", che assistevano i diaconi nelle loro funzioni nelle diverse parti della citt\u00e0; gli accoliti \"stationarii\", che servivano in chiesa; questi ultimi non erano un ordine distinto, ma facevano parte degli accoliti \"regionarii\". Gli accoliti regionali venivano anche definiti \"titulares\" della chiesa alla quale erano collegati. Gli accoliti del palazzo erano particolarmente destinati al servizio del papa, che assistevano non solo nelle funzioni ecclesiastiche, ma anche come legati, messaggeri della corte papale, nella distribuzione di elemosine, trasportando documenti pontifici e comunicazioni e in altri compiti di questo genere. Tuttavia, gli accoliti condividevano questi uffici anche con i lettori, i suddiaconi e gli arciaccoliti. A Roma non trasportavano solo il pane benedetto nelle occasioni prescritte, ma anche l'Eucaristia dalla Messa del papa a quella dei sacerdoti che celebravano nelle varie chiese (\"tituli\"). Tale pratica \u00e8 evidenziata nella lettera di papa Innocenzo I (401-417) a Decenzio, vescovo di Gubbio. Essi, inoltre, portavano le sacre specie agli assenti, soprattutto ai confessori della fede detenuti in carcere (si veda san Tarcisio). San Giustino, martirizzato intorno al 165 o 166, riportava che questo ufficio veniva assegnato ai diaconi, significando che ai suoi tempi non esistevano accoliti.\nDagli \"Ordines Romani\" si apprende anche che, quando il papa doveva pontificare in un certo quartiere, tutti gli accoliti di quella regione si recavano al Palazzo del Laterano per riceverlo ed accompagnarlo. Nel VI o VII secolo, forse un poco prima, il capo accolito della chiesa stazionale precedeva a piedi il cavallo su cui montava il papa portando il sacro crisma coperto con un velo e guidando la processione. Gli altri accoliti lo seguivano, portando il libro dei Vangeli, la borsa del corporale, e gli altri oggetti utilizzati per la messa. Essi accompagnavano il papa fino al \"secretarium\" o sagrestia. Uno di loro solennemente poneva il libro dei Vangeli sull'altare, poi precedevano il pontefice al suo ingresso nel santuario portando 7 candele accese. Con le candele accese, due accoliti accompagnavano il diacono all'ambone per il canto del Vangelo. Dopo il Vangelo, un altro accolito riceveva il libro che, posto in un contenitore e sigillato, veniva poi riportato in Laterano dal capo accolito. Un accolito portava al diacono, all'altare, il calice; gli accoliti ricevevano e curavano le offerte raccolte dal papa; un accolito teneva la patena coperta con un velo dall'inizio a met\u00e0 del canone. Al momento giusto, gli accoliti portavano, in sacchetti di lino, il pane consacrato dall'altare ai vescovi ed ai sacerdoti presenti nel santuario affinch\u00e9 potessero spezzare le sacre specie. Da questo e da altri incarichi, si pu\u00f2 dedurre che gli accoliti erano in larga misura responsabili del buono svolgimento delle cerimonie pontificie e stazionali. Questo era particolarmente vero dopo la fondazione della \"schola cantorum\" di Roma, della quale esistono prove evidenti dal VII secolo in poi.\nEssendo quindi l'unico tra gli ordini minori impegnato in attivit\u00e0 di ministero, l'accolitato acquis\u00ec un'importanza molto maggiore di quella che aveva finora goduto. I cardinali presbiteri, nelle loro chiese titolari, non avevano altri assistenti. Durante la Quaresima e i battesimi, gli accoliti svolgevano tutte le funzioni che finora avevano svolto gli esorcisti, cos\u00ec come il suddiacono aveva assorbito le funzioni del lettore. Papa Alessandro VII (1655-1667) abol\u00ec il collegio degli accoliti sopra descritto e mise al loro posto (26 ottobre 1655) i dodici prelati votanti della Segnatura di Giustizia. Come prova della loro origine questi prelati ancora conservavano, durante le funzioni pontificie, molti degli uffici e delle funzioni sopra descritte.\nSecondo l'antica disciplina della Chiesa romana l'ordine dell'accolitato veniva conferito non appena il candidato usciva dall'adolescenza, a circa 20 anni di et\u00e0, secondo l'interpretazione del decreto indirizzato da papa Siricio (385) ad Imerio di Tarragona. Prima che un accolito potesse diventare suddiacono dovevano passare 5 anni. papa Zosimo (418) ridusse questo periodo a 4 anni. Il Concilio di Trento lasciava al giudizio dei vescovi il periodo che doveva trascorrere tra il conferimento dei due ordini. Nella Roma ecclesiastica antica non esisteva alcuna solenne ordinazione degli accoliti. Al momento della comunione di qualsiasi messa ordinaria, anche quando non era stazionale, il candidato si avvicinava al papa o, in sua assenza, ad uno dei vescovi della corte pontificia e veniva rivestito della stola e della casula. Portando sulle sue braccia un sacchetto di lino (\"porrigitur in ulnas ejus sacculus super planetam\"), simbolo della pi\u00f9 alta funzione di questi chierici, cio\u00e8 trasportare l'ostia consacrata, il candidato si prostrava, mentre il pontefice pronunciava su di lui una semplice benedizione.\nMedioevo ed epoca moderna.\nIl summenzionato \"Statuta Ecclesiae Antiqua\", descrive il rituale utilizzo delle pi\u00f9 importanti chiese di Gallia verso l'anno 500: il candidato veniva prima istruito dal vescovo sui doveri del suo ufficio, poi l'arcidiacono gli metteva in mano un candeliere con una candela spenta a simboleggiare che le luci della chiesa gli sarebbero state affidate; inoltre, gli veniva consegnata un'ampolla vuota, simbolo del suo ufficio di presentare il vino e acqua all'altare. Seguiva una breve benedizione.\nGli uffici principali dell'accolito dal Medioevo fino alla riforma del 1972 hanno continuato ad essere l'accensione delle candele dell'altare, portarle in processione e durante il canto solenne del Vangelo, e preparare il vino e l'acqua per il sacrificio della Messa; inoltre, doveva assistere i sacri ministri durante la Messa e le altre celebrazioni liturgiche. Durante la sua ordinazione il vescovo gli consegnava una candela spenta ed un'ampollina vuota, recitando la formula appropriata. I compiti dell'accolito nella liturgia cattolica erano minuziosamente descritti nei manuali di liturgia.\nDopo il Concilio Vaticano II.\nNel 1972 papa Paolo VI con la lettera apostolica \"Ministeria quaedam\", n. IV, fece cessare il conferimento di due degli ordini minori (ostiariato ed esorcistato) e dell'ordine maggiore del suddiaconato, e decret\u00f2 che i due che restano (quelli del \"lettorato\" e dell\"accolitato\") dovranno essere chiamati ministeri laicali, lasciando la facolt\u00e0 alle Conferenze episcopali di chiamare l'accolito con il nome di suddiacono.\nCon la lettera apostolica \"Spiritus Domini\" del 10 gennaio 2021, papa Francesco ha esteso, per la prima volta, il ministero dell'accolitato anche alle donne.\nOggi l'accolito \u00e8 un laico a tutti gli effetti (non un chierico) di sesso maschile o femminile che nella Messa aiuta il vescovo, il presbitero o il diacono nella preparazione dell'altare e dei vasi sacri. Pu\u00f2 essere anche ministro straordinario della Comunione: ci\u00f2 significa che chi presiede la celebrazione pu\u00f2 chiamare a distribuirla o a portarla alle persone ammalate.\nIl ministero istituito dell'accolito continua ad essere anche una tappa nel percorso istituzionale verso il diaconato e il presbiterato, ma pu\u00f2 essere conferito anche agli uomini che non intendono ricevere il sacramento dell'Ordine e alle donne cui non \u00e8 consentito accedervi.\nL'attuale rito dell'istituzione \u00e8 pubblicato nel \"Pontificale Romano\".\nTipi di servizio.\nIn base ad alcuni specifici servizi si usano termini particolari anche per distinguere gli accoliti tra di loro, dal momento che spesso svolgono (o svolgevano, nella liturgia antecedente alla riforma del Concilio Vaticano II) il loro ministero in pi\u00f9 di uno. Tali termini si usano anche per gli accoliti ministranti non istituiti:\nPer gli altri uffici come il trasporto e il servizio delle ampolline, dei libri liturgici e l'aiuto al sacerdote si adopera il termine generico di accolito.\nCompiti attuali dell'accolito.\nQui di seguito sono indicati i compiti dell'accolito istituito che in generale sono comuni a tutti i riti latini.\nCompiti relativi alla celebrazione della Messa e che possono essere svolti anche da un accolito o pi\u00f9 accoliti, anche non istituiti, tranne l'infusione del vino nel calice all'offertorio e la purificazione dei vasi sacri dopo la Comunione:\nCompiti relativi alla celebrazione della Messa e alla Comunione fuori della Messa che l'accolito istituito pu\u00f2 svolgere quale ministro straordinario della Comunione:\nCompiti previsti per l'accolito istituito nel rito della comunione fuori della Messa:\nDurante il culto eucaristico, solo l'accolito istituito:\nTra i compiti dell'accolito istituito (ma che in sua mancanza possono essere affidati al lettore istituito ed eventualmente a laici idonei) rientrano anche:\nCompiti dell'accolito istituito nella Liturgia delle ore: \nCompiti relativi alle processioni che possono essere svolti anche da pi\u00f9 accolti anche non istituiti:\nIn celebrazioni che seguono gli usi di prima del Concilio Vaticano II l'accolito, non \u00e8 permesso all'accolit astergere il calice e infondere l'acqua all'offertorio, n\u00e9 pu\u00f2 scoprire e ricoprire il calice quando contiene le sacre specie, n\u00e9 pu\u00f2 astergere il calice dopo la comunione, azioni queste riservate al diacono ministrante. Si pu\u00f2 per\u00f2 tollerare l'uso secondo cui un accolito che abbia ricevuto il ministero dell'accolitato poteva agrie come suddiacono, senza indossare il manipolo..\nVesti liturgiche.\nNel rito romano rivisto dopo il Concilio Vaticano II l'accolito, nell'adempimento dei suoi compiti indossa se seminarista la cotta sopra la veste talare o il camice con l'amitto e il cingolo sopra la veste talare o anche senza la veste talare e senza l'amitto se esso copre interamente il corpo e senza il cingolo se \u00e8 adatto al corpo; se religioso indossa parimenti la cotta o il camice come detto, ma indossa l'abito religioso del proprio istituto in luogo della vesta talare; se laico indossa il camice come detto o altra veste liturgica approvata secondo gli usi locali. Quando funge da caudatario, indossa sopra l'abito liturgico la vimpa per non toccare con le mani la mitra e il pastorale.\nNella liturgia tridentina l'accolito indossa la cotta sopra la veste talare o sopra l'abito religioso; se funge da suddiacono indossa sopra la veste talare o l'abito religioso l'amitto, il camice, il cingolo, la tunicella, ma non il manipolo.\nCollegi degli accoliti.\nPoich\u00e9 il servizio liturgico richiede normalmente pi\u00f9 ministri, gli accoliti a servizio di una stessa chiesa o zona si sono spesso riuniti in collegi. Se ne trovano alcune testimonianze.\nChiese cattoliche di rito orientale.\nLe funzioni degli accoliti nelle Chiese cattoliche orientali sono in generale identiche a quelle delle corrispondenti Chiese ortodosse.\nNelle Chiese ortodosse.\nNelle Chiese ortodosse non esiste l'accolitato. Le funzioni di servizio all'altare e quelle di servizio al sacerdote e al diacono durante la liturgia vengono svolte dai suddiaconi, dai lettori ordinati e da quelli non tonsurati, nonch\u00e9 dai ministranti, che in questo caso vengono chiamati informalmente \"accoliti\".\nIl ministero tradizionalmente \u00e8 riservato a persone di sesso maschile, tranne che nei monasteri femminili, dove per\u00f2 sono ammesse solo le suore tonsurate e si tengono a una certa distanza dall'altare. Normalmente, solo le suore pi\u00f9 anziane possono servire all'altare; ma alla \"hegumenia\" (= badessa) \u00e8 permesso entrare anche se \u00e8 pi\u00f9 giovane. Alcune Chiese ortodosse hanno iniziato ad ammettere le donne per il servizio all'altare.\nL'et\u00e0 minima varia a seconda delle circostanze locali, ma i ragazzi devono essere abbastanza maturi per svolgere i loro compiti. Sebbene sia comune in Nordamerica per i ragazzi svolgere l'ufficio di ministranti, in alcuni luoghi questa pratica \u00e8 praticamente sconosciuta e i loro compiti sono sempre svolti da uomini adulti. In altri luoghi, i ragazzi non sono autorizzati a servire all'altare quando raggiungono l'adolescenza perch\u00e9 il giovane non \u00e8 pi\u00f9 abbastanza innocente per questo servizio.\nGli accoliti, indipendentemente dall'et\u00e0, sono soggetti a tutte le normali restrizioni per coloro che non siano chierici: non possono toccare l'altare o qualsiasi cosa su di essa in nessuna circostanza, n\u00e9 la protesi senza una benedizione; non devono mai toccare i vasi sacri, il calice e il diskos (= patena), non possono stare direttamente di fronte alla all'altare o passare tra la parte anteriore di essa e l'iconostasi, ma devono passare dietro l'altare tra esso e il luogo della cattedra, se devono spostarsi sul lato opposto; se un accolito sta sanguinando o ha una piaga aperta, non pu\u00f2 entrare nell'area dell'altare.\nCompiti.\nIn particolare, gli accoliti ministranti svolgono i seguenti uffici:\nVesti liturgiche.\nGli accoliti tradizionalmente indossano solo lo \"sticharion\". In Nordamerica, nei luoghi dove gli accoliti sono normalmente ragazzi, gli uomini adulti non vestono lo \"sticharion\" se chiamati a servire all'altare. \u00c8 usanza in alcune Chiese, come quella greco-ortodossa o quella cattolica melchita, consentire anche agli accoliti tonsurati di vestire l\"orarion\", indossato incrociato sul dorso come quello di un suddiacono ma con le estremit\u00e0 parallele davanti. Nella Chiesa ortodossa russa l\"orarion\" non \u00e8 solitamente indossato dagli accoliti con l'eccezione dei laici benedetti per svolgere alcune delle funzioni dei suddiaconi, i quali possono a volte essere benedetti per indossare l\"orarion\".\nPrima della vestizione, l'accolito deve piegare il suo \"sticharion\" e portarlo al sacerdote perch\u00e9 lo benedica. Il sacerdote benedice e posa la mano sullo \"sticharion\" piegato. L'accolito bacia la mano del sacerdote e la croce sul paramento, quindi si ritira per vestirsi. Se un accolito non \u00e8 stato tonsurato, deve togliere lo sticharion prima di poter ricevere la Santa Comunione, perch\u00e9 i comunicandi ricevono l'Eucaristia secondo il loro ordine all'interno della Chiesa (quindi il clero con la tonsura veste i paramenti mentre i laici se li tolgono). Prima di togliere i paramenti alla fine del servizio, l'accolito deve ricevere la benedizione del sacerdote.\nNelle Chiese della Comunione anglicana.\nL'ordine dell'accolitato non \u00e8 stato introdotto nella Chiesa anglicana durante la Riforma, quindi non esiste una definizione del ruolo dell'accolito nel \"Book of Common Prayer\" del 1662. L'impiego di accoliti nella liturgia varia da luogo a luogo: in alcune chiese sono chiamati accoliti i ministranti o chierichetti, mentre in altri possono esserci accolti formalmente istituiti. Variano pure le disposizioni per l'accesso riguardo all'et\u00e0 e al sesso. In alcune chiese gli accoliti vengono distinti in vari gradi secondo le loro capacit\u00e0 di servire: accoliti tirocinanti, accoliti junior, accoliti anziani e accoliti al merito. Gli accoliti inoltre sono distinti in base ai ruoli che svolgono, come ad esempio maestro di cerimonie, crocifero e turiferario.\nCompiti.\nSono compiti degli accoliti:\nVesti liturgiche.\nNella Chiesa anglo-cattolica gli accoliti indossano comunemente veste talare e cotta, mentre nelle altre Chiese della Comunione anglicana indossano comunemente una tunica con cintura o cingolo. La cintura o il cingolo consistono solitamente in una corda attorcigliata con nodi alle estremit\u00e0 e fissati intorno alla vita; possono essere bianchi o del colore liturgico del giorno. Un cingolo pu\u00f2 anche essere costituito di una fascia di stoffa indossata in vita. Indossare croci o altre spille o simboli speciali \u00e8 una caratteristica della singola chiesa. In alcune parrocchie le funzioni di accoliti sono svolte senza paramenti e senza una formazione formale specifica da parte di persone disponibili.\nNelle Chiese luterane e metodiste.\nCompiti.\nNelle Chiese luterane e metodiste, gli accoliti partecipano al servizio di culto con questi compiti:\nL'accensione delle candele dell'altare nel servizio di culto \u00e8 un simbolo della venuta di Ges\u00f9 nella comunit\u00e0 orante. Prima di accendere le candele l'accolito pu\u00f2 inchinarsi all'altare per rispetto. Prima dello spegnimento degli ultimi ceri dell'altare, gli accoliti riaccendono la loro candela e poi procedono verso il nartece. Questo simboleggia che Ges\u00f9 Cristo \u00e8 presente ovunque per tutte le persone; simboleggia anche la luce di Ges\u00f9 Cristo che esce nel mondo dove i credenti sono chiamati a servire.\nVesti liturgiche.\nGli accoliti di queste Chiese indossano camici, a volte con un cingolo. Per gli accoliti metodisti \u00e8 comune indossare la veste talare e la cotta tradizionali."}
{"id": "133737", "revid": "1543377", "url": "https://it.wikipedia.org/wiki?curid=133737", "title": "M2 (astronomia)", "text": "M 2 (noto anche come NGC 7089) \u00e8 un ammasso globulare visibile nella costellazione dell'Aquario.\nOsservazione.\nM2 si individua piuttosto facilmente, trovandosi vicino ad \u03b1 e \u03b2 Aquarii (Sadalmelik e Sadalsuud). \u00c8 situato a 5 gradi a nord di \u03b2 Aquarii, alla stessa declinazione di \u03b1 Aquarii.\nData la sua magnitudine apparente, M2 \u00e8 un oggetto difficile da osservare a occhio nudo, visibile solo in un cielo in condizioni ottimali, ma \u00e8 un obiettivo semplice anche per ausili ottici minimi come binocoli da teatro, che mostrano una piccola stella avvolta da luce nebbiosa, in un campo privo di altre compagne. Con un telescopio da 8 pollici (circa 20 cm) si ottiene una parziale risoluzione delle stelle dell'ammasso; telescopi pi\u00f9 grandi, da 10 pollici (circa 25 cm) in su, permettono una visione completa. Una particolare traccia scura interseca l'orlo di M2 a nord-est; telescopi da 16 pollici (circa 40 cm) in su mostrano molti altri vuoti e regioni pi\u00f9 scure e meno prominenti.\nM2 pu\u00f2 essere osservato da tutte aree popolate della Terra, grazie al fatto che \u00e8 situato estremamente vicino all'equatore celeste; non esiste pertanto un emisfero privilegiato per la sua osservazione e dalle coppie di latitudini simili dei due emisferi l'oggetto si presenta quasi alla stessa altezza nel cielo. Mentre dall'emisfero nord \u00e8 un oggetto dei cieli estivi, dall'emisfero sud \u00e8 caratteristico dei mesi invernali. Il periodo migliore per la sua osservazione nel cielo serale \u00e8 quello compreso fra luglio e novembre.\nStoria delle osservazioni.\nIndividuato per la prima volta da Giovanni Domenico Maraldi l'11 settembre 1746, mentre stava osservando la cometa di De Ch\u00e9seaux, fu riscoperto pi\u00f9 tardi in modo indipendente da Charles Messier, esattamente 14 anni dopo, l'11 settembre 1760. Messier lo descrisse nel suo catalogo come:\"Nebulosa senza stelle nella testa dell'Aquario, il centro \u00e8 brillante, e la luce che l'avvolge \u00e8 rotonda; somiglia alla bella nebulosa che si trova tra la testa e l'arco del Sagittario, e si vede assai bene in un telescopio di due piedi, posta sul parallelo di (alpha) Aquarii\" William Herschel fu il primo a risolvere la sua composizione stellare, paragonandolo a un pugno di sabbia finissima.\nCaratteristiche.\nM2 dista 37.500 anni luce dal Sole e circa 33.500 anni luce dal centro della Via Lattea. Ha un diametro pari a 175 anni luce e una notevole ellitticit\u00e0 (tipo E1); contiene all'incirca 150.000 stelle, ed \u00e8 uno dei pi\u00f9 ricchi e compatti ammassi globulari, come indicato dalla sua appartenenza alla seconda classe di densit\u00e0 (su una scala di dodici gradini).\nM2 si estende visualmente per 6-8 minuti d'arco con un angolo di posizione di 135 gradi. Ha una magnitudine di 6,5 e con una regione centrale densa e brillante di circa 5'. Le normali fotografie mostrano un'estensione totale di circa 12,9', ma riprese pi\u00f9 accurate rivelano un diametro di 16,0'. La magnitudine assoluta dell'ammasso \u00e8 pari a -9,02, 500.000 volte pi\u00f9 luminoso del Sole, che alla stessa distanza apparirebbe come una stella di magnitudine 20,7.\nCome la maggior parte degli ammassi globulari, la parte centrale di M2 \u00e8 molto compressa: il denso nucleo \u00e8 largo soltanto 0,34' o 20\", corrispondente a 3,7 anni luce. Met\u00e0 della sua massa totale si raccoglie in soli 0,93' (56\" o 10 anni luce linearmente). D'altra parte, il suo raggio di influenza gravitazionale \u00e8 grande: 21,45', corrispondenti a un raggio di 233 anni luce, oltre il quale le sue stelle sfuggono a causa delle forze di marea della Via Lattea.\nLe stelle pi\u00f9 brillanti di M2 sono giganti rosse e gialle di magnitudine 13,1, mentre le sue stelle di braccio orizzontale hanno una luminosit\u00e0 apparente di 16,1. Il tipo spettrale nel suo complesso \u00e8 F0, il suo indice di colore -0,06; fonti pi\u00f9 recenti indicano un tipo spettrale F4 e B-V pari a 0,66.\nStudiando il suo diagramma colore-magnitudine, Halton Arp (1962) stim\u00f2 l'et\u00e0 di M2 in circa 13 miliardi di anni, all'incirca la stessa degli ammassi globulari M3 e M5.\nDelle sue 21 variabili conosciute, le prime due sono state scoperte da Bailey nel 1895, e otto individuate prima del 1897. La maggior parte di esse appartiene alle cosiddette \"variabili degli ammassi\" o stelle di tipo \"RR Lyrae\", con un periodo minore di 24 ore. Tre delle ventuno sono Cefeidi classiche di tipo II (stelle W Virginis) di tredicesima magnitudine, con un periodo rispettivamente di 15,57, 17,55 e 19,30 giorni. Queste stelle sono state studiate da H. C. Arp (1955) e G. Wallerstein (1970). Una delle variabili pi\u00f9 brillanti \u00e8 una stella RV Tauri, scoperta nel 1897 dall'astrofilo francese A. Ch\u00e8vremont, che si trova a nord del bordo orientale dell'ammasso; la sua magnitudine varia da un minimo di 14,0 a un massimo di 12,5 in un periodo di 69,09 giorni."}
{"id": "133740", "revid": "1870058", "url": "https://it.wikipedia.org/wiki?curid=133740", "title": "Roberta Vinci", "text": "Considerata una delle migliori tenniste italiane di sempre, ha vinto 10 tornei WTA in singolare ed \u00e8 la prima e finora unica tennista italiana ad aver vinto almeno un torneo WTA su tre diverse superfici di gioco: cemento, terra ed erba. \u00c8 stata numero sette del mondo nella classifica di singolare nel maggio 2016 e numero uno in quella di doppio, specialit\u00e0 nella quale, assieme alla connazionale Sara Errani, si \u00e8 aggiudicata 22 tornei dei 25 vinti, tra cui tutte le prove del Grande Slam; la coppia italiana \u00e8 cos\u00ec divenuta la prima del proprio paese a completare il Career Grand Slam, nonch\u00e9 la quinta coppia in assoluto a vincere pi\u00f9 tornei dello Slam (5) nella storia del tennis femminile.\nAgli US Open 2015 Vinci arriv\u00f2 in finale (poi persa contro Flavia Pennetta in un derby tutto italiano), ma \u00e8 ricordata soprattutto per aver battuto in semifinale l'allora numero uno al mondo Serena Williams, che gi\u00e0 aveva trionfato nei precedenti tre Slam stagionali, negando cos\u00ec alla statunitense la possibilit\u00e0 di realizzare il Grande Slam, riuscito solamente a tre tenniste: Maureen Connolly (1953), Margaret Smith Court (1970) e Steffi Graf (1988).\nLa tarantina si \u00e8 inoltre aggiudicata per quattro volte la Fed Cup con l'Italia nel 2006, 2009, 2010 e 2013; in virt\u00f9 di questi successi \u00e8 stata premiata dal CONI con il Collare d'oro al merito sportivo. Sempre in Fed Cup, detiene il record del maggior numero di match di doppio vinti consecutivamente (18).\nNel corso della sua lunga carriera ha ottenuto vittorie su giocatrici di livello come Caroline Wozniacki, Ana Ivanovi\u0107 e Jelena Jankovi\u0107 (tutte ex numero uno del mondo) e la gi\u00e0 citata Serena Williams, ma anche su campionesse Slam come Petra Kvitov\u00e1, Francesca Schiavone, Flavia Pennetta, Samantha Stosur, Svetlana Kuznetsova e Marion Bartoli.\n\u00c8 invitata in varie occasioni come commentatrice ed opinionista per Eurosport durante i grandi eventi di tennis.\nBiografia.\nCarriera sportiva.\nRoberta Vinci inizia a prendere la racchetta in mano a sei anni: il padre Angelo, ragioniere, la porta al Circolo Tennis di Taranto insieme con il fratello maggiore Francesco. Inizia a giocare con il padre e successivamente si iscrive ai corsi tenuti al Circolo; il suo primo maestro e stato Umberto Piccinni seguito pi\u00f9 tardi da Davide Di Roma. Nel 1995, a 12 anni, conduce la squadra femminile under 12 del Circolo Tennis Taranto alla conquista del titolo nazionale di categoria insieme alla coetanea Sara D\u2019Ambrogio e Francesca Schiavone (solo omonima della tennista milanese), capitanate appunto dal maestro Umberto Piccinni. A 13 anni, finita la terza media, viene segnalata dai tecnici federali e si trasferisce a Roma per entrare nella Scuola della Federazione Italiana Tennis. Si impone in quegli anni soprattutto a livello regionale come la juniores pi\u00f9 forte insieme alla brindisina Flavia Pennetta.\nCon la stessa Pennetta vince il doppio femminile al Torneo Avvenire del 1997. L'anno dopo vince il suo incontro in singolare e il doppio con Pennetta nella finale contro la Slovacchia di Fed Cup Junior, consentendo all'Italia di conquistare il trofeo per la prima volta. Nel 1999, la coppia pugliese vince anche il doppio del Roland Garros junior e il trofeo Bonfiglio a Milano.\nA 17 anni partecipa a tornei in Italia e in Europa, da 10-20-25.000 dollari e sino a 18 anni fa parte della Nazionale juniores. In seguito ha vissuto a Palermo dove si \u00e8 allenata continuativamente col coach Francesco Cin\u00e0.\nIl professionismo.\nDebutta tra le professioniste nel luglio 1997, a 14 anni, conquistando i primi punti WTA in doppio arrivando in semifinale a Civitanova. Il mese dopo esordisce in singolare perdendo al primo turno al torneo di Orbetello. Nel 1998 entra in classifica WTA di singolare arrivando al secondo turno nel torneo ITF di Brindisi, dove conquista il primo trofeo in doppio con Pennetta. La coppia si ripete il mese dopo affermandosi a Quartu Sant'Elena. Nell'agosto 1999, la tarantina vince il suo primo torneo in singolare all'ITF di Cuneo e il mese dopo vince il secondo a Lecce. Quello stesso anno vince in doppio due tornei ITF con Pennetta e uno con Sabina Da Ponte.\nNel luglio 2000 vince il suo primo trofeo all'estero a Felixstowe, torneo ITF sull'erba da 25.000$ di montepremi. Ai suoi primi Internazionali d'Italia non passa le qualificazioni in singolare ma ottiene il primo grande risultato in doppio arrivando nei quarti con Pennetta dopo aver battuto la forte coppia Alexandra Fusai/Nathalie Tauziat. Nel corso della stagione entra tra le prime 300 del ranking WTA in singolare e tra le prime 200 in doppio.\n2001: primo titolo WTA, semifinale agli US Open e quarti al Roland Garros in doppio.\nNel 2001 si presenta pi\u00f9 spesso al via nei tornei WTA e in febbraio vince in coppia con la francese Sandrine Testud il suo primo torneo del circuito maggiore, la prima edizione del Qatar Ladies Open. In aprile debutta in Fed Cup vincendo il doppio in coppia con Gloria Pizzichini nella sfida che vede l'Italia superare 4-1 la Croazia a Bassano del Grappa. Agli Internazionali d'Italia perde in doppio al primo turno, mentre nelle qualificazioni in singolare supera per la prima volta una top 100, la venezuelana Mar\u00eda Vento-Kabchi, venendo eliminata al turno successivo. In coppia con la Testud arriva nei quarti al Roland Garros, perdendo contro le teste di serie n\u00ba 1 Lisa Raymond/Rennae Stubbs per 5-7, 7-6, 4-6; il risultato la proietta tra le prime 100 del ranking di doppio. In luglio assicura all'Italia l'unico punto nella sfida di Fed Cup persa contro la Francia, vincendo il doppio in coppia con Giulia Casoni. Si conferma campione in singolare nell'ITF di Felixstowe e vince in doppio l'ITF di Pamplona.\nIn settembre arriva il risultato pi\u00f9 significativo di questo inizio carriera nel torneo di doppio degli US Open 2001, dove in semifinale perde nuovamente in tre set in coppia con la Testud contro le future vincitrici Lisa Raymond/Rennae Stubbs, dopo aver battuto al terzo turno le teste di serie n\u00ba 2 Virginia Ruano Pascual/Paola Su\u00e1rez e nei quarti Martina Navr\u00e1tilov\u00e1/Arantxa S\u00e1nchez Vicario. Sempre a New York supera per la prima volta le qualificazioni di uno Slam in singolare, ma viene battuta al primo turno in due set da Martina Such\u00e1. In settembre supera per la prima volta il primo turno in singolare in un torneo WTA a Bali, venendo sconfitta al secondo turno. Ottiene lo stesso risultato in ottobre al torneo WTA di Zurigo, dove in doppio arriva in finale con la Testud. I risultati stagionali la consacrano specialista nel doppio, arrivando a fine anno al 18\u00ba posto del ranking, mentre in singolare non va oltre il 161\u00ba posto di ottobre.\n2002: 12\u00aa nel ranking WTA e semifinale agli Internazionali d'Italia in doppio.\nA inizio stagione partecipa per la prima volta all'Australian Open uscendo nelle qualificazioni in singolare e negli ottavi in doppio. Subito dopo perde la finale in doppio al Tier I WTA di Tokyo in coppia con Els Callens. In febbraio viene sconfitta in finale di doppio con la Testud a Dubai, dove in singolare arriva per la prima volta nei quarti in un torneo WTA. Dopo aver osservato una pausa di oltre un mese, a fine aprile debutta vincendo come singolarista in Fed Cup nella sfida in cui l'Italia si impone sulla Svezia per 5-0, contribuendo anche con la vittoria in doppio. \u00c8 di nuovo in coppia con la Testud agli Internazionali d'Italia, perdendo in tre set in semifinale, e al Roland Garros, eliminate nei quarti dalle teste di serie n\u00ba 2 Ruano Pascual/Suarez.\nIn giugno disputa la sua prima semifinale WTA in singolare al Tashkent Open 2002 perdendo 6-7, 6-7 da Tat'jana Pu\u010dek. A fine mese fa il suo debutto nel tabellone principale a Wimbledon, perdendo al primo turno. Seguir\u00e0 una serie di sei sconfitte consecutive nella parte finale del 2002, mentre in doppio l'ultimo risultato di rilievo \u00e8 la vittoria in luglio nei quarti di finale di Fed Cup, in cui l'Italia elimina il Belgio. Disputa in ottobre gli ultimi incontri di una stagione che l'ha vista arrivare al 123\u00ba posto in singolare e al 12\u00ba in doppio nel ranking WTA.\n2003: anno di transizione.\nIl 2003 non regala grandi soddisfazioni a Vinci, gioca principalmente tornei ITF e in singolare gli unici risultati apprezzabili sono il titolo conquistato in ottobre nell'ITF da 50.000$ di Latina, e la finale raggiunta in un altro ITF da 50.000$ a Poitiers, dopo aver battuto la n\u00ba 41 del ranking WTA \u00c9milie Loit. Nei pochi tornei WTA disputati in doppio, i migliori risultati sono le semifinali raggiunte a Gold Coast con la Maja Matev\u017ei\u010d e sull'erba a Birmingham con Rika Fujiwara. Vince due titoli ITF in doppio a Ostrava e a Latina.\n2004: top 20 e semifinale al Roland Garros in doppio.\nApre il 2004 raggiungendo i quarti in singolare nel Tier III WTA di Gold Coast; nel corso della stagione raggiunge il terzo turno a Birmingham, dopo aver battuto la n\u00ba 29 WTA Nathalie Dechy, arriva al secondo turno a Budapest e Palermo e si qualifica al tabellone principale anche nei tornei WTA di Doha e Casablanca. Nei tornei del Grande Slam si qualifica al tabellone principale in singolare per la prima volta al Roland Garros e per la seconda agli US Open. In giugno entra per la prima volta nella top 100 del ranking in singolare.\nIn doppio si trova a risalire la classifica dopo le incerte esibizioni dell'anno precedente che l'avevano estromessa dalla top 100. Comincia bene la stagione arrivando ai quarti dell'Australian Open in coppia con Emmanuelle Gagliardi. Nel WTA di Dubai esce in semifinale con Meghann Shaughnessy, mentre a Dubai con la Testud si ferma nei quarti. Con la francese entra per la prima volta in semifinale al Roland Garros, e si deve arrendere alle teste di serie n\u00ba 1, le ormai tradizionali avversarie Ruano Pascual/Suarez. Con la Gagliardi arriva in semifinale a Birmingham e negli ottavi a Wimbledon. In agosto disputa la sua prima Olimpiade ad Atene, e con Tathiana Garbin viene eliminata al secondo turno. In settembre torna nella top 20 nel ranking WTA di doppio.\n2005: secondo titolo WTA in doppio.\nDopo uno stentato inizio di stagione in singolare, vince il torneo ITF da 75.000$ di Dinan e per la prima accede al tabellone principale agli Internazionali d'Italia, uscendo al secondo turno. In giugno disputa la sua prima semifinale WTA sull'erba di Eastbourne; perde dall'altra qualificata Vera Du\u0161evina dopo aver eliminato nei quarti la Anastasia Myskina, la prima top 10 battuta in carriera. Questi risultati le permettono di entrare stabilmente nelle prime 100 della classifica WTA di singolare solo nel 2005. La settimana dopo arriva al terzo turno a Wimbledon, perdendo contro Kim Clijsters, e subito dopo gioca per la seconda volta in singolare ai play-off di Fed Cup contro la Repubbli Ceca, perde l'incontro ma vincendo in doppio con Francesca Schiavone regala il punto decisivo all'Italia per rimanere nel Gruppo mondiale. Prima di fine stagione raggiunge i quarti nei tornei WTA in singolare a Palermo, Portorose e Lussemburgo.\nNella prima parte della stagione, raggiunge in doppio i quarti nel Tier I di Tokyo, le semifinali al Tier II di Doha e i quarti a Eastbourne. In coppia con Silvia Farina Elia raggiune il terzo turno agli US Open e subito dopo conquista il suo secondo titolo WTA in carriera nel Tier IV di Portorose in coppia con Anabel Medina Garrigues. Chiude la stagione con i quarti di finale in Lussemburgo e a Hasselt. Per la prima volta si trova a fine anno in una posizione di classifica pi\u00f9 alta in singolare, con il suo nuovo best ranking al 41\u00ba posto, di quella in doppio, con la 74\u00aa posizione dopo essere stata 25\u00aa in gennaio.\n2006: prima Fed Cup e top 40 in singolare.\nDopo il terzo turno raggiunto all'Australian Open, battendo la n\u00ba 28 WTA Marion Bartoli, e i quarti di Doha in febbraio, in marzo ritocca il proprio best ranking con il 37\u00ba posto. I risultati importanti in singolare del 2006 sono la semifinale WTA a Palermo, dove viene battuta da Pennetta, e verso fine stagione i trofei ITF vinti a Jou\u00e9-l\u00e8s-Tours e Milano. Quell'anno fa parte della squadra che conquista a Charleroi la prima storica vittoria dell'Italia in Fed Cup. Costretta a rinunciare alla semifinale vinta sulla Spagna, Vinci viene schierata nella finale contro il Belgio solo nel decisivo incontro di doppio in coppia con Francesca Schiavone. L'Italia si aggiudica il trofeo grazie al ritiro della coppia belga sul risultato di 3-6, 6-2, 2-0 in favore delle azzurre.\nIn doppio inizia la stagione vincendo il suo terzo titolo WTA in carriera a Canberra, in coppia con Marta Domachowska. Con Dinara Safina viene eliminata in semifinale al Tier I di Berlino, nei quarti a Roma e negli ottavi al Roland Garros. Dopo il secondo turno raggiunto agli US Open a fine agosto, disputa il suo unico incontro in doppio di fine stagione nella finale di Fed Cup in settembre.\n2007: primo titolo WTA in singolare.\nDopo le eliminazioni ai primi turni nei tornei australiani, a fine gennaio 2007 raggiunge i quarti di finale del Tier I di Tokyo. Il mese successivo si aggiudica il primo torneo in singolare del circuito maggiore sconfiggendo nella finale della Copa Colsanitas di Bogot\u00e0 la connazionale Tathiana Garbin. Nel resto della stagione non supera mai il secondo turno nei tornei di singolare. A Bogot\u00e0 perde la finale di doppio in coppia con Pennetta, con la quale la settimana dopo arriva in semifinale ad Acapulco. Nel prosieguo della stagione non supera mai il secondo turno ad eccezione dei Tier I di maggio a Berlino e Roma, dove in coppia con la Garbin raggiunge entrambe le finali.\n2008.\nDopo l'eliminazione al primo turno in singolare agli Australian Open, Vinci osserva una pausa di due mesi e al rientro gioca nel circuito ITF. A fine aprile torna a disputare un torneo WTA a Praga, dove viene battuta nei quarti dalla n\u00ba 13 del ranking Vera Zvonar\u00ebva. Il resto della stagione in singolare \u00e8 anonimo, tra i risultati da salvare vi sono il secondo turno agli US Open e il titolo vinto all'ITF di Shrewsbury in settembre. Anche in doppio il 2008 riserva poche soddisfazoni, partecipa a pochissimi tornei tra i quali quello ITF di Rimini, che vince con Mara Santangelo, e quello delle Olimpiadi di Pechino, dove viene eliminata al primo turno ancora con la Santangelo.\n2009: seconda Fed Cup e secondo titolo WTA in singolare.\nDopo un deludente inizio di stagione, il secondo titolo in singolare in carriera arriva nell'aprile 2009 al Barcelona Ladies Open, torneo su terra battuta di categoria International, battendo in finale in due set la testa di serie n\u00ba 6 Marija Kirilenko. Nei successivi tornei in singolare del 2009 non supera pi\u00f9 il terzo turno; si comporta bene a Wimbledon, dove nei primi due turni supera la n\u00ba 40 WTA Magdal\u00e9na Ryb\u00e1rikov\u00e1 e la n\u00ba 31 Anastasia Pavlyuchenkova, prima di soccombere al terzo alla n\u00ba 2 Serena Williams, che si aggiudicher\u00e0 il torneo.\nNella stessa stagione, Vinci contribuisce al secondo trionfo italiano in Fed Cup con tre vittorie in doppio a fianco di Sara Errani. Con i singolari affidati a Pennetta e Schiavone, la coppia Vinci/Errani vince a risultato acquisito nei quarti contro la Francia in febbraio, in semifinale con la Russia in aprile e nella finale di Reggio Calabria in novembre contro gli Stati Uniti. A Barcellona si comporta bene anche in doppio arrivando in semifinale in coppia con la Schiavone, con la quale ottiene lo stesso risultato in giugno sull'erba nel WTA di Birmingham. Prima del trionfo in Fed Cup, da segnalare le semifinali raggiunte nei WTA International prima a Palermo in coppia con Pennetta in luglio e poi con Meghann Shaughnessy a Linz in ottobre.\n2010: terza Fed Cup, terzo titolo WTA in singolare e due titoli WTA in doppio.\nNei primi mesi del 2010 raggiunge in singolare il terzo turno all'Australian Open e nei Premier Mandatory di Indian Wells e Miami. In aprile arriva nuovamente in finale in singolare a Barcellona ma viene sconfitta da Francesca Schiavone. Vince per\u00f2 il torneo di doppio insieme a Sara Errani con cui aveva cominciato fare coppia fissa da pochi mesi e con cui aveva gi\u00e0 conquistato il torneo di Marbella e raggiunto la finale ad Acapulco. In ottobre, al torneo di Linz, cede solo in semifinale contro la serba Ana Ivanovi\u0107; la settimana successiva vince il terzo titolo WTA in carriera in Lussemburgo senza perdere un set e superando in finale la tedesca Julia G\u00f6rges, concludendo cos\u00ec la stagione alla 38\u00aa posizione del ranking. Come nella stagione precedente, Vinci gioca solo gli incontri di doppio in coppia con la Errani a risultato acquisito nelle sfide di Fed Cup che regalano all'Italia il terzo trionfo nella manifestazione. Nella finale di novembre contro gli Stati Uniti, sul 3-1 per l'Italia, l'incontro di doppio non viene per\u00f2 disputato.\n2011: i titoli a Barcellona, s'Hertogenbosch e Budapest.\nIl 30 aprile 2011 disputa la sua terza finale consecutiva a Barcellona e conquista per la seconda volta il torneo sconfiggendo la ceca Lucie Hradeck\u00e1 per 4-6, 6-2, 6-2.\nIl 6 giugno al termine del Roland Garros migliora ancora la sua posizione, arrivando per la prima volta al n. 30. La settimana successiva si aggiudica l'UNICEF Open di 's-Hertogenbosch, quinto titolo in carriera, sconfiggendo in successione Hercog, Dulgheru, Wickmayer, Cibulkov\u00e1 e in finale Dokic.\nA Wimbledon conferma ancora una volta il suo grande momento di forma raggiungendo il terzo turno in singolare (perdendo solo da chi avrebbe poi vinto il torneo, Petra Kvitov\u00e1) e gli ottavi in doppio.\nLa settimana successiva partecipa come prima testa di serie al GDF SUEZ Grand Prix di Budapest. Dopo due turni molto complessi contro Krist\u00edna Ku\u010dov\u00e1 e T\u00edmea Babos, sconfigge agevolmente Kl\u00e1ra Zakopalov\u00e1 e in finale batte in tre set la rumena Irina-Camelia Begu, alla sua seconda finale persa dell'anno, dopo quella di Marbella.\nQuesto successo le permette di migliorare ulteriormente la classifica issandosi fino alla 23\u00aa posizione del ranking e la fa entrare nella storia del tennis italiano diventando la prima tennista a livello femminile capace di vincere tre tornei del circuito maggiore nella stessa annata, eguagliando Paolo Bertolucci e Corrado Barazzutti capaci di conquistare tre tornei ATP rispettivamente nel 1976 e nel 1977. Successivamente raggiunge i quarti di finale al WTA Premier di Toronto in cui batte in due set tra le altre la numero uno del ranking Caroline Wozniacki e la ex n\u00ba1 mondiale Ana Ivanovi\u0107, fermandosi di fronte all'australiana Samantha Stosur. Grazie a questo importante risultato, Vinci entra per la prima volta in carriera tra le prime 20 del mondo, approdando alla 19\u00aa posizione.\n2012: trionfo in doppio a Roland Garros e US Open, n\u00ba 1 del mondo in doppio.\nInizia il 2012 perdendo al secondo turno ad Auckland per mano della russa Elena Vesnina, al primo a Apia International Sydney 2012 e agli Australian Open 2012 sconfitta dalla cinese Zheng Jie per 6-4 6-2. In doppio invece raggiunge la finale insieme a Sara Errani, sconfiggendo le ceche Andrea Hlav\u00e1\u010dkov\u00e1 e Lucie Hradeck\u00e1 e divenendo cos\u00ec la prima coppia di donne italiane a disputare una finale femminile di un torneo del Grande Slam, in cui vengono per\u00f2 sconfitte da Svetlana Kuznecova e Vera Zvonar\u00ebva.\nIn febbraio gioca a Parigi uscendo nei quarti per mano della francese Marion Bartoli dopo aver servito per il match. In seguito gioca nei tornei messicani di Monterrey e Acapulco dove in entrambi i tornei \u00e8 accreditata dalla prima testa di serie, ma esce rispettivamente al secondo turno e nelle semifinali.\nA Indian Wells raggiunge gli ottavi eliminando Dominika Cibulkov\u00e1, ma subisce una severa lezione da Marija \u0160arapova che la batte per 6-2 6-1. Esce al terzo turno a Sony Ericsson Open 2012 per mano di Serena Williams.\nA Madrid trionfa nel doppio, risultato grazie al quale raggiunge la prima posizione nella classifica Race di doppio, che tiene conto solo dei risultati stagionali. Trionfa nel doppio anche agli Internazionali d'Italia a Roma.\nAl Roland Garros esce subito in singolare, mentre in doppio raggiunge la seconda finale consecutiva in un torneo del Grande Slam che si aggiudica battendo la coppia Marija Kirilenko/Nadia Petrova con il punteggio di 4-6 6-4 6-2.\nIn preparazione per Wimbledon gioca a Birmingham, in cui arriva ai quarti, e a 's-Hertogenbosh.\nNel Torneo di Wimbledon 2012 raggiunge per la prima volta in carriera gli ottavi di finale in un torneo dello Slam eliminando la giovane promessa australiana Ashleigh Barty, la neozelandese Marina Erakovi\u0107, la croata Mirjana Lu\u010di\u0107-Baroni (gi\u00e0 semifinalista nel 1999) per 7-6 7-6, prima di essere sconfitta in due set da Tamira Paszek.\nIn agosto partecipa per la prima volta al torneo di singolare dei Giochi olimpici, ma sull'erba dell'All England Lawn Tennis and Croquet Club di Wimbledon non riesce a ripetere i buoni risultati di qualche settimana prima e viene subito eliminata dalla belga Kim Clijsters.\nSuccessivamente a Montr\u00e9al batte in rimonta Yanina Wickmayer, infligge un doppio 6-0 all'ex numero 1 del mondo Ana Ivanovi\u0107 e la settima giocatrice del mondo Angelique Kerber in un match interrotto dalla pioggia, il suo torneo per\u00f2 si interrompe poco dopo quando, costretta a tornare in campo dopo sole due ore a causa dei ritardi, viene battuta dalla pi\u00f9 fresca Lucie \u0160af\u00e1\u0159ov\u00e1 che aveva terminato il suo incontro il giorno precedente.\nDue settimane dopo, al Texas Tennis Open di Dallas, conquista il suo primo titolo WTA dell'anno battendo in finale l'ex n\u00ba1 del mondo Jelena Jankovi\u0107 con il punteggio di 7-5,6-3.\nIl 27 agosto cominciano gli US Open dove \u00e8 la 20\u00aa testa di serie. Nei primi turni supera nell'ordine Urszula Radwa\u0144ska, sorella minore di Agnieszka, la kazaka Jaroslava \u0160vedova e la 13\u00aa testa di serie Dominika Cibulkov\u00e1. Al quarto incontro elimina proprio l'altra Radwa\u0144ska, seconda testa di serie del torneo, raggiungendo nei quarti di finale la compagna di doppio Sara Errani da cui viene sconfitta in due set.\nA fine stagione arriva al terzo turno del Toray Pan Pacific Open di Tokyo, battuta 6-4 6-2 dalla n. 1 del mondo Viktoryja Azaranka, mentre viene eliminata clamorosamente dalla spagnola Lourdes Dom\u00ednguez Lino (6-7 7-6 6-2) al torneo di Pechino; arriva quindi ai quarti del Luxembourg Open, dove esce sconfitta da Venus Williams per 6-4 7-6. Grazie alla vittoria del torneo di Dallas, Vinci si qualifica per il Qatar Airways Tournament of Champions di Sofia, il \"Master di serie B\"; vincendo nel girone con Daniela Hantuchov\u00e1 e Hsieh Su-wei e perdendo contro Caroline Wozniacki, si qualifica per le semifinali, dove perde contro Nadia Petrova per 6-7 6-1 6-4. Conclude la stagione con la posizione n.16 in singolare (seconda italiana nel ranking, dopo Sara Errani) e la n.1 in doppio.\n2013: il successo.\nInizia il nuovo anno al Brisbane International e viene sconfitta a sorpresa dalla n\u00ba 189 del ranking Jarmila Gajdo\u0161ov\u00e1 in tre set. Al successivo Apia International Sydney sconfigge al primo turno Nadia Petrova per 7-5 7-5. Al secondo impiega quasi 4 ore di gioco per piegare Jelena Jankovi\u0107 con lo score di 3-6 6-4 7-6; ai quarti si arrende alla n. 1 del seeding, nonch\u00e9 n. 4 del mondo Agnieszka Radwa\u0144ska, perdendo 6-4 7-5. In questo torneo raggiunge anche la finale di doppio con Sara Errani, perdendo per 3-6 4-6 dalla coppia Nadia Petrova/Katarina Srebotnik. Al primo turno dell'Australian Open batte S\u00edlvia Soler Espinosa per 6-3 7-5, e al secondo batte Akgul Amanmuradova per 6-3 6-2. Perde 4-6 7-6 6-4 al terzo turno per mano della russa Elena Vesnina dopo aver sprecato un match point sul 6-4 5-4. Nel doppio con Sara Errani elimina al primo turno la coppia Sofia Arvidsson e Johanna Larsson per 7-6 6-2, al secondo Jill Craybas e Chanelle Scheepers con un netto 6-2 6-0 e al terzo Hsieh Su-wei e Peng Shuai per 6-4 0-6 7-5. Le italiane nei quarti di finale battono a sorpresa la coppia americana pi\u00f9 vincente in doppio, Serena Williams e Venus Williams, con il punteggio di 3-6, 7-6, 7-5 dopo oltre due ore e mezza di gioco; in semifinale Vinci si prende la rivincita contro la Vesnina, che gioca in coppia con la connazionale Ekaterina Makarova, vincendo con il punteggio di 6-2 6-4; in finale le azzurre battono le wildcard locali Ashleigh Barty e Casey Dellacqua per 6-2, 3-6, 6-2, conquistando il primo titolo in Australia e il terzo Slam degli ultimi quattro disputati.\nAl rientro in Europa, Vinci si presenta come testa di serie n. 5 al torneo indoor di Parigi e viene eliminata al secondo turno da Mona Barthel per 4-6 6-1 6-3; si rif\u00e0 ancora una volta insieme a Errani aggiudicandosi il torneo in doppio, surclassando in finale la coppia Andrea Hlav\u00e1\u010dkov\u00e1/Liezel Huber con un doppio 6-1. Nel primo weekend di febbraio \u00e8 chiamata dal capitano di Fed Cup Corrado Barazzutti per la sfida dei quarti di finale vinta 3-2 contro gli Stati Uniti a Rimini; perde il primo singolare contro Varvara Lepchenko per 2-6 6-4 7-5 portando a termine l'incontro nonostante soffrisse di crampi; il secondo singolare la vede imporsi sulla giovane Jamie Hampton per 6-1 al terzo; insieme a Sara Errani ottiene il punto del 3-2, battendo nel doppio Varvara Lepchenko e Liezel Huber 6-2 6-2, permettendo all'Italia l'ingresso in semifinale contro la Repubblica Ceca.\nLa settimana successiva Vinci esce al secondo turno a Doha contro Urszula Radwa\u0144ska (contro la quale non aveva mai perso), perdendo 6-2 5-7 6-0; sempre a Doha ottiene in doppio il terzo successo stagionale in coppia con Errani, il secondo consecutivo, battendo in finale Nadia Petrova e Katarina Srebotnik 2-6 6-3 [10-6]. Dal 18 febbraio prende parte al Dubai Tennis Championships, dove supera al primo turno Svetlana Kuznecova con il punteggio di 6-3 6-2, al secondo batte per la seconda volta in carriera la numero 6 del mondo Angelique Kerber per 7-5 6-1 e ai quarti supera la numero 9 del mondo Samantha Stosur per 6-2 6-4; cede per\u00f2 in semifinale alla numero 7 del ranking Errani per 3-6 3-6. Il torneo consente a Vinci di tornare al suo best ranking al n.15.\nPartecipa al Premier di Indian Wells e al terzo turno perde a sorpresa da Lara Arruabarrena Vecino con il punteggio di 6-2 4-6 4-6; anche in doppio arriva una sconfitta al secondo turno, ad opera di Peng Shuai e Hsieh Su-wei. A Miami disputa un ottimo torneo battendo in successione Christina McHale (6-7 6-1 6-3), Carla Su\u00e1rez Navarro (5-7 6-4 6-4) e Aliz\u00e9 Cornet (2-6, 6-4, 6-4), tutte partite combattute durate pi\u00f9 di due ore; viene quindi battuta per 6-4 6-7 6-3 dalla ex n.1 Jelena Jankovi\u0107 dopo 2 ore e mezza di gioco. Questo risultato le consente di raggiungere la posizione n.13, suo nuovo best ranking. In doppio con Errani non riesce a riconfermare la finale dell'anno precedente, perdendo in semifinale per 6-1 6-2 contro le wildcard Lisa Raymond-Laura Robson, anche a causa di un infortunio alla coscia di Sara.\nAl Torneo di Katowice batte in finale per la prima volta in carriera la numero 8 del mondo Petra Kvitov\u00e1 con il punteggio di 7-6 6-1, migliorando il suo best ranking e salendo alla posizione n. 12. La settimana successiva, nella semifinale di Fed Cup giocata a Palermo, batte di nuovo la Kvitova con il risultato di 6-4 6-1 e grazie al successo su Lucie \u0160af\u00e1\u0159ov\u00e1 per 6-3 6-7 6-3 regala il punto decisivo alla squadra per raggiungere la finale contro la Russia che si disputer\u00e0 in casa a novembre.\nIn seguito subisce due eliminazioni consecutive al primo turno a Stoccarda (battuta da Jaroslava \u0160vedova 6-4 6-2) e poi al WTA Premier di Madrid dove viene sconfitta da Varvara Lepchenko per 6-1 2-6 6-1.\nAgli Internazionali d'Italia batte Elena Vesnina con il punteggio di 6-7 7-5 6-4, al secondo turno Nastassja Burnett per 6-1 6-4 e al terzo viene sconfitta 6-4 6-2 dalla sorpresa del torneo Simona Halep, proveniente dalle qualificazioni, che verr\u00e0 battuta in semifinale da Serena Williams. In coppia con Errani raggiunge in doppio la finale del torneo, poi persa al super tie-break contro Hsieh Su-wei e Peng Shuai per 6-4 3-6 8-10\nCome testa di serie numero 2 accede direttamente al secondo turno del Premier di Bruxelles battendo la qualificata Julija Putinceva in 3 set per poi perdere nei quarti con Jamie Hampton per 7-5 3-6 5-7.\nAl Roland Garros supera tre turni con alcune difficolt\u00e0 e si ferma negli ottavi di finale contro la futura vincitrice del torneo Serena Williams che si impone per 6-1 6-3. In doppio con Errani viene sconfitta in finale per 7-5 6-2 da Ekaterina Makarova ed Elena Vesnina.\nAl torneo di Wimbledon 2013 arriva fino al quarto turno, sconfitta dalla cinese Li Na per 6-2 6-0.\nIn luglio prende parte al torneo di Palermo. Al primo turno la pugliese batte 7-6 6-3 la qualificata Giulia Gatto-Monticone e al secondo per 6-2 7-6 Polona Hercog, che commette doppio fallo sul 6-5 40-40 in suo favore dopo che le era stato comminato un fallo di piede sulla prima di servizio, cedendo addirittura il servizio con un penalty point inflittole per aver fatto per tre volte di seguito il gesto dell'ombrello al giudice di linea per la chiamata sul punto precedente. Sconfiggendo le spagnole Lourdes Dom\u00ednguez Lino 6-1 6-4 e Estrella Cabeza Candela 5-7 6-2 6-2, Vinci approda per la prima volta in carriera alla finale del torneo siciliano, dove trionfa battendo la n.6 del mondo Sara Errani per 6-3, 3-6, 6-3.\nAl Southern California Open viene battuta nei quarti da Ana Ivanovi\u0107. La settimana successiva non riesce a ripetere i quarti di finale dei due anni precedenti alla Rogers Cup di Toronto: al primo turno elimina Julia G\u00f6rges per 2-6, 6-4, 6-3, al secondo Ekaterina Makarova per 6-0, 6-4 e al terzo viene sconfitta da Dominika Cibulkov\u00e1, contro cui aveva vinto gli ultimi 5 incontri, con il punteggio di 6-3, 7-6, dopo non aver sfruttato due set point sul 5-3 nel secondo set. Bissa i quarti agli US Open eliminando in serie T\u00edmea Babos per 6/4-6/2, Lucie \u0160af\u00e1\u0159ov\u00e1 per 4/6-6/1-6/2, Karin Knapp per 6/4-6/3, Camila Giorgi per 6/4-6/2 prima di cedere alla connazionale Flavia Pennetta per 6/4,6/1. A fine stagione nella finale di Fed Cup contro la Russia, Vinci batte Aleksandra Panova per 5/7,7/5,8/6, contribuendo al quarto trionfo dell'Italia nella competizione.\n2014: il \"Career Grand Slam\" in doppio.\nIl nuovo anno inizia a Sydney dove viene eliminata al primo turno da Sara Errani, accreditata della testa di serie numero 3. Nel singolare degli Australian Open perde in due set nel primo incontro dalla cinese Jie Zheng. In coppia con Sara Errani riesce per\u00f2 a bissare il successo in doppio del 2013 battendo in finale la coppia russa composta da Ekaterina Makarova e Elena Vesnina per 6-4 3-6 7-5, conquistando cos\u00ec il quarto titolo Slam (e ventesimo in totale) di doppio della carriera. Al torneo indoor di Parigi viene eliminata subito dalla ucraina Elina Svitolina per 3-6 6-0 5-7. A Doha viene battuta dalla Pironkova al primo turno in due set. A Indian Wells l'azzurra ottiene un bye al primo turno, elimina al secondo Madison Keys con un doppio 6-3 ma viene a sorpresa estromessa al terzo round da Casey Dellacqua.\nAl torneo di Wimbledon esce al primo turno nel singolare contro la croata Donna Veki\u0107, mentre nel doppio vince il torneo con Errani battendo in finale la coppia Babos/Mladenovic per 6-1, 6-3. \u00c8 la prima vittoria italiana a Wimbledon (non contando la categoria juniores): grazie a questo successo, la coppia azzurra conquista il Career Grand Slam, avendo vinto almeno una volta tutti i quattro tornei dello Slam, e torna in vetta alla classifica di specialit\u00e0.\nTorna a disputare una finale in singolare esattamente un anno dopo la vittoria a Palermo a Bucarest proprio nel torneo che sostituisce, a partire dal 2014, l'International siciliano nel calendario WTA; accreditata della seconda testa di serie, supera nell'ordine la rumena Alexandra Dulgheru (6-2 6-3), la spagnola Soler Espinosa (3-6 6-2 6-1), la ceca Cetkovska (7-5 6-3), e la slovacca Krist\u00edna Ku\u010dov\u00e1 (6-1 6-3) prima di arrendersi in finale all'atleta di casa e numero 3 del mondo Simona Halep con il netto punteggio di 1-6 3-6. Raggiunge la sua seconda finale consecutiva al torneo di Istanbul e viene travolta dalla ex numero uno del mondo Caroline Wozniacki con un doppio 6-1. Agli US Open si ferma al terzo turno, non riuscendo cos\u00ec a difendere i quarti conquistati nel 2012 e nel 2013; anche in doppio con Sara Errani non va oltre il secondo turno.\nNei tornei asiatici di Seul e Wuhan esce al primo turno. A Pechino raggiunge i quarti di finale, eliminando in successione la n\u00ba 6 del mondo Agnieszka Radwa\u0144ska per 6-4 6-4 e la n\u00ba 14 Ekaterina Makarova per 6-1 0-6 7-5, prima di essere fermata dalla n\u00ba 3 Petra Kvitov\u00e1 per 7-6 6-4 dopo essere stata in vantaggio per 5-1 nel primo set. Partecipa poi al WTA di Lussemburgo (torneo vinto nel 2010) venendo sconfitta inaspettatamente dalla n\u00ba60 del Ranking Annika Beck.\nSi qualifica per il terzo anno consecutivo al Masters di doppio a Singapore insieme a Sara Errani ma, dopo le semifinali del 2012 e 2013, la coppia \u00e8 costretta al ritiro nel match d'esordio per un problema intercostale della Errani. Chiude comunque la stagione in vetta al ranking di doppio insieme alla romagnola.\nGrazie agli eccellenti risultati in doppio, tra cui il titolo a Wimbledon e il conseguimento del Career Grand Slam, la Federazione Internazionale Tennis nomina Errani/Vinci come campionesse del mondo di doppio e, per gli stessi motivi, il 15 dicembre viene nominata Commendatore della Repubblica Italiana e premiata dal CONI con il Collare d'oro al merito sportivo insieme alle colleghe-amiche Flavia Pennetta e Francesca Schiavone per la vittoria dell'Italia nella Fed Cup nel 2013.\n2015: prima finale \"Slam\" e la 500\u00aa vittoria.\nInizia l'anno uscendo subito all'esordio ad Auckland; in doppio, invece, vince il torneo in coppia con Sara Errani, il 25\u00ba della carriera.\nLa prima vittoria stagionale arriva ad Hobart dove raggiunge i quarti di finale. Agli Australian Open, dopo aver battuto al primo turno Bojana Jovanovski per 7-5 6-1, viene sconfitta dalla numero dieci del mondo Ekaterina Makarova per 6-2 6-4; anche nel torneo di doppio, insieme a Errani, non figura, venendo eliminate negli ottavi di finale.\nViene successivamente convocata in Fed Cup nel primo turno contro la Francia: scende in campo solo nella sfida di doppio dove, in coppia con Sara Errani, vengono sconfitte a sorpresa da Kristina Mladenovic e Caroline Garcia con un netto 6-1 6-2; l'Italia viene cos\u00ec eliminata. La sconfitta contro le francesi fa inoltre terminare a 18 il suo record di match di doppio vinti consecutivamente in Fed Cup.\nProsegue la stagione partecipando al torneo di Rio de Janeiro come terza testa di serie, uscendo per\u00f2 subito al secondo turno contro la qualificata Ver\u00f3nica Cepede Royg per 6-2 6-3. Le cose non vanno meglio ad Acapulco dove \u00e8 costretta a ritirarsi per un problema fisico nel match d'esordio.\nTorna in campo nel ricco torneo di Indian Wells dove per\u00f2 esce al secondo turno, sconfitta da Sabine Lisicki in tre set combattuti; non prende parte al torneo di doppio con Sara Errani, insieme alla quale decide di porre fine alla loro collaborazione per concentrarsi al meglio sulla carriera in singolare. A Miami invece viene eliminata subito all'esordio dalla qualificata Tatjana Maria per 7-6 6-3. Risultati negativi arrivano anche a Marrakech, battuta al secondo turno da Karin Knapp. Nel successivo Premier di Madrid raggiunge invece gli ottavi di finale battendo M\u00f3nica Puig 2-6 7-6 6-4 e Aliz\u00e9 Cornet 6-4 7-5, prima di essere fermata dalla ceca Lucie \u0160af\u00e1\u0159ov\u00e1 per 6-4 6-7 6-0. Non brilla agli Internazionali d'Italia, dove viene battuta subito da Heather Watson in due set netti.\nSmaltita la delusione di Roma, raggiunge la finale nel seguente torneo di Norimberga battendo in successione Vitalija D'ja\u010denko 6-1 6-1, Tereza Smitkov\u00e1 6-2 6-1, Kurumi Nara 6-1 1-6 6-4, beneficia poi del ritiro della tedesca Angelique Kerber prima di arrendersi nell'atto conclusivo a Karin Knapp per 7-6 4-6 6-1 in un derby tutto italiano. Al Roland Garros viene invece estromessa al primo turno dall'idolo di casa Aliz\u00e9 Cornet per 4-6 6-4 6-1.\nInizia la stagione sull'erba partecipando al torneo di Birmingham, venendo per\u00f2 subito eliminata da T\u00edmea Babos per 6-2 6-7 7-6. Le cose non vanno meglio a Eastbourne dove viene estromessa da Caroline Garcia con un netto 6-2 6-2. Delude a Wimbledon, battuta all'esordio dalla giovane Aleksandra Kruni\u0107 in due set. Nel successivo torneo su terra rossa di Bucarest, si fa sorprendere ancora dalla Krunic al secondo turno con un netto 6-1 6-1, non riuscendo cos\u00ec a difendere la finale del 2014. Anche ad Istanbul si presenta da finalista in carica: supera agevolmente i primi turni battendo Anastasija Pavlju\u010denkova 6-2 6-1 e Aleksandra Panova 7-6 6-3, mentre nei quarti di finale si fa sorprendere da Magdal\u00e9na Ryb\u00e1rikov\u00e1 per 0-6 7-5 6-2 (non sfruttando un match-point); la vittoria sulla Pavlyuchenkova vale come la n\u00ba500 della carriera, diventando cos\u00ec la terza italiana di sempre (dopo Francesca Schiavone e Flavia Pennetta) a raggiungere questo traguardo.\nDisputa un buon torneo a Toronto arrivando sino ai quarti di finale, dove batte in successione Karin Knapp 6-0 6-0, \nMirjana Lu\u010di\u0107-Baroni 6-3 6-3, Dar'ja Gavrilova 6-4 6-3, prima di perdere da Serena Williams per 6-4 6-3. Non brilla invece a Cincinnati, sconfitta all'esordio da Anastasija Pavlju\u010denkova per 6-3 0-6 6-2. Nel successivo torneo di New Haven, alla vigilia dell'ultimo Slam stagionale, mostra un ottimo tennis superando Eugenie Bouchard 6-1 6-0 e arrendendosi alla numero cinque del mondo Caroline Wozniacki solo al tie-break del terzo set.\nArriva quindi agli US Open fiduciosa; dopo aver battuto all'esordio Vania King 6-4 6-4, fatica nei turni successivi eliminando Denisa Allertov\u00e1 2-6 6-3 6-1 e Mariana Duque-Marino 6-1 5-7 6-2. Negli ottavi di finale beneficia invece del ritiro di Eugenie Bouchard per un infortunio, mentre nei quarti batte con autorit\u00e0 l'outsider Kristina Mladenovic 6-3 5-7 6-4 raggiungendo per la prima volta le semifinali; nel penultimo atto l'aspetta una sfida impossibile contro la numero uno del mondo Serena Williams (favorita alla vittoria ed inoltre in piena corsa per completare il Grande Slam), ma con una prestazione impeccabile, la tarantina elimina l'americana in rimonta con il punteggio di 2-6 6-4 6-4, in quella che da molti \u00e8 stata definita come una delle vittorie a sorpresa pi\u00f9 clamorose dello sport. L'impresa contro l'americana la proietta direttamente in finale per la prima volta in un torneo dello Slam, ma qui cede all'amica e connazionale Flavia Pennetta che la batte 7-65 6-2 in uno storico derby italiano. Grazie ai punti della finale raggiunta a New York, rientra nella Top20 della classifica WTA, alla 19\u00aa posizione.\nConferma il suo ottimo stato di forma partecipando al torneo di Wuhan, dove batte nell'ordine Danka Kovini\u0107 5-7 6-1 6-3, Irina-Camelia Begu 6-4 6-3, si sbarazza poi della numero quattro del mondo Petra Kvitov\u00e1 7-6 6-2 e di Karol\u00edna Pl\u00ed\u0161kov\u00e1 7-6 6-3 raggiungendo cos\u00ec le semifinali (la prima della carriera in un Premier 5), ma qui viene battuta da Venus Williams per 5-7 6-2 7-6 senza sfruttare un match point in suo favore. Nel successivo torneo di Pechino non riesce a ripetere le ottime prestazioni della settimana precedente venendo eliminata negli ottavi di finale da Bethanie Mattek-Sands per 6-1 3-6 6-2.\nIn virt\u00f9 dei risultati ottenuti, si qualifica al \"Master B\" di Zhuhai; inserita nel gruppo D, batte Svetlana Kuznetsova 6-4 6-4 e, grazie al ritiro di Caroline Wozniacki, trova la qualificazione diretta per le semifinali, ma qui \u00e8 costretta a cedere ad un'ottima Venus Williams che la elimina con un netto 6-2 6-2. Al termine del match contro la statunitense, annuncia il ritiro dalle attivit\u00e0 agonistiche alla fine del 2016.\nChiude dunque la sua straordinaria stagione in 15\u00aa posizione in singolare nel Ranking WTA.\n2016: Il decimo titolo e la \"Top 10\".\nCon il ritiro di Flavia Pennetta a fine 2015, diventa per la prima volta in carriera la giocatrice numero uno d'Italia.\nInizia ufficialmente la stagione partecipando al torneo di Brisbane e raggiungendo i quarti di finale, dove per\u00f2 perde nettamente contro Victoria Azarenka per 6-1 6-2. Nel successivo torneo Premier di Sydney viene estromessa subito all'esordio da Samantha Stosur in un match molto lottato per 4-6 7-5 7-5. Arriva quindi agli Australian Open come 15\u00aa testa di serie; supera facilmente i primi due turni battendo la qualificata Tamira Paszek 6-4 6-2 e Irina Falconi 6-2 6-3 raggiungendo cos\u00ec il terzo turno, per poi perdere un match clamoroso per 0-6 6-4 6-4 contro Anna-Lena Friedsam.\nDopo un inizio di stagione positivo, ma non entusiasmante, decide di saltare la sfida di Fed Cup contro la Francia per preparare al meglio i seguenti tornei su cemento. Il risultato \u00e8 immediato, poich\u00e9 nel successivo Premier di San Pietroburgo, dove partecipa come seconda testa di serie, batte in successione (dopo aver usufruito di un bye al primo turno) Yanina Wickmayer 6-2 7-6, T\u00edmea Babos 7-6 4-6 7-6, Ana Ivanovi\u0107 7-5 6-4 in semifinale e Belinda Bencic per 6-4 6-3 in finale, vincendo cos\u00ec il decimo titolo della carriera (nonch\u00e9 il pi\u00f9 importante). Grazie ai punti conquistati in Russia, sale in 13\u00aa posizione nel Ranking WTA.\nDue giorni dopo torna immediatamente in campo nel ricco torneo di Dubai, dove per\u00f2 viene battuta al primo turno da Yaroslava Shvedova in tre set (complice la stanchezza rimediata a San Pietroburgo); ma il 17 febbraio, con l'eliminazione della spagnola Carla Su\u00e1rez Navarro all'esordio nel torneo arabo, Roberta ottiene la certezza matematica di entrare per la prima volta in carriera in Top10 della classifica mondiale, proprio alla posizione numero dieci. \u00c8 la quarta tennista italiana di sempre a riuscirci dopo Flavia Pennetta, Francesca Schiavone e Sara Errani; nonch\u00e9 la pi\u00f9 anziana di sempre nell'era Open ad aver mai fatto il suo debutto tra le prime dieci del mondo ad un'et\u00e0 cos\u00ec avanzata (33 anni e quattro giorni). A Doha, riesce a raggiungere i quarti di finale, dove viene estromessa in tre set da Agnieszka Radwa\u0144ska. Partecipa successivamente anche all'International di Kuala Lumpur, nel quale viene eliminata subito da Kai-Chen Chang.\nA Indian Wells, Roberta \u00e8 costretta al ritiro al quarto turno contro Magdal\u00e9na Ryb\u00e1rikov\u00e1 a causa di un problema al tendine d'Achille destro. A Miami, invece, \u00e8 Madison Keys ad eliminarla al terzo turno. Dopo un weekend disastroso in Fed Cup contro la Spagna (nei due singolari riesce a vincere solo 6 giochi), Roberta partecipa al torneo di Stoccarda, nel quale per\u00f2 viene sconfitta ai quarti dalla sorpresa del torneo, Laura Siegemund. Fino a Wimbledon, la tennista italiana non riesce a ottenere altri risultati di prestigio: viene, infatti, sempre eliminata nei primi due turni di ogni tornei a cui partecipa (cinque in totale). A Wimbledon, invece, riesce a raggiungere il terzo turno, nel quale viene eliminata da Coco Vandeweghe con il punteggio di 6-3 6-4.\nTorna in campo oltreoceano, nel Premier 5 di Montr\u00e9al dove, passato il primo turno grazie ad un bye, batte Camila Giorgi ma perde agli ottavi contro la Kasatkina. Nel torneo canadese ricompone la coppia di doppio con Sara Errani, in vista della partecipazione ai giochi olimpici, ma il ritorno delle Chichis non \u00e8 ritrova immediatamente gli antichi splendori e la coppia viene immediatamente eliminata.\nAi giochi di Rio rappresenta l'Italia in tutte e tre le specialit\u00e0: in singolare da testa di serie numero sei, viene subito battuta dalla Schmiedlov\u00e1; nel doppio femminile con Errani, teste di serie numero otto, raggiungendo i quarti poi persi con le future vincitrici del bronzo \u0160af\u00e1\u0159ov\u00e1 - Str\u00fdcov\u00e1; nel doppio misto, in coppia con Fognini, grazie all'invito dell'ITF, battendo i numeri due del tabellone Mladenovic-Hebert ma perdendo poi contro i futuri finalisti e vincitori dell'argento Venus Williams e Rajeev Ram.\nIl resto della stagione americana vede Vinci in crescita: se a Cincinnati raggiunge gli ottavi, a New Heaven si spinge fino ai quarti (anche se, in entrambi i casi ha goduto di un \"bye\" al primo turno). L'impegno pi\u00f9 gravoso la attende agli US Open, dove deve difendere la finale dell'anno precedente: a New York supera agevolmente Friedsam e McHale, ma, dopo un 6-0 nel primo set, \u00e8 costretta al terzo da Carina Witth\u00f6ft. Negli ottavi batte in due set l'ucraina Tsurenko mentre nei quarti affronta la testa di serie numero due del torneo Angelique Kerber: l'incontro resta a lungo in equilibrio e Vinci va a servire per il primo set sul 5-4 perdendo per\u00f2 l'occasione di chiudere il parziale; il recupero della tedesca, che chiude 7-5, volge definitivamente il match in favore della Kerber che si impone 6-0 nel secondo set, aprendosi la strada per il titolo e per il primo posto nel ranking WTA.\nVinci esce dalle prime dieci del mondo e chiude il 2016 superando il primo turno sia a Wuhan che a Pechino e perdendo i due incontri del girone del WTA Elite Trophy di Zuhan. A fine anno resta comunque ampiamente la tennista italiana con il miglior piazzamento nel ranking WTA, con la diciottesima posizione assoluta. Se alla fine del 2015 aveva annunciato il possibile ritiro, in novembre comunica di aver rivisto questa sua decisione e di voler continuare ancora la sua carriera professionistica sicuramente per tutto il 2017.\n2017: il declino.\nIl debutto nella stagione 2017 di Roberta Vinci avviene a Brisbane, dove raggiunge i quarti di finale: a batterla \u00e8 Karol\u00edna Pl\u00ed\u0161kov\u00e1, che poi vincer\u00e0 il torneo. Anche a Sydney esce, al secondo turno, per mano di una ceca, stavolta la Str\u00fdcov\u00e1. La dodicesima partecipazione consecutiva agli Australian Open \u00e8 per\u00f2 amara: Coco Vandeweghe la sconfigge infatti in due set. Roberta esce dalle prime venti del ranking. Torna a conquistare i quarti di finale a San Pietroburgo, dove si presentava da campionessa in carica: batte Babos e Petkovi\u0107 prima di perdere con la Mladenovic. Sconfitta al primo turno da Krist\u00fdna Pl\u00ed\u0161kov\u00e1 a Dubai, debutta al secondo turno grazie ad un \"bye\" sia a Indian Wells (dove batte Brengle ma viene eliminata al turno successivo dalla Kuznecova) che a Miami (dove viene subito battuta dalla Towsend).\nTornata in Europa, dopo la sconfitta subita di nuovo contro Krist\u00fdna Pl\u00ed\u0161kov\u00e1 nella prima edizione del torneo di Biel, al debutto sulla terra rossa indoor di Stoccarda incrocia Marija \u0160arapova al rientro dopo i quindici mesi di sospensione per la squalifica per doping, ammessa al torneo grazie ad una \"wild card\" molto criticata dalle colleghe partecipanti al torneo, Vinci compresa. L'incontro si conclude dopo centonove minuti con la vittoria della russa per 7-5, 6-3. Se a Madrid, dopo la vittoria contro la Kasatkina viene battuta dalla futura vincitrice (nonch\u00e9 pretendente al numero uno del ranking mondiale) del torneo Halep, inaspettate arrivano le eliminazioni a Roma (da Makarova) e Parigi (da Puig) al primo turno.\nRoberta deve attendere l'erba di Maiorca per tornare a conquistare qualche vittoria: nel torneo isolano arriva per la terza volta in stagione ai quarti superando Errani e Flipkens prima di cedere alla Garcia; non \u00e8 per\u00f2 un buon viatico per Wimbledon: ai Championship Vinci incontra subito di nuovo la meno blasonata delle gemelle Pl\u00ed\u0161kov\u00e1 dalla quale viene ancora battuta in due set.\nPrima di volare oltreoceano per gli impegni americani, Roberta Vinci \u00e8 vittima di un furto: della sua casa di Taranto vengono sottratti tutti i trofei vinti in carriera. Nemmeno in questa fase i risultati sono all'altezza delle aspettative: perde al primo turno di Toronto ancora contro Kasatkina, batte Babos ma perde contro la Sevastova a Cincinnati, viene sconfitta dalla polacca Linette a New Haven. A Flushing Meadows Vinci viene accolta con la riconsegna ufficiale del trofeo del 2015 da parte dell'USTA. Questa rimane l'unica soddisfazione che la tarantina pu\u00f2 portare a casa dagli US Open: il tabellone le oppone infatti l'americana Sloane Stephens, rientrata all'agonismo da poche settimane dopo un lungo stop per infortunio ma in grado di centrare, nelle tre settimane precedenti una finale di doppio e due semifinali di Premier 5; dopo un primo set equilibrato in cui Vinci arriva ad un passo dal 6-5 per poi cedere 5-7, il secondo set vede la tarantina completamente priva di motivazioni cedere per 6-1. Nelle nove stagioni in cui Roberta aveva preso parte a tutti e quattro gli Slam, mai aveva perso sempre al primo turno come in questa stagione. Le dichiarazioni rilasciate al termine dell'incontro non appaiono confortanti sul prosieguo della carriera tennistica per la trentaquattrenne. L'ultimo impegno dell'anno \u00e8 a Wuhan dove Vinci rimedia l'ennesima eliminazione al primo turno, stavolta per mano di Christina McHale. A fine stagione annuncia il ritiro dai campi, comunicando che il suo ultimo torneo saranno gli Internazionali d'Italia.\n2018: l'ultimo match della carriera.\nPartecipa per l'ultima volta in carriera agli Australian Open, costretta per\u00f2 a giocare le qualificazioni si vede sconfitta all'esordio per mano della russa Anna Blinkova. Gioca un buon torneo a San Pietroburgo dove, partendo dalle qualificazioni, batte Heather Watson, Danka Kovini\u0107 e Andrea Petkovi\u0107, accede cos\u00ec nel tabellone principale dove batte al 1T Tereza Martincov\u00e1 con un doppio 6/2, cede contro la tds n.5 Julia G\u00f6rges per 5/7-0/6 per la tedesca, questa sar\u00e0 l'ultima vittoria nel circuito WTA. A Budapest supera le qualificazioni ma viene eliminata al 1\u00baT. Non riesce a raggiungere il main draw n\u00e9 a Indian Wells e n\u00e9 a Miami fermandosi entrambe le volte al 2\u00baT delle qualificazioni. Il 14 maggio 2018 disputa il suo ultimo match della carriera agli Internazionali d'Italia, dove sul Pietrangeli viene eliminata da Aleksandra Kruni\u0107 in tre set. A fine match viene omaggiata da una standing ovation, da un video celebrativo e da una mazzo di fiori contenente 21 rose come i suoi anni di carriera.\nCaratteristiche tecniche.\nInizialmente considerata da molti come un'ottima doppista, la Vinci aveva nel gioco a rete il suo punto di forza: possedeva infatti una delle migliori \"vol\u00e9e\" del circuito femminile, con una variet\u00e0 di soluzioni che univano le \"vol\u00e9e\" alte, quelle basse e le \"demi-vol\u00e9e.\"\nGrazie al tocco e alla sensibilit\u00e0 sotto rete, durante la sua carriera si \u00e8 cimentata spesso nel \"serve &amp; volley\", rarit\u00e0 assoluta nel tennis femminile a lei contemporaneo; aveva inoltre un buon servizio, soprattutto la prima, non potentissima, ma con cui riusciva a dare alla palla una traiettoria molto precisa e profonda.\nNel corso degli anni, la Vinci ha migliorato notevolmente il suo gioco da fondo campo, grazie al quale \u00e8 diventata un'ottima singolarista, con un gioco molto diverso rispetto alle sue avversarie: mentre molte sue contemporanee incentravano il proprio tennis sulla forza e sulla violenza dei colpi (esempi palesi sono dati dalle sorelle Williams o dalla Sharapova), lei impostava il suo gioco sulla variet\u00e0 dei colpi e delle rotazioni e sull'attacco a rete.\nDei due fondamentali, il migliore era il rovescio, giocato a una mano, quasi sempre in \"back\" (lo giocava in \"top spin\" solo nelle situazioni pi\u00f9 difficili, come i passanti), che rimaneva molto basso e risultava difficile da controllare per le avversarie; era, inoltre, un colpo che veniva spesso usato come approccio d'attacco per avvicinarsi e chiudere il punto a rete.\nIl diritto, invece, \u00e8 meno sicuro, anche se \u00e8 progredito con il tempo ed \u00e8 diventato un colpo meno falloso. Proprio per le sue caratteristiche, la Vinci ha sempre dato il meglio di s\u00e9 su superfici rapide come l'erba e il cemento, in cui il suo slice di rovescio risulta teso, basso e difficile da contrastare, e in cui aveva pi\u00f9 possibilit\u00e0 di praticare il \"serve &amp; volley\"."}
{"id": "133747", "revid": "1318658", "url": "https://it.wikipedia.org/wiki?curid=133747", "title": "Emma Goldman", "text": "Fu un'anarchica, saggista e filosofa che svolse un importante compito nella diffusione del pensiero anarchico classico in Europa e Nordamerica.\nSub\u00ec diversi arresti negli Stati Uniti d'America, i pi\u00f9 clamorosi dei quali per diffondere informazioni sulle modalit\u00e0 di controllo delle nascite.\nCostretta a lasciare gli USA sotto minaccia di deportazione, visse in seguito dividendosi tra Francia e Canada, Paese in cui trascorse gli ultimi anni.\n\"(Se non posso ballare, allora non \u00e8 la mia rivoluzione!\" \")\"\nBiografia.\nNata nella provincia russa di Kovno (ora Kaunas, Lituania) e trasferitasi poi ancora fanciulla con la famiglia di origine ebraica a San Pietroburgo, Emma conobbe un'infanzia difficile. L'ambiente familiare era dominato dalla figura autoritaria e conformista del padre, mentre il contesto sociale era caratterizzato da una latente ostilit\u00e0 nei confronti degli ebrei. A soli quindici anni emigr\u00f2 negli Stati Uniti d'America dove, piena di entusiasmo ed alla ricerca di se stessa, ebbe occasione di interessarsi tramite la stampa alle vicende giudiziarie seguite agli incidenti avvenuti a Chicago (4 maggio 1886) fra lavoratori in sciopero e polizia. Infatti, in seguito alla morte di alcuni poliziotti, erano stati arrestati cinque esponenti anarchici, particolarmente noti e combattivi, con l'evidente scopo di colpire il movimento di emancipazione dei lavoratori. Emma Goldman fu sconvolta dalla tragica fine dei cinque rivoluzionari che furono impiccati nella piazza di Haymarket (11 novembre 1887). L'episodio fu una della pi\u00f9 indegne montature giudiziarie di quel periodo negli Stati Uniti. Emma sent\u00ec crescere in lei l'ammirazione per quegli uomini, per il loro comportamento coerente e fiero, per le loro idee. Le loro idee divennero le sue.\nEntr\u00f2 in contatto dapprima con Johann Most, un anarchico tedesco che curava la pubblicazione del periodico \"Freiheit\" (Libert\u00e0). Fu lui a scoprirne l'abilit\u00e0 oratoria e a spingerla a tenere le sue prime conferenze in russo ed in tedesco. In quel periodo Emma incontr\u00f2 quell'Alexander Berkman (o Sasha, come lei amava spesso chiamare) che le fu compagno di lotta e d'amore per molti anni.\nNel 1892 Henry Clay Frick, padrone di alcune fabbriche siderurgiche a Homestead (Pennsylvania), senza riconoscere alcun sindacato od organizzazione del lavoro, minacci\u00f2 il licenziamento di diversi operai e dichiar\u00f2 il suo potere decisionale sui salari. Persino la stampa conservatrice lament\u00f2 i suoi metodi drastici e arbitrari. Durante uno sciopero numerosi lavoratori, tra cui un ragazzino, furono uccisi da crumiri armati fino ai denti, protetti dalle guardie di Pinkerton e guidati da Frick. Goldman e Berkman decisero di vendicare la morte di quegli operai. Emma procur\u00f2 la pistola e discusse con il suo compagno l'azione. Il 23 luglio di quello stesso anno Alexander Berkman entr\u00f2 nell'ufficio di Frick e gli spar\u00f2 a bruciapelo. Non riusc\u00ec per\u00f2 ad ucciderlo e Frick rimase gravemente ferito. Il ventunenne attentatore anarchico fu arrestato, processato e condannato. Le reazioni del movimento anarchico negli Stati Uniti di fronte all'attentato di Berkman furono contrastanti. Ci fu chi addirittura arriv\u00f2 a rifiutare solidariet\u00e0 politica a Berkman. Fra questi Johann Most. Emma Goldman sempre decisa nel suo comportamento, tronc\u00f2 i rapporti con lui ed il suo gruppo.\nEmma Goldman divenne da allora oggetto delle pericolose attenzioni della polizia, a causa della sua instancabile attivit\u00e0 come oratrice e come conferenziera, chiamata ora in uno Stato ora in un altro a sostenere scioperi, ad informare sul sistema capitalistico, a diffondere i suoi ideali. Collabor\u00f2 anche con riviste anarchiche. Nel 1894 fu condannata ad un anno di carcere sotto l'accusa di aver \"incitato alla sovversione\" un gruppo di disoccupati nel corso di un comizio. Da allora in poi anche la stampa cominci\u00f2 ad occuparsi regolarmente di lei, delle sue attivit\u00e0, delle sue vicissitudini giudiziarie e le fu applicato il soprannome di \"Red Emma\".\n\u00c8 impossibile anche solo dare un'idea della vitalit\u00e0 mostrata da questa rivoluzionaria giovane, entusiasta e, a detta di chi la conobbe, affascinante. Tutti i principali centri degli Stati Uniti e del Canada la ebbero veemente oratrice: teatri stracolmi di gente a Boston, a New York, a Montr\u00e9al, cos\u00ec come ovunque la chiamassero gruppi di lavoratori in lotta. La polizia le imped\u00ec pi\u00f9 di una volta di parlare, altre volte irruppe nella sala interrompendo il suo discorso e cercando di disperdere i partecipanti. I padroni dei teatri furono diffidati dal concedere i locali in occasione delle sue conferenze.\nNel 1906 Emma Goldman insieme con Alexander Berkman, appena uscito di galera, inizi\u00f2 la pubblicazione del giornale anarchico \"Mother Earth\" (Madre Terra). L'anno successivo partecip\u00f2 al Congresso Internazionale Anarchico tenutosi ad Amsterdam ed in quell'occasione conobbe molti militanti anarchici di primo piano provenienti da tutto il mondo. Particolare impressione esercit\u00f2 su di lei la figura di Errico Malatesta.\nNel decennio successivo continu\u00f2 la collaborazione con Berkman. Insieme si opposero al militarismo ed al fanatismo che accompagn\u00f2 lo scoppio della Prima guerra mondiale e a tal fine costituirono una Lega Anti-Coscrizione che intendeva spingere i giovani a rifiutare la cartolina-precetto e a disertare. Naturalmente furono arrestati e condannati tutti e due ed espulsi dagli Stati Uniti. Fu cos\u00ec che si imbarcarono alla volta della Russia rivoluzionaria.\nSull'onda del loro entusiasmo, e a causa delle scarse e confuse notizie che finora avevano avuto sul movimento rivoluzionario in Russia, Berkman e Goldman non avevano compreso le profonde differenze tra il pensiero bolscevico e quello anarchico. Le stesse differenze riguardo alla concezione della rivoluzione non erano ben chiare a loro. Fu un grave abbaglio. \u00c8 la stessa Goldman a raccontare nella sua autobiografia, con la consueta onest\u00e0, la gelida accoglienza riservata ad alcune sue affermazioni invitanti alla collaborazione con i bolscevichi, nel corso di un'assemblea (gi\u00e0 allora tenuta clandestinamente) degli anarchici di Pietrogrado. La Goldman rimaneva scettica, quasi non credeva a quanto le andavano raccontando i compagni sulla vera situazione della Russia rivoluzionaria, parlando delle persecuzioni di Lenin e dei suoi seguaci contro gli anarchici e i socialisti rivoluzionari Al di l\u00e0 della formale cordialit\u00e0, la stima che Emma aveva conservata per i bolscevichi fino a quel momento cominci\u00f2 a vacillare.\nBen pi\u00f9 significativo fu invece il colloquio da lei avuto con il vecchio ed ammalato P\u00ebtr Kropotkin. Il vecchio rivoluzionario le conferm\u00f2 quanto le avevano gi\u00e0 detto tanti altri anarchici: la rivoluzione non era ancora stata sconfitta, c'erano ancora speranze, bisognava lottare. Ma non solo contro i nemici esterni, anche contro lo strozzamento che dall'interno i bolscevichi stavano effettuando contro le loro stesse parole d'ordine della prima ora.\nDopo la rivolta di Kron\u0161tadt (3-18 marzo 1921) repressa dall'Armata Rossa di Lev Trotsky, i due anarchici decisero di lasciare la Russia e di continuare altrove, in migliori condizioni, la lotta anarchica. Da allora l'attivit\u00e0 di Emma Goldman riprese pur tra molte difficolt\u00e0, espulsioni, noie ed arresti. Fu a Stoccolma, a Monaco, in altre citt\u00e0 finch\u00e9 si stabil\u00ec per un periodo a Londra. Nel 1936 fu a Barcellona, nella capitale dell'anarchismo catalano ed iberico, in occasione del comizio internazionale anarchico di solidariet\u00e0 con la rivoluzione spagnola in corso. Aiut\u00f2 l'anarchico individualista Enrico Arrigoni ed essere scarcerato.\nAccanto ai rivoluzionari ed ai lavoratori accorsi da ogni dove c'era anche lei. La stessa che mezzo secolo prima aveva pianto la morte dei \"martiri di Chicago\" e si era ripromessa di continuare la lotta. Si stabil\u00ec poi definitivamente in Canada, dove mor\u00ec nel 1940 in seguito ad un malessere che la colse durante una conferenza.\nFemminismo e diritti delle donne.\nCome la maggior parte degli intellettuali socialisti e anarchici della sua epoca era apertamente critica del movimento femminista in quanto prodotto della societ\u00e0 capitalistica e quindi della classe borghese. Molto femministe contemporanee tendono ad avvicinarla al successivo anarco-femminismo, queste per\u00f2 risultano delle forzature alla luce dei fatti storici.\nOltre alla specifica propaganda dell'ideale anarchico, Emma Goldman tenne diverse conferenze sull'emancipazione della donna, sull'uso dei contraccettivi ed il controllo delle nascite. Assieme a Voltairine de Cleyre precorse le idee di quel movimento che trover\u00e0 poi il suo sviluppo negli anni sessanta del XX secolo.\nEd a proposito della contraccezione, in una lettera inviata al compagno anarchico Max Nettlau scriveva:\nOpere.\nBibliografia in italiano:"}
{"id": "133754", "revid": "729019", "url": "https://it.wikipedia.org/wiki?curid=133754", "title": "J\u00fcrgen Wagner", "text": "Biografia.\nnell'aprile 1944 Wagner venne promosso al grado di SS-Brigadef\u00fchrer (Generale di brigata) e venne nominato comandante della 4. SS-Polizei-Panzergrenadier-Division. Nell'agosto 1944 gli fu affidato il comando di un Kampfgruppe (Gruppo di combattimento) contro l'Offensiva di Tartu portata avanti del 3\u00b0 Fronte Baltico dell'Armata Rossa.\ndopo la fine della Seconda guerra mondiale venne estradato in Jugoslavia nel 1947. In tale paese, fu messo sotto processo da un tribunale militare della 3\u00aa Armata jugoslava dal 29 maggio al 6 giugno 1947 a Zrenjanin. Non si conosce con precisione l'accusa con la quale fu portato a processo. Ci\u00f2 nonostante i suoi ordini per l'esecuzione di massa di numerosi civili in Jugoslavia nel 1941 furono la causa pi\u00f9 probabile della sua accusa. Dichiarato colpevole, fu condannato a morte e giustiziato da un plotone d'esecuzione il 27 giugno 1947."}
{"id": "133755", "revid": "125118056", "url": "https://it.wikipedia.org/wiki?curid=133755", "title": "Funicolare", "text": "La funicolare \u00e8 una modalit\u00e0 di trasporto terrestre \"a guida vincolata\", appartenente alla categoria del trasporto a fune, solitamente in regime di servizio o trasporto pubblico.\nCaratteristiche distintive sono l'utilizzo di una fune come organo di trazione e il movimento su una o pi\u00f9 vie di corsa costituite da classici binari oppure da speciali guide, metalliche o di altri materiali. In queste ultime realizzazioni possono venire impiegate ruote gommate.\nQuesti impianti vengono generalmente realizzati allo scopo di superare sensibili dislivelli - soprattutto in ambiti montuosi - ma esistono numerosi esempi, in particolare in tempi recenti, a sviluppo pianeggiante o misto (vedere paragrafo \"particolarit\u00e0\").\nLa funicolare non va confusa con la ferrovia a cremagliera la quale, pur circolando su binario, presenta un principio di funzionamento radicalmente diverso.\nPer il solo trasporto di merci, pur non variando sostanzialmente composizione e funzionamento, si usa il termine tecnico di piano inclinato.\nStruttura di un impianto.\nDi seguito viene illustrato un impianto nella conformazione classica e maggiormente nota. Per alcune delle numerose particolarit\u00e0 vedere i paragrafi seguenti.\nFra le due stazioni terminali - ed eventualmente una o pi\u00f9 intermedie - si spostano a spola uno o due \"veicoli/vetture\" (o due gruppi di pi\u00f9 vetture unite fra loro), vincolati alla \"fune traente\".\nTracciato.\nIl tracciato pu\u00f2 essere a binario doppio, misto o unico, a seconda della distanza da coprire, della disponibilit\u00e0 di spazio o altre necessit\u00e0.\nNegli impianti a binario unico con due veicoli, l'incrocio a met\u00e0 percorso avviene lungo un tratto di sdoppiamento della via di corsa dove gli scambi (o deviatoi) sono solitamente ad aghi fissi e l'indirizzamento sul \"ramo\" corretto si ottiene automaticamente, dotando i veicoli di un particolare sistema basato sull'impiego di assi con una ruota piatta ed una a doppio bordino.\nVetture.\nIl o i veicoli vengono costruiti in base alle necessit\u00e0 di trasporto e alle caratteristiche dell'impianto. Per il trasporto di persone si impiegano vetture di capienza assai variabile (da poche unit\u00e0 a ben oltre cento), adatte al tipo di servizio (spostamenti cittadini, turismo estivo o invernale ecc.). Con tracciato in pendenza, queste vengono costruite in modo che il piano di calpestio resti il pi\u00f9 possibile orizzontale. La condizione viene ottenuta mediante un solo piano, posato su una apposita incastellatura fissata al telaio a sua volta poggiante sul binario oppure con una serie di piani disposti a gradini (soluzione necessaria con cabine lunghe). Recentemente sono state realizzate vetture ad assetto variabile che permettono la circolazione anche su tratti misti o addirittura pianeggianti.\nLe funicolari per il solo trasporto merci, chiamate spesso semplicemente, \"piani inclinati\" i veicoli, spesso solo delle piattaforme, vengono costruiti di volta in volta adatti al tipo di materiali da trasportare.\nFune Traente &amp; Fune di Zavorra.\nLa fune traente realizza il movimento del o dei veicoli lungo il tracciato. In presenza di due veicoli questi sono vincolati ciascuno ad una estremit\u00e0, realizzando cos\u00ec il cosiddetto \"movimento a va e vieni\". Con una vettura sola la fune viene solitamente avvolta sulla puleggia motrice a tamburo.\nLa fune di zavorra: nelle funicolari con due veicoli rappresenta la chiusura sulla parte bassa dell'anello trattivo e serve principalmente a tenere in tensione la traente; su impianti con tracciato pianeggiante (anche solo parzialmente), funge anche da traente;\nLa fune scorre normalmente al centro fra le rotaie, sostenuta e guidata a pochi centimetri dal suolo da appositi rulli, disposti a intervalli non necessariamente regolari e opportunamente inclinati in curva. In presenza di cambi di pendenza accentuati ovvero contropendenze vengono installate particolari contropulegge che impediscono alla fune di sollevarsi dal piano del binario. In questo caso i rulli sono mobili, dovendo permettere alla morsa della vettura di passare.\nLa fune viene azionata e controllata da un complesso di apparecchiature situate nella \"stazione motrice\" ma pu\u00f2 essere sorvegliata anche da ulteriori dispositivi fuori di essa.\nVa qui annotato che nelle funicolari classiche uno dei maggiori problemi \u00e8 l'aderenza fra puleggia motrice e fune traente, oltre ad un valore minimo di tensione di quest'ultima che deve essere garantito per un funzionamento regolare. Poich\u00e9 detta tensione varia a seconda della posizione dei veicoli lungo il tracciato ed \u00e8 inoltre fortemente influenzata dalla pendenza, vengono solitamente utilizzate due pulegge di eguale diametro, disposte una davanti all'altra in senso longitudinale rispetto alla fune - quindi con gli assi paralleli -, dotata ciascuna di doppia gola, dove la fune viene avvolta a formare un doppio 8, garantendo cos\u00ec il necessario attrito. Quando queste condizioni non possono essere adeguatamente soddisfatte viene impiegata una \"fune di zavorra\", a realizzare un \"anello trattivo\" che chiude la parte inferiore del percorso, tramite opportuna contrappesatura nella \"stazione di tensione e rinvio\", posta normalmente a valle.\nLa vettura in discesa, con il suo peso, fornisce buona parte dell'energia necessaria alla risalita della cabina opposta, per cui questo mezzo di trasporto pu\u00f2 essere considerato tra i pi\u00f9 efficienti sotto il punto di vista energetico.\nIn caso di rottura della fune la frenatura di emergenza avviene mediante ganasce che bloccano la vettura alle rotaie oppure, raramente, con l'ausilio di un ulteriore binario a cremagliera.\nParticolarit\u00e0.\nEsistono esempi di impianti (pur se ormai quasi tutti in disuso) che utilizzano l'acqua come energia motrice, dove i veicoli sono dotati di serbatoi i quali, riempiti o svuotati, ne variano il peso e conseguentemente l'equilibrio fra essi, generando cos\u00ec il movimento. In Italia si ricordano, oltre alla Funivia dell'Etna, della Funicolare di Catanzaro, la Funicolare Sant'Anna a Genova e la Funicolare di Orvieto, la funicolare di Biella che collega la parte bassa della citt\u00e0 al Borgo Medievale del Piazzo tutte convertite a trazione elettrica, la Valle Oscura - Rocca di Papa che effettuava servizio in corrispondenza con le Tranvie dei Castelli Romani.\nEsempi di funicolare ad acqua ancora in servizio sono la Nerobergbahn nella citt\u00e0 di Wiesbaden in Germania e quella di Bom Jesus a Braga in Portogallo\nIn Austria, precisamente ad Innsbruck, \u00e8 stata riattivata nel dicembre 2007 la funicolare della \"Hungerburg\". Questo impianto presenta varie novit\u00e0 fra cui la pi\u00f9 importante \u00e8 certamente il tracciato che ha un andamento pianeggiante nel primo tratto, una seconda sezione in salita, successivamente una in discesa e infine nuovamente in pendenza elevata. Percorre due gallerie e scavalca il fiume Inn all'aperto mediante un viadotto. La fune traente, chiusa ad anello da una di zavorra nella parte inferiore, viene guidata da pulegge classiche e trattenuta da \"contropulegge\" nei passaggi in contropendenza. Da segnalare inoltre la notevole velocit\u00e0 potenziale, fino a 10 m/secondo, e le due vetture, capaci di trasportare 130 persone, composte ciascuna da cinque \"cellule\" che lungo il percorso si muovono, adattandosi automaticamente all'inclinazione del binario, mantenendo quindi sempre perfettamente orizzontale il piano di calpestio.\nSempre in Austria \u00e8 in esercizio un interessante impianto il quale, pur mosso da una fune, presenta le caratteristiche di una metropolitana, in quanto il suo tracciato \u00e8 interamente sotterraneo e pressoch\u00e9 orizzontale, e non viaggia su binario bens\u00ec su un cuscino d'aria, con apposite guide che vincolano la cabina.\nCaratteristiche simili presenta la MeLA (MEtropolitana Leggera Automatica) di Milano che si sviluppa su un percorso pianeggiante ma circola su guide metalliche lisce dove scorrono ruote gommate.\nA Trieste \u00e8 ancora in funzione dal 1902 la Tranvia di Opicina, detta anche \"Trenovia\". Questo impianto rappresenta una rarit\u00e0 in quanto riunisce le caratteristiche del tram cittadino con quelle delle funicolari.\nDa non dimenticare i famosi tram a trazione funicolare di San Francisco (Stati Uniti), i cosiddetti \"Cable-Car\", che utilizzano la trazione a fune superando tratti anche di elevata pendenza.\nI people mover.\nCon il termine \"people mover\" (o \"automated people mover\", APM) si intende un sistema di trasporto pubblico di ridotta estensione, automatico e dotato di sede propria (il tracciato ha quindi una completa separazione dagli altri sistemi di trasporto e dal traffico sia pedonale sia automobilistico).\nAppartengono alla categoria dei sistemi ettometrici.\n\u00c8 impiegato per servizi \"point-to-point\" per collegare, ad esempio, tra loro terminal aeroportuali o altre infrastrutture (ad esempio ospedali) alla rete metropolitana.\nI \"people mover\" possono essere costruiti con diverse tecnologie (a funicolare, a monorotaia). Con il termine \"people mover\" si fa quindi riferimento al servizio effettuato (\"point-to-point\") e non alla tecnologia.\nI \"people mover\" del tipo funicolare sono infrastrutture perlopi\u00f9 sopraelevate costituite da veicoli con ruotine di gomma circolanti su piastre generalmente di acciaio, con trazione a fune e guidato da un posto centrale. Sono quindi funicolari con profilo longitudinale per lo pi\u00f9 pianeggiante (e quindi non necessitanti delle tecnologie connesse a superare forti dislivelli).\nUn esempio di \"people mover\" \u00e8 il Minimetr\u00f2 di Perugia, in funzione dal 2008, con un'estensione di 3 chilometri.\nIl futuro.\n Le funicolari vengono preferite alla funivia aerea laddove si richiedano:"}
{"id": "133756", "revid": "599013", "url": "https://it.wikipedia.org/wiki?curid=133756", "title": "Alfred W\u00fcnnenberg", "text": "Biografia.\nW\u00fcnnenberg nacque a Sarrebourg, nella Lorena occupata, figlio di un dirigente di un ospedale militare. Allo scoppio della Prima guerra mondiale, arruolatosi volontario, le sue doti gli valsero ben presto il comando di un plotone, che abbandon\u00f2 in seguito per diventare aviere della nuova aviazione militare. Al termine del conflitto si arruol\u00f2 volontario in diversi \"Freikorps\" che combattevano le formazioni comuniste, partecipando a diversi scontri nell'Alta Slesia e nella zona della Ruhr.\nNel settembre del 1920 decise di abbandonare la vita militare per entrare nelle forze di polizia: dal 1926 al 1928 fu comandate dell'Accademia di polizia di Krefeld e poi di Colonia; nell'aprile del 1931 ottenne una cattedra alla scuola di polizia di Berlino-Charlottenburg e nell'agosto dello stesso anno venne posto nel corpo ufficiali della riserva dello Reichswehr.\nNell'agosto del 1933 venne nominato comandante della \"Schutzpolizei\" di Beuthen, e successivamente di Gleiwitz (maggio 1934), Saarbr\u00fccken (febbraio 1935), Brema (ottobre 1937) e Mannheim (ottobre 1938). Sempre nel corso del 1937 venne promosso \"Oberstleutnant der Schutzpolizei\" e nel dicembre del 1938 Ispettore della Ordnungspolizei di Stoccarda.\nNell'ottobre del 1939 ricevette il comando del 3. Reggimento fucilieri della polizia SS, con il quale partecip\u00f2 alla Campagna nei Paesi Bassi e in Francia e successivamente all'invasione della Russia: la difesa di Stojanowitschina e i duri combattimenti nei pressi di Luga, oltre alla presa di Krasnowardeisk, nodo cruciale nell'avanzata verso Leningrado, gli valsero la promozione a \"SS-Standartenf\u00fchrer und Oberst der Schutzpolizei\" e la Croce di Cavaliere (15 novembre 1941).\nIl 15 dicembre 1941 assunse il comando dell'intera divisione \"Polizei\", guidando i propri uomini per oltre un anno in durissimi combattimenti contro i sovietici, che gli valsero la promozione a \"SS-Brigadef\u00fchrer und Generalmajor der Polizei\" e le Foglie di Quercia della Croce di Cavaliere (23 aprile 1942).\nNel giugno del 1943 assunse il comando generale del IV. SS-Panzerkorps, mantenendo la guida di tale forza fino ad ottobre: il 23 ottobre 1943 ottenne infatti il comando della Ordnungspolizei (\"Chef der Ordnungspolizei\") in sostituzione di Kurt Daluege.\nMor\u00ec il 30 dicembre 1963 a Krefeld."}
{"id": "133758", "revid": "729019", "url": "https://it.wikipedia.org/wiki?curid=133758", "title": "Hellmuth Becker", "text": "Biografia.\nBecker nacque nella citt\u00e0 di Alt Ruppin nel Brandeburgo, nel 1902, figlio di un ufficiale pagatore. Dopo aver completato gli studi a Neuruppin, entr\u00f2 nell'amministrazione della citt\u00e0 di Alt Ruppin.\nnel 1920 entr\u00f2 nella Reichswehr l'esercito della Repubblica di Weimar, mentre nel 1933 entr\u00f2 nelle Waffen-SS e conobbe Wilhelm Bittrich e Hermann Priess. Nel 1935 fu trasferito alla SS Totenkopf Standarte \"Oberbayern\" stazionato nei pressi del campo di concentramento di Dachau. Tale divisione in seguito sarebbe diventata la 3. SS-Panzerdivision \"Totenkopf\".\nBecker fu nominato comandante di un reggimento nell'agosto del 1941 in ottobre, gli fu affidato il comando della divisione fino al marzo del 1944 quando li fu affidato il comando della 16. SS-Panzergrenadier-Division \"Reichsf\u00fchrer-SS\" stazionata in Italia. Il 20 luglio del 1944 gli fu affidato il comando della divisione Totenkopf.\na dicembre la sua divisione fu mobilitata in Ungheria per partecipare alle battaglie nei dintorni di Budapest. La divisione attraverso il Danubio muovendosi verso Vienna per cercare di arrendersi alle forze statunitensi, sotto i termini della capitolazione tedesca la resa fu rifiutata dagli statunitensi e la divisione fu consegnata ai sovietici.\nnel novembre 1947, fu posto sotto processo da una corte militare sovietica a Poltava e condannato a 25 anni di lavori forzati per crimini di guerra. Sub\u00ec un ulteriore processo per i crimini di guerra commessi da alti ufficiali delle Waffen-SS e in questo caso fu condannato a morte e giustiziato nel febbraio 1953."}
{"id": "133759", "revid": "767487", "url": "https://it.wikipedia.org/wiki?curid=133759", "title": "Il viaggio di Capitan Fracassa", "text": "Il viaggio di Capitan Fracassa \u00e8 un film del 1990, diretto da Ettore Scola, interpretato da Massimo Troisi e scritto da Ettore Scola, Silvia Scola, Vincenzo Cerami e Fulvio Ottaviano. Ispirato al celebre romanzo di Th\u00e9ophile Gautier, \"Il Capitan Fracassa\", il film fu presentato al 41\u00ba Festival internazionale del cinema di Berlino.\nTrama.\nDurante una tempesta, una sgangherata compagnia teatrale itinerante, per ripararsi dalla pioggia, chiede ospitalit\u00e0 bussando al portone del castello dei Sigognac, in Guascogna; all'interno del maniero, quasi completamente spoglio, gli attori troveranno solamente un cane, un ragazzino viziato e timoroso, il Barone di Sigognac, e il suo vecchio servo Pietro. Quest'ultimo, fatti accomodare i teatranti per la notte, racconta loro del perch\u00e9 di tale indigenza: i defunti genitori del giovane Barone, quand'erano in vita sperperarono tutto il patrimonio di famiglia, lasciando il ragazzo orfano e povero; l'unico servitore a non averlo abbandonato \u00e8 lui, che lo ha sempre accudito con affetto. Pietro chiede un favore ai teatranti: essendo loro in viaggio per Parigi, dovranno condurre il giovane Barone dallo zio, grande amico del Re a cui salv\u00f2 la vita in battaglia molti anni prima; in questo modo, il ragazzo potrebbe vivere di nuovo nel lusso e sarebbe cos\u00ec salvato da un futuro miserabile. Come ricompensa, sicuramente la compagnia avr\u00e0 l'onore di potersi esibire davanti alla corte reale: tale prospettiva appare molto allettante per tutti gli attori, che decidono di accettare la proposta di Pietro e di accollarsi il giovane Barone. All'indomani, prima della partenza, Pulcinella, attore e tuttofare della compagnia, riceve in segreto dal vecchio Pietro 100 scudi d'oro, tutti i suoi risparmi, perch\u00e9 durante il viaggio vegli sul ragazzo, che \u00e8 ingenuo e non conosce niente del mondo.\nInizia cos\u00ec l'avventura del giovane ed inesperto Barone e della compagnia teatrale, nella quale il ragazzo scopre prima l'amore (rispettivamente prima con la bella e matura Serafine e poi per la giovane Isabella) e poi la passione per la recitazione; il ragazzo, infatti, finir\u00e0 per prendere il posto di Matamoro, macilento attore zio di Isabella deceduto per stenti, dando vita all'esilarante personaggio di Capitan Fracassa. La sua storia d'amore, invece, sar\u00e0 alquanto sfortunata: entrato in conflitto con un facoltoso Duca invaghitosi di Isabella, si scontrer\u00e0 in duello contro il nobile, rimanendo gravemente ferito; a malincuore, Isabella si offrir\u00e0 al Duca a patto che esso risparmi la vita del suo innamorato. Ritrovato da Pulcinella, il ragazzo rimarr\u00e0 per ben quattro giorni in bilico tra la vita e la morte;mentre Serafine (che si scopre innamorata di lui) lo veglia instancabilmente sperando in un miracolo, a salvarlo sar\u00e0 il buon Pulcinella, il quale user\u00e0 i 100 scudi donatigli da Pietro per chiamare un illustre cerusico in grado di salvare la vita al Barone. Grazie all'intervento del medico, il Barone guarisce e, ispirato, scrive una nuova commedia, basata sulla versione romanzata della propria vita fino al momento del suo ferimento, portando nuova linfa alla vecchia compagnia. Tre mesi dopo, durante le prove generali, gli attori vengono raggiunti da Isabella; la ragazza, divenuta un'elegante gentildonna ospite del Duca, fa capire al giovane Barone che la sua infatuazione verso di lui \u00e8 finita ed ora sente di amare il Duca; dopo che la ragazza se ne va con il nobile, la compagnia teatrale riprende il viaggio verso Parigi. Nel finale, che si svolge fuori dalle mura del castello di Parigi, dove gli attori recitano non per il Re ma per il popolo, si assiste ad un nuovo, ultimo atto della commedia scritta dal Barone, in cui si capisce che cos'\u00e8 successo: il Re, non riconoscendo la versione raccontata dal vecchio servo Pietro, non ha accolto a corte il ragazzo, a cui non \u00e8 rimasto altro che rimanere con la compagnia come attore.\nProduzione.\nIl funzionario televisivo Sergio Reggiani fu il primo a considerare l'ipotesi di realizzare un nuovo adattamento cinematografico del romanzo francese \"Le Capitaine Fracasse\" (\"Il Capitan Fracassa\") di Th\u00e9ophile Gautier. Il regista Ettore Scola prese a cuore il romanzo di Gautier e nel 1990 inizi\u00f2 la lavorazione del film. Decise di girarlo in Francia, lontano dall'Italia (dove era stato da poco protagonista di una polemica che lo accusava di stigmatizzare il sistema delle interruzioni pubblicitarie e di intascare i benefici). In origine il film avrebbe dovuto esser girato per gran parte in esterni, riadattando ambienti reali, come l'Abbazia di Poitiers. A questo scopo Giorgio Scotton e Luciano Ricceri effettuarono una serie di sopralluoghi in Francia e sulle Alpi, valutando possibili location sulle Prealpi intorno a Brunico e nei luoghi dov'era stato girato \"La pi\u00f9 bella serata della mia vita\". Ma l'amore del regista per la concentrazione degli spazi, sospinse il progetto verso un allestimento scenografico in studio. Cos\u00ec l'intera pellicola fu girata nel teatro numero 5 di Cinecitt\u00e0, quello usato molte volte da Federico Fellini per le sue pellicole.\nCon questa pellicola Scola torn\u00f2 all'amata formula del racconto picaresco, che segue le disavventure e gli incontri vissute da un ristretto numero di personaggi nel corso di un rocambolesco itinerario. Le scenografie del film davano l'impressione di un \"teatro nel teatro\" con gli esterni con sfondi dipinti e gli interni tipici delle ambientazioni teatrali. Pi\u00f9 di ottanta grandi unit\u00e0 vennero costruite e disposti fuori scena. Luciano Ricceri ricord\u00f2 che, per una sequenza poi esclusa in fase di montaggio, venne ricostruito anche il porto di La Rochelle.\nPer vestire i guitti girovaghi protagonisti, il regista richiese la collaborazione di una costumista con la quale non aveva mai lavorato prima d'allora e che, a sua volta, non aveva mai messo mano ad un film, la napoletana Odette Nicoletti, storica collaboratrice del musicologo e regista Roberto De Simone.\nLa sceneggiatura della pellicola venne scritta da Vincenzo Cerami, Fulvio Ottaviano, Silvia Scola, figlia del regista. La sceneggiatura aveva trasformato il libro di Gautier in un romanzo di formazione, puntando tutto sull'innamoramento per il teatro del giovane e squattrinato barone Sigognac. Protagonista di questa educazione sentimentale, che nobilitava un giovane pi\u00f9 o meno incolto, era Vincent P\u00e9rez, uno dei tre grandi nomi francesi di un cast misto, che annoverava anche Emmanuelle B\u00e9art e Jean-Fran\u00e7ois Perrier. Scola riserv\u00f2 il personaggio di Pulcinella a Massimo Troisi. Con questo ruolo si concluse la loro collaborazione, iniziata con \"Splendor\" e proseguita con \"Che ora \u00e8\", entrambi del 1989. L'interpretazione di Troisi assume un ruolo rilevante proprio per la sua formazione teatrale ma anche perch\u00e9 intorno a questo personaggio si svolge tutta la narrazione: lui \u00e8 il narratore, lui scioglie il finale con la salvezza di Sigognac, e cos\u00ec via. Quindi, anche se Troisi non \u00e8 il personaggio principale, nella realt\u00e0 \u00e8 il personaggio che opera al di sopra degli altri.\nIl budget del film fu di quindici miliardi di lire.\nDistribuzione.\n\"Il viaggio di Capitan Fracassa\" venne presentato al 41\u00ba Festival internazionale del cinema di Berlino, dove sfior\u00f2 l'Orso d'oro.\nData di uscita.\nLe date di uscita cinematografiche internazionali del film sono state:\nCritica.\nPuntando su una atmosfera favolistica ed una cornice d'intorno molto vivida, Scola costru\u00ec un film convincente, enigma in bilico tra realt\u00e0 e finzione scenica. Il Pulcinella di Troisi risult\u00f2 essere uno dei personaggi pi\u00f9 scolpiti e compiuti dell'attore partenopeo."}
{"id": "133761", "revid": "729019", "url": "https://it.wikipedia.org/wiki?curid=133761", "title": "Hermann Priess", "text": "Biografia.\nPriess nacque a Marnitz nel Meclemburgo, nel 1901, figlio di un fattore. Dopo aver completato gli studi, segu\u00ec le orme paterne arruolandosi volontario nell'esercito nel 1919 che abbandon\u00f2 per entrare nel Freikorps \"Van Brandis\" che oper\u00f2 a Riga; durante tale periodo rimase ferito, e per la sua condotta venne decorato con la Croce di Ferro di seconda classe.\nDopo essere entrato nella Reichswehr, nel 1934 si trasfer\u00ec nelle \"SS-Verf\u00fcgungstruppe\", ottenendo il comando della 13. Compagnia (fucilieri di fanteria) della \"SS-Standarte\" \"Germania\", dislocata a Wismar, venendo in seguito destinato alla formazione di una nuova unit\u00e0 di artiglieria. Allo scoppio della guerra venne impegnato, con la sua unit\u00e0 nella Prussia Orientale, venendo anche decorato con la Croce di Ferro di prima classe. Al termine della Campagna di Polonia, venne trasferito alla nuova divisione Totenkopf di Theodor Eicke, che era in corso di formazione e che necessitava di una unit\u00e0 di artiglieria. Priess ottenne il comando del II. Abteilung.\nDopo aver partecipato alla vittoriosa Campagna di Francia, ottenne il comando dell'intero reggimento di artiglieria della divisione, alla testa del quale partecip\u00f2 alle prime fasi dell'Operazione Barbarossa, distinguendosi particolarmente nei combattimenti nella sacca di Demyansk; in seguito, Eicke ebbe a dire: \"Se non ci fosse stato Priess, non ci saremmo mai salvati\".\nDopo la morte Eicke, nel febbraio 1943, Priess ottenne il comando della Totenkopf, alla cui guida venne subito impegnato in cruenti combattimenti contro la 3. Armata corazzata sovietica. Il 28 aprile 1943, per il suo ruolo svolto al comando del Reggimento di Artiglieria, venne decorato con la Croce di Cavaliere. Nella successiva battaglia di Kharkov la divisione si distinse particolarmente a Tschugalew, dove blocc\u00f2 la ritirata sovietica. A partire dal 5 luglio 1943, la Totenkopf, aggregata all'SS-Panzerkorps partecip\u00f2 alla cruenta battaglia di Kursk, dove venne pesantemente impegnata a Prokhorovka. A seguito dell'offensiva russa sul Mius, le operazioni nella zona di Kursk dovettero essere sospese, e la Totenkopf venne trasferita a sud, dove a partire dal 30 luglio venne impegnata in una serie di operazioni difensive.\nIl 9 settembre 1943 Priess, per le operazioni condotte a Kolontajew e Oleinikoff, dove la divisione si trov\u00f2 impegnata contro ingenti forze russe, venne insignito delle Fronde di Quercia della Croce di Cavaliere. Ritiratasi a Kremenchuk, la Totenkopf venne in seguito impegnata in due sanguinose battaglie, a Kriwoi Rog, e di l\u00ec a Paschtana, Giderim, Birsula e Lisawetkowka, fino a Dubossary sopra il Dniepr. In tutte queste azioni Priess si distinse ancora una volta ed il 24 aprile 1944 divenne il 65\u00b0 soldato della Wehrmacht ad essere decorato con le Spade della Croce di Cavaliere.\nIl 21 giugno 1944 lasci\u00f2 il comando della Totenkopf, sostituito da Hellmuth Becker, venendo prima trasferito all'SS-F\u00fchrungshauptamt, ed in seguito al comando del XIII. Corpo d'armata SS di stanza a Breslavia. Nel settembre dello stesso anno l'unit\u00e0 venne trasferita nella zona di Thionville e di Arry, sul Fronte Occidentale, nel tentativo di contenere l'avanzata della 3. Armata USA che si stava spingendo verso la Saar. Il 16 novembre 1944, Priess venne sostituito dall\"'SS-Gruppenf\u00fchrer\" Max Simon.\nIl 24 ottobre 1944, infatti, era stato nominato comandante del I. SS-Panzerkorps Leibstandarte, al cui comando, a partire dal 16 dicembre, partecip\u00f2 all'Offensiva delle Ardenne. Dopo il fallimento di questa offensiva l'unit\u00e0 di Priess, venne trasferita, con le altre forze delle Waffen-SS, in Ungheria dove, a partire dal 18 febbraio 1945, venne impegnata nell'Operazione Fr\u00fchlingserwachen.\nTerminata la guerra, Priess venne condannato, il 16 luglio 1946, a 20 anni di carcere, nel corso del processo per il massacro di Malm\u00e9dy, quale diretto superiore di Joachim Peiper.\nScarcerato nell'ottobre del 1954, mor\u00ec nel 1983 ad Ahrensburg."}
{"id": "133762", "revid": "1318658", "url": "https://it.wikipedia.org/wiki?curid=133762", "title": "Theodor Wisch", "text": "Biografia.\nWisch nacque a Wesselburenerkoog nell'Holstein, nel 1907, figlio di fattore. Dopo aver completato gli studi, ed essersi iscritto ad una facolt\u00e0 agraria, nel 1930 decise di abbandonare gli studi per entrare nelle SS.\nAssegnato inizialmente al 1. Sturmbann (battaglione) della 53. SS-Standarte \"Dithmarschen\" dopo essere stato promosso \"SS-Oberscharf\u00fchrer\" venne trasferito all'SS Sonderkommando \"Berlino\", il primissimo nucleo della \"Leibstandarte SS Adolf Hitler\". Dopo due promozioni nell'arco di tre mesi, ottenne il comando del 1. Sturmbann della \"Leibstandarte\", mantenendo la guida di questa sezione sia nell'invasione della Polonia, che nelle Campagne nei Paesi Bassi, in Francia e nei Balcani.\nIl 1\u00ba luglio 1941 venne nominato comandante del II. Battaglione del 1. Reggimento di fanteria SS, venendo ben presto trasferito al comando del 2. Reggimento di fanteria SS (motorizzato), al cui comando, come \"SS-Sturmbannf\u00fchrer\", venne decorato con la Croce di Cavaliere il 15 settembre 1941. Dopo le battaglie di Charkiv e Kursk venne decorato con la Croce tedesca in Oro.\nNell'agosto del 1943, come \"SS-Oberf\u00fchrer\", assunse il comando della divisione \"Leibstandarte\" in sostituzione di \"Sepp\" Dietrich. La divisione era da poco stata trasferita nell'Italia settentrionale per fronteggiare la crisi generata dallo sbarco degli Alleati in Sicilia e dalla caduta di Mussolini: in questo teatro bellico dopo l'8 settembre essa effettu\u00f2 combattendo l'occupazione delle citt\u00e0 di Parma, Cremona, Piacenza, Reggio Emilia, Modena e Vicenza, mentre nell'ottobre alcuni suoi reparti si resero protagonisti del primo eccidio di ebrei in Italia sulla riva piemontese del Lago Maggiore, e della strage di civili e dell'incendio di Boves (nei pressi di Cuneo). Fatto ritorno sul Fronte Orientale, Wisch e la \"Leibstandarte\" vennero impegnati in durissimi combattimenti nella zona di Kiev, \u017dytomyr, Korosten', Berdy\u010div, Pohreby\u0161\u010de e nell'area di Ternopil', dopo che la divisione era rimasta intrappolata nella sacca di Kam\"janec'-Podil's'kyj. Per le sue azioni Wisch venne decorato con le Foglie di Quercia della Croce di Cavaliere (12 febbraio 1944) e promosso \"SS-Brigadef\u00fchrer\" (30 gennaio 1944).\nTrasferita in Belgio, e destinata a riserva nell'area di Bruges nelle Fiandre, dato che l'Oberkommando der Wehrmacht (OKW) si aspettava l'invasione Alleata nei pressi del Passo di Calais, la \"sorpresa\" dello Sbarco in Normandia costrinse la \"Leibstandarte\" a trasferirsi a marce forzate nell'area di Caen, che raggiunse solamente il 18 giugno, a causa dei continui attacchi delle forze aeree alleate. Successivamente venne impegnata nella zona di Avranches per impedire lo sfondamento della 7. Armata di George Patton.\nRimasto ferito in seguito ad un attacco aereo nella Sacca di Falaise; Wisch, dimesso dall'ospedale militare delle SS di Hohenlychen, venne assegnato allo SS-F\u00fchrungshauptamt (Quartiere operativo delle SS) dove rimase fino al termine della guerra. Il 30 agosto 1944 venne decorato con le Spade della Croce di Cavaliere per i combattimenti sul Fronte occidentale.\nDopo due infarti, mor\u00ec nel 1995 ad Amburgo-Norderstedt."}
{"id": "133764", "revid": "99237966", "url": "https://it.wikipedia.org/wiki?curid=133764", "title": "Bramo 323 Fafnir", "text": "Il Bramo 323 Fafnir era un motore aeronautico radiale a 9 cilindri sviluppato dall'azienda tedesca Brandenburgische Motorenwerke GmbH (Bramo) e prodotto, oltre che dalla stessa, anche dalla BMW dopo l'acquisizione dell'azienda. Venne realizzato nel periodo precedente alla seconda guerra mondiale ed utilizzato, seppure in modo limitato, su diversi velivoli durante il conflitto.\nIl motore era basato fortemente sulle esperienze accumulate dalla Siemens-Halske AG, assorbita successivamente dalla Bramo, nella produzione su licenza del motore britannico Bristol Jupiter.\nSviluppo.\nLo sviluppo del 323 prese l'avvio dalla volont\u00e0 di disporre di un motore che fosse pi\u00f9 grande del Jupiter. Inizialmente ci si bas\u00f2 sulle versioni tedesche del motore inglese quali lo Siemens-Halske Sh 20 e lo Sh 21 realizzati nel 1929. Il progetto venne rivisto nel 1930 concretizzandosi nello Sh 22. La potenza erogata da questo motore era di 950 hp (708 kW). Come per lo Jupiter, l'aspetto di questo motore appariva datato, avendo ancora i bilancieri della distribuzione posti davanti al motore.\nNella met\u00e0 degli anni trenta il Reichsluftfahrtministerium, il Ministero dell'Aria del Reich (RLM), razionalizz\u00f2 la classificazione dei motori assegnando ad ogni produttore una determinata serie numerica. Alla Bramo venne assegnato il blocco dei numeri \"300\". A seguito di questa nuova classificazione il motore Sh 22 divenne il Bramo 322.\nIl 322 per\u00f2 nonostante lo sviluppo rimase sempre un motore afflitto da problemi di affidabilit\u00e0 anche quando venne introdotto in servizio. Il reparto di ingegneria continu\u00f2 a sviluppare questo progetto dotando il motore di un sistema di iniezione del carburante e un nuovo compressore meccanico. Era nato il Bramo 323. La sua cilindrata era di poco inferiore ai 27 litri e forniva 900 hp (671 kW), a 2.500 giri al minuto, al suolo. A 3.100 metri il motore erogava 1.000 hp (746 kW). La differenza nella potenza fornita dal motore era data dalla regolazione per le alte quote del suo compressore.\nIl primo 323 venne prodotto in due versioni, A e B, che differivano tra di loro per il senso di rotazione, destro e sinistro, del motore. Il motore era pensato per l'impiego sui velivoli bimotori e in questo modo era possibile annullare la coppia di rotazione cio\u00e8 quella forza che \"spinge\" il velivolo in una data direzione, di solito quella nella quale ruota l'elica. Con entrambi i motori funzionanti, che giravano in versi opposti, la coppia veniva in pratica annullata.\nLo sviluppo successivo venne rappresentato dalla versione C e D del 323. Come per i motori A7B anche questi avevano un senso di rotazione opposto. Rispetto alla prima versione in questi motori il compressore era tarato in modo tale da fornire il massimo apporto alle basse quote. I motori C7D erogavano quindi 1.000 hp (746 kW) al decollo.\nLe versioni finali dello sviluppo del 323 sono la P, la R e la T. Questi motori montavano un compressore a due stadi in modo da migliorare le prestazioni del motore a diverse quote. La potenza di decollo quindi rimaneva quella dei motori C/D, cio\u00e8 1.000 hp (746 kW), mentre a 4000 metri il motore poteva ancora erogare 940 hp (701 kW). Sulla sottoversione R-2 venne anche montato il sistema di iniezione di acqua e metanolo MW 50. Questo permetteva di portare a 1.200 hp (895 kW), per un breve periodo, la potenza fornita dal motore.\nImpiego.\nIl Bramo 323 Fafnir venne montato su diversi velivoli tedeschi quali il bombardiere Dornier Do 17, sull'idrovolante Dornier Do 24, sul velivolo da ricognizione e appoggio tattico Henschel Hs 126, sul quadrimotore da trasporto passeggeri Focke-Wulf Fw 200 e sull'elicottero Focke-Achgelis Fa 223.\nA limitare l'impiego del motore fu anche il suo alto consumo specifico che gli fece preferire il pi\u00f9 parsimonioso BMW 132. Questo valore diminu\u00ec un poco a bassa quota nei motori della versione C/D nei quali il compressore, per il suo funzionamento, richiedeva meno potenza al motore.\nNel 1939 la BMW acquist\u00f2 la Bramo e la produzione del 323 continu\u00f2 solo in piccoli numeri quale ricambio per i velivoli che lo utilizzavano, tra tutti il Do 17. Con il passaggio alla BMW anche la designazione del motore si fa meno precisa in quanto viene indicato, contemporaneamente, come BMW, Bramo o Fafnir.\nLa produzione del motore termin\u00f2 nel 1944 dopo che ne erano stati realizzati 5.500 esemplari."}
{"id": "133767", "revid": "287204", "url": "https://it.wikipedia.org/wiki?curid=133767", "title": "Kitchen", "text": "Kitchen \u00e8 il primo romanzo scritto dall'autrice giapponese Banana Yoshimoto nel 1988 e tradotto in italiano in prima traduzione mondiale nel 1991.\nIl romanzo \u00e8 diviso in due parti, \"Kitchen\" e \"Plenilunio (Kitchen 2)\". Il titolo del romanzo deriva dall'ossessione della protagonista per la cucina. Il romanzo tratta della perdita della famiglia, e della possibilit\u00e0 di ricostruirsene una, scegliendola. Ma non si pensi alla famiglia tradizionale: Mikage (la protagonista) sceglie di vivere in una famiglia dove la madre \u00e8 in realt\u00e0 il padre.\nMolte edizioni includono anche il racconto \"Moonlight Shadow\". Questo racconto, tesi di laurea dell'autrice, con cui ha vinto il premio di facolt\u00e0 della Universit\u00e0 del Giappone (Nihon Daigaku), mescola la storia di un amore perso con la fantascienza in pieno stile manga.\nIl romanzo ha riscosso un grande successo grazie soprattutto allo stile giovanile e fresco della Yoshimoto, ispirato ai manga (pi\u00f9 precisamente allo sh\u014djo manga).\nTrama.\nLa protagonista, una ragazza, perde l'unica persona che ha al mondo, la nonna; allora si rifugia nel cuore della casa, la cucina, dove vegeta senza nutrirsi. Quando un suo compagno di scuola e sua madre la invitano a stare nella loro bella casa, dimostra ancora la sua passione per la cucina che rappresenta per lei il luogo dove si prepara il cibo, risorsa basilare della vita, e ci si riunisce per consumarlo. Questa stanza bella e funzionale rispecchia la serenit\u00e0 delle persone che la abitano. Cos\u00ec riprende a mangiare e a vivere.\nBanana tocca diversi temi: la solitudine, il cibo come risorsa e arte, la transessualit\u00e0 e la morte, quello che \u00e8 a lei pi\u00f9 caro. L'autrice condisce la storia con quello stile lucido e triste e quella sensibilit\u00e0 che rendono ogni suo libro unico."}
{"id": "133771", "revid": "1305772", "url": "https://it.wikipedia.org/wiki?curid=133771", "title": "Cretico", "text": "Il cretico \u00e8 un piede della metrica greca. Si compone di una sequenza di una sillaba lunga, una sillaba breve e una sillaba lunga (\u2014 \u222a \u2014) ed \u00e8 di conseguenza un piede di cinque more, appartenente al \"g\u00e9nos hemi\u00f3lion\", in quanto il rapporto tra arsi e tesi \u00e8 di 2:3; non \u00e8 possibile definirne il ritmo come ascendente o discendente, dal momento che l'arsi \u00e8 incastonata in mezzo alla tesi.\nLe due sostituzioni \"naturali\" del cretico sono il peone primo ( \u2014 \u222a \u222a \u222a) e il peone quarto (\u222a \u222a \u222a \u2014), originati dalla risoluzione di una delle sillabe lunghe del cretico; \u00e8 anche possibile risolvere entrambe le sillabe lunghe, formando la sequenza \u222a \u222a \u222a \u222a \u222a, che dai grammatici antichi \u00e8 definita \"orthios\" o ar\u00edthmos). Soprattutto quando associato con i docmiaci, la sillaba breve pu\u00f2 essere sostituita da una lunga irrazionale, dando origine a un molosso (\u2014 \u2014 \u2014)\nOrigini ed uso.\nL'etimologia riconnette il nome \"cretico\" all'isola di Creta: tale ritmo, secondo le testimonianze degli antichi, sarebbe stato in uso nelle musiche di quella regione e sarebbe stato inoltre un cretese, il poeta e musicista Taleta, a servirsene per primo. Il suo utilizzo sarebbe stato principalmente riservato ai canti che accompagnano la danza, gli iporchemi.\nIl nome peonio, invece, deriva da peana, l'inno religioso cantato in onore di Apollo, composto di preferenza in questo metro: tale diversit\u00e0 di utilizzo dei metri cretici \u00e8 pi\u00f9 apparente che reale, dal momento che in epoca arcaica la distinzione tra peana ed iporchema era molto labile, se non inesistente.\nSin dalle sue origini, il cretico \u00e8 un verso strettamente collegato alla lirica corale: il primo esempio di cretico conosciuto \u00e8 contenuto in un frammento di Alcmane, mentre Bacchilide compose interi composizioni in soli metri cretici. Raro invece \u00e8 il suo uso nella tragedia, mentre Aristofane, soprattutto nelle sue prime commedie, lo utilizza di frequente, non di rado associato a metri trocaici.\nIl cretico era una sequenza particolarmente raccomandata nelle clausule della prosa a partire da Trasimaco tanto nell'oratoria greca che, successivamente, in quella romana (anche Cicerone lo utilizza spesso). Questo era dovuto al suo raro uso nella poesia, che consentiva all'oratore di utilizzarlo per dare ritmo alle sue frasi senza dare per questo l'impressione di recitare in versi. Tale preferenza era poi favorita dal fatto che, secondo la trattatistica antica, questo tipo di verso era particolarmente \nvigoroso e robusto.\nMetri cretici.\nMonometro cretico.\nIl monometro cretico si incontra, talvolta all'inizio di qualche colon o verso eolo-coriambico, o in qualche altra costruzione metrica particolarmente rara.\nDimetro cretico.\nIl dimetro cretico (\u2014 \u222a \u2014| \u2014 \u222a \u2014) si incontra come elemento costitutivo di sistemi di estensione variabile: presenta spesso il fenomeno della sinafia. Nei tragici invece compare invece a volte formato di due peoni quarti.\nAd esempio, in questi versi tratti dai Cavalieri di Aristofane, vv. 222 segg, i primi tre dimetri sono uniti tra loro da sinafia.\n\u1f0e\u03c1\u03b1 \u03b4\u1fc6\u03c4' \u03bf\u1f50\u03ba \u1f00\u03c0' \u1f00\u03c1-\n\u03c7\u1fc6\u03c2 \u03b4\u03ae\u03bb\u03bf\u03c5\u03c2 \u1f00\u03bd\u03b1\u03af-\n\u03b4\u03b5\u03b9\u03b1\u03bd \u1f25\u03c0\u03b5\u03c1 \u03bc\u03cc\u03bd\u03b7\n\u03c0\u03c1\u03bf\u03c3\u03c4\u03b1\u03c4\u03b5\u1fd6 \u1fe5\u03b7\u03c4\u03cc\u03c1\u03c9\u03bd\nIn Aristofane inoltre si incontra anche la forma catalettica (estremamente rara) del dimetro ( \u2014 \u222a \u2014| \u2014 X \u2227), normalmente con il primo piede risolto in un peone.\nTrimetro cretico.\nIl trimetro cretico ( \u2014 \u222a \u2014| \u2014 \u222a \u2014| \u2014 \u222a \u2014) si incontra talvolta come colon o verso isolato, o in unione con cola docmiaci; il suo utilizzo prevalente \u00e8 per\u00f2 nei periodi cretici.\nEs. \u03c6\u03c1\u03cc\u03bd\u03c4\u03b9\u03c3\u03bf\u03bd \u03ba\u03b1\u1f76 \u03b3\u03b5\u03bd\u03bf\u1fe6 \u03c0\u03b1\u03bd\u03b4\u03af\u03ba\u03c9\u03c2 (Eschilo, Supplici, 418, cretici puri)\nTetrametro cretico.\nIl tetrametro cretico ( \u2014 \u222a \u2014| \u2014 \u222a \u2014||\u2014 \u222a \u2014| \u2014 \u222a \u2014) per la sua estensione pu\u00f2 essere impiegato come verso stichico, che ammette lo iato e la sillaba \"indifferens\" alla fine, e il cretico pu\u00f2 essere sostituito con un peonio in tutti i piedi, tranne l'ultimo. La dieresi centrale \u00e8 usuale, ma non \u00e8 sempre rispettata.\nEs. \u03bf\u1f50\u03b4\u1f72 \u03c4\u1ff6 \u039a\u03bd\u03ce\u03ba\u03ac\u03bb\u03c9 \u03bf\u1f50\u03b4\u1f72 \u03c4\u1ff6 \u039d\u03c5\u03c1\u03c3\u03cd\u03bb\u03b1 (Alcmane, fr.61 D.)\nTetrametro cretico catalettico.\nIl tetrametro cretico catalettico (\u2014 \u222a \u2014| \u2014 \u222a \u2014| \u2014 \u222a \u2014| \u2014 X \u2227) \u00e8 un verso raro.\nEs. K\u03c1\u03b7\u03c3\u03af\u03bf\u03b9\u03c2 \u1f10\u03bd \u1fe5\u03c5\u03b8\u03bc\u03bf\u1fd6\u03c2 \u03c0\u03b1\u1fd6\u03b4\u03b1 \u03bc\u03ad\u03bb\u03c8\u03c9\u03bc\u03b5\u03bd; (\"Lyrica adespota\" (PMG), 49)\nPentametro cretico.\nIl pentametro cretico acataletto (\u2014 \u222a \u2014| \u2014 \u222a \u2014|| \u2014 \u222a \u2014| \u2014 \u222a \u2014|\u2014 \u222a \u2014) chiamato anche teopompeo, dal poeta comico Teopompo \u00e8 anch'esso assai raro.\nEsametro cretico catalettico.\nQuesto raro metro (\u2014 \u222a \u2014| \u2014 \u222a \u2014| \u2014 \u222a \u2014||\u2014 \u222a \u2014| \u2014 \u222a \u2014| \u2014 \u222a \u2014|) \u00e8 stato adoperato da Alcmane.\nEs. \u1f08\u03c6\u03c1\u03bf\u03b4\u03af\u03c4\u03b1 \u03bf\u1f50\u03ba \u1f14\u03c3\u03c4\u03b9, \u03bc\u03ac\u03c1\u03b3\u03bf\u03c2 \u03b4' \u1f1c\u03c1\u03c9\u03c2 \u03bf\u1fd6\u03b1 \u03c0\u03b1\u1fd6\u03c2 \u03c0\u03b1\u03af\u03c3\u03b4\u03b5\u03b9 (Alcmane, fr. 36 D)"}
{"id": "133772", "revid": "287204", "url": "https://it.wikipedia.org/wiki?curid=133772", "title": "Moonlight Shadow (romanzo)", "text": "Moonlight Shadow \u00e8 il primo romanzo breve della scrittrice giapponese Banana Yoshimoto, scritto come tesi di laurea nel 1987. \nIl racconto \u00e8 incluso nelle edizioni del romanzo \"Kitchen\", in realt\u00e0 composto da tre romanzi brevi, \"Kitchen\", \"Plenilunio\" e appunto \"Moonlight Shadow\".\nL'autrice racconta la tragica e dolorosa esperienza della morte e della forza con la quale, qualche volta, passato e presente tornano a vivere insieme per un istante.\nTrama.\nSatsuki e Hitoshi sono fidanzati da quattro anni, durante il periodo del liceo. I due per\u00f2 vengono tragicamente divisi dalla prematura morte di Hitoshi in un incidente stradale. Satsuki, dunque, per cercare di resistere allo shock, comincia a fare jogging, sperando cos\u00ec di riuscire a distrarsi e di ricominciare a vivere. Ogni giorno la ragazza corre da casa fino a un ponte sul fiume: quando Hitoshi era ancora vivo, era quello il luogo in cui si incontravano, dal momento che vivevano sulle rive opposte. Il dolore che attanaglia Satsuki \u00e8 troppo forte: davanti a s\u00e9 non vede altro che buio e sia la notte che il giorno rappresentano per lei un incubo.\nUn giorno, all'alba, mentre si sta riposando dopo la corsa, le si avvicina una ragazza: Satsuki \u00e8 subito colpita dalla particolarit\u00e0 del suo sguardo e dalla strana unione di inquietudine e tranquillit\u00e0 che si legge nei suoi occhi. Urara si presenta e le dice che, a breve, succeder\u00e0 qualcosa di straordinario proprio nel punto in cui si trovano loro. Satsuki, nonostante sia stupita dalle parole della ragazza, sente che si sta avvicinando un cambiamento. Le due ragazze si separano, dandosi per\u00f2 un appuntamento per il giorno successivo: tra di loro nasce un'istintiva amicizia. Pochi giorni dopo il loro primo incontro, Urara invita Satsuki ad andare, appena prima dell'alba del giorno seguente, sul ponte. Le spiega che ogni cento anni, grazie al fenomeno Tanabata \u00e8 possibile vedere, presso i grandi fiumi, l'immagine di una persona cara che \u00e8 morta. Questo, per\u00f2, avviene solo se c'\u00e8 corrispondenza tra i pensieri di chi \u00e8 morto e il dolore di chi lo ha perduto. Le due ragazze, cos\u00ec, si incontrano. Sul ponte, sotto la luce della luna, Satsuki guarda il fiume: sente solo il rumore dell'acqua e la bellezza del cielo. Improvvisamente, vede di fronte a lei, dall'altra parte del fiume, Hitoshi. Con gli occhi pieni di lacrime, Satsuki vorrebbe abbracciarlo e raggiungerlo, ma Hitoshi la guarda preoccupato. L'alba si avvicina sempre pi\u00f9: Hitoshi si volta e la sua immagine diventa sempre pi\u00f9 fioca. Satsuki vede che lui la sta salutando agitando la mano molte, molte volte. Appena la luce dell'alba diventa pi\u00f9 forte, tutto torna come prima: Urara \u00e8 di fianco a lei, con le lacrime agli occhi. Entrambe hanno visto. Dopo questa visione, Satsuki sente che una nuova forza \u00e8 nata dentro di lei: pur continuando ad amare e a soffrire per la perdita di Hitoshi, capisce che il tempo va avanti, come il fiume, e che lei deve vivere come trasportata dall'acqua che scorre.\nLa figura di Satsuki \u00e8 ambivalente: da una parte, la ragazza rimane molto legata al suo passato, rivivendolo nella mente infinite volte; dall'altra, sente il bisogno di staccarsene, dal momento che solo cos\u00ec potrebbe ricominciare a vivere.\nSolo l'esperienza cos\u00ec forte del fenomeno Tanabata provoca in lei una reale spinta verso il cambiamento: Satsuki comincia a reagire al dolore e a capire che \u00e8 necessario riconoscere il confine tra passato e futuro, rappresentato dal fiume e dal ponte che avevano unito lei e Hitoshi nei giorni del loro amore."}
{"id": "133774", "revid": "101175", "url": "https://it.wikipedia.org/wiki?curid=133774", "title": "Gran Premio motociclistico di Germania", "text": "Il Gran Premio motociclistico di Germania \u00e8 una delle gare che compongono il motomondiale.\nQuesto Gran Premio si corre, dal 1998, al Sachsenring, che aveva gi\u00e0 ospitato dal 1961 al 1972 il Gran Premio della Germania Est. In precedenza la corsa si era svolta sui circuiti del N\u00fcrburgring e dell'Hockenheimring.\nStoria.\nLa prima competizione a fregiarsi del nome di \"Gran Premio di Germania\" risale al 1925 e si corse sul circuito dell'AVUS a Berlino; altre 13 edizioni si susseguirono fino al 1939, alternando il circuito originario con quelli del N\u00fcrburgring e del Sachsenring.\nDopo il secondo conflitto mondiale il Gran Premio riprese nel 1951 sul circuito del N\u00fcrburgring, a cui si alternarono gli anni successivi anche lo Schottenring, il circuito di Solitude e l'Hockenheimring; dal 1952 ebbe validit\u00e0 per il motomondiale. Dal 1958 al 1977, il \"Gran Premio della Germania Ovest\" venne affiancato anche da una gara disputata in Germania Orientale, il Gran Premio motociclistico della Germania Est, disputato sul circuito del Sachsenring (questa nuova gara ebbe validit\u00e0 per il motomondiale a partire dall'edizione del 1961).\nL'edizione 2020 \u00e8 stata cancellata a causa della pandemia di COVID-19."}
{"id": "133781", "revid": "125673372", "url": "https://it.wikipedia.org/wiki?curid=133781", "title": "Wi-Fi", "text": "Wi-Fi \u00e8 un insieme di tecnologie per reti locali senza fili (WLAN) basato sugli standard IEEE 802.11, il quale consente a pi\u00f9 dispositivi (per esempio personal computer, smartphone, smart TV, ecc.) di essere connessi tra loro tramite onde radio e scambiare dati. Wi-Fi \u00e8 anche un marchio di Wi-Fi Alliance, la quale consente l'uso del termine \"Wi-Fi Certified\" ai soli prodotti che completano con successo i test di certificazione di interoperabilit\u00e0.\nI dispositivi compatibili Wi-Fi possono connettersi a Internet tramite una WLAN e un punto di accesso wireless (access point). Con la tecnologia disponibile al 2017, un access point (o un hotspot) all'interno di un edificio pu\u00f2 avere una portata di circa 20 metri (il segnale a onde radio \u00e8 attenuato dai muri), mentre all'esterno pu\u00f2 coprire un raggio di circa 100 metri e, usando pi\u00f9 punti di accesso sovrapposti, anche di diversi chilometri quadrati.\nStoria.\nLa prima versione del protocollo 802.11 \u00e8 stata pubblicata nel 1997 e forniva una velocit\u00e0 di collegamento fino a 2 Mbit/s; nel 1999 il protocollo \u00e8 stato aggiornato alla versione 802.11b, per consentire velocit\u00e0 di collegamento fino a 11 Mbit/s.\nNel 1999 si \u00e8 formata l'organizzazione Wi-Fi Alliance per detenere il marchio commerciale Wi-Fi, in base al quale vengono venduti la maggior parte dei prodotti che dispongono di tale tecnologia.\nIl Wi-Fi utilizza un gran numero di brevetti detenuti da diverse organizzazioni. Nell'aprile del 2009, 14 societ\u00e0 tecnologiche hanno accettato di pagare a CSIRO (Commonwealth Scientific and Industrial Research Organisation) un miliardo di dollari per violazioni dei suoi brevetti; ci\u00f2 ha portato l'Australia a etichettare il Wi-Fi come un'invenzione australiana, anche se questo \u00e8 stato oggetto di alcune controversie.\nEtimologia del nome.\nIl nome Wi-Fi, usato commercialmente almeno dall'agosto 1999, \u00e8 stato coniato dalla societ\u00e0 di consulenza Interbrand; la Wi-Fi Alliance aveva assunto la societ\u00e0 per creare un nome che fosse un po' pi\u00f9 orecchiabile di \"\"IEEE 802.11b Direct Sequence\".\n\u00c8 convinzione di tanti che Wi-Fi rappresenti l'acronimo di \"Wireless Fidelity\", cos\u00ec come Hi-Fi rappresenta l'acronimo di \"High Fidelity\". La stessa Wi-Fi Alliance, per un breve periodo dopo la creazione del marchio, aveva utilizzato lo slogan pubblicitario \"The Standard for Wireless Fidelity\", tuttavia, pur ispirandosi al termine Hi-Fi, il nome non fu mai ufficializzato come \"Wireless Fidelity\"\".\nSecondo quanto dichiarato da Phil Belanger, cofondatore della Wi-Fi Alliance, il termine Wi-Fi non ha alcun significato ma semplicemente rappresenta il marchio commerciale utilizzato per indicare la famiglia di protocolli IEEE 802.11.\nIn sostanza Wi-Fi \u00e8 un nome senza senso, usato con l'unico scopo di creare uno slogan orecchiabile (per l'assonanza con Hi-Fi) per questo nuovo prodotto tecnologico.\nWi-Fi in lingua italiana.\nEssendo la parola di derivazione anglosassone, l'apporto alla lingua italiana rende difficoltoso decidere quale articolo applicare, se maschile o femminile. In un articolo appositamente dedicato all'argomento da parte dell'Accademia della Crusca si fa notare come nella maggior parte degli usi la parola venga utilizzata al maschile, pertanto si dice \"il\" Wi-Fi e non \"la\" Wi-Fi.\nCertificazione.\nUn dispositivo, anche se conforme alle specifiche dello standard, non pu\u00f2 utilizzare il logo ufficiale Wi-Fi se non ha superato le procedure di certificazione stabilite dal consorzio Wi-Fi Alliance (\"Wireless Ethernet Compatibility Alliance\"), che esegue i relativi test e certifica la compatibilit\u00e0 dei componenti wireless con gli standard 802.11x (della famiglia 802.11). La presenza del marchio Wi-Fi su un dispositivo dovrebbe quindi garantirne l'interoperabilit\u00e0 con gli altri dispositivi certificati dallo stesso nome, anche se prodotti da aziende differenti.\nVersioni.\nI dispositivi wireless spesso supportano pi\u00f9 versioni di Wi-Fi, ma per poter comunicare devono utilizzare la stessa versione. Le varie versioni differiscono tra loro per la banda radio su cui operano, la larghezza di banda radio che occupano, la velocit\u00e0 massima nella trasmissione dei dati che possono supportare e altri dettagli. Alcune versioni consentono l'uso di pi\u00f9 antenne, questo permette loro di raggiungere velocit\u00e0 maggiori e ridurre le interferenze.\nStoricamente i dispositivi differenziavano le varie versioni di Wi-Fi usando il nome dello standard IEEE supportato. Nel 2019 l'organizzazione Wi-Fi Alliance ha introdotto in via informale nuovi nomi per l'identificazione dei dispositivi certificati Wi-Fi. I dispositivi basati sullo standard 802.11ax prendono il nome di Wi-Fi 6, mentre la maggior parte dei dispositivi in vendita (al 2019) che si basano sui precedenti standard 802.11n e 802.11ac sono identificati rispettivamente come Wi-Fi 4 e Wi-Fi 5.\nWi-Fi 6 e 6E.\nSi basa sullo standard IEEE 802.11ax, disponibile a partire dal 2019 a cui corrisponde una banda da 2,4\u00a0GHz se certificato \"Wi-Fi 6 CERTIFIED\", oppure 6\u00a0GHz se con la dicitura \"Wi-Fi 6E CERTIFIED\". Tra le caratteristiche di questa tecnologia c'\u00e8: OFDMA (Orthogonal frequency division multiple access), la tecnologia MIMO (\"multiple input, multiple output\") multi utente, il TWT (Target Wake Time) per il risparmio di energia delle batterie, la \"1024-QAM\" (Modulazione di ampiezza quadratica, un canale con una capacit\u00e0 di 160\u00a0MHz.\nL'estensione 6E andrebbe a coprire lo spettro di frequenze dei 6\u00a0GHz, permettendo in teoria di gestire meglio i servizi di streaming video ad alta definizione e realt\u00e0 virtuale in aree congestionate.\nWi-Fi 7.\nPer il 2024 dovrebbe uscire la nuova tecnologia Wi-Fi 7, corrispondente allo standard \"IEEE 802.11be\" e con 30\u00a0Gbit/s di velocit\u00e0. Sar\u00e0 in grado di inviare dati su pi\u00f9 frequenze contemporaneamente e avr\u00e0 una tecnologia MIMO multiutente coordinata o CMU-MIMO e la 4096-QAM.\nCaratteristiche tecniche.\nArchitettura.\nLa rete Wi-Fi \u00e8 una rete di telecomunicazioni, eventualmente interconnessa con la rete Internet, concettualmente paragonabile a una rete a copertura cellulare a piccola scala locale, con dispositivi di ricetrasmissione radio come gli access point (AP) in sostituzione delle tradizionali stazioni radio base delle reti radiomobili (modello di architettura client-server).\nPer aumentare la portata del raggio di connettivit\u00e0 di un singolo access point (100\u00a0m circa) e poter coprire cos\u00ec l'area desiderata, si usano comunemente pi\u00f9 access point (e relative celle di copertura) collegati tra loro tramite cablaggio in rete locale. La parte radio o interfaccia radio \"access point/utente\" costituisce la \"rete di accesso\", mentre la LAN cablata che collega tutti gli access point rappresenta la \"rete di trasporto\". Le celle di copertura degli access point sono spesso parzialmente sovrapposte per evitare buchi di copertura del segnale, creando un'area di copertura totale detta ESS (\"Extended Service Set\"), mentre la parte cablata \u00e8 generalmente una rete Ethernet che pu\u00f2 essere a bus condiviso oppure commutata, ovvero switchata. I singoli AP hanno funzionalit\u00e0 di \"bridge\" e hanno il compito d'inviare in broadcast alle stazioni ricetrasmittenti wireless nel loro raggio di copertura l'SSID, che identifica la rete o le reti che stanno servendo, mentre l'insieme delle stazioni servite dagli AP \u00e8 detto BSS (\"Basic Service Set\"). La rete totale cos\u00ec ottenuta pu\u00f2 essere connessa anche alla rete Internet per il tramite di un router, usufruendo dei relativi servizi di \"internetworking\".\nSono possibili anche soluzioni architetturali senza dorsale cablata che collegano direttamente in modalit\u00e0 wireless gli access point, consentendo loro una comunicazione come sistema wireless distribuito, ovvero con scambio di informazioni interamente tramite interfacce radio, pur con una perdita in efficienza spettrale del sistema; oppure architetture completamente wireless senza alcun access point (modello di architettura peer-to-peer) con ciascuna stazione base che riceve/trasmette direttamente da o verso altre stazioni (IBSS Indipendent Basic Service Set o rete ad-hoc mobile). Soluzioni architetturali di questo tipo, cio\u00e8 senza cablaggio, comportano costi e tempi di realizzazione sensibilmente inferiori, al prezzo di prestazioni di collegamento inferiori.\nLa differenza del Wi-Fi con le altre reti a copertura cellulare risiede invece nei protocolli di comunicazione, ovvero nello stack protocollare che ridefinisce i primi due livelli (fisico e di collegamento), ovvero i protocolli di strato fisico e i protocolli di accesso multiplo o condiviso al mezzo radio, cio\u00e8 nella comunicazione \"access point-terminali\" e i protocolli di trasporto per quanto riguarda la parte cablata. In particolare, dato che la trasmissione di ciascuna stazione avviene alla stessa frequenza operativa (2,4 o 5\u00a0GHz), per evitare collisioni in ricezione si utilizza il protocollo di accesso multiplo CSMA/CA. I protocolli Wi-Fi consentono anche di adattare la velocit\u00e0 di trasmissione nella tratta wireless di accesso in funzione della distanza della stazione mobile ricetrasmittente dall'access point, minimizzando cos\u00ec le perdite di trasmissione.\nPer poter comunicare con stazioni riceventi poste nell'area di copertura di altri access point, ogni stazione a livello logico deve potersi registrare/deregistrare all'atto della connessione sull'access point della cella di appartenenza (ed eventualmente riassociarsi su un altro access point se la stazione mobile cambia nel tempo cella di copertura (handover), il quale dovr\u00e0 poi comunicare agli altri access point la presenza nella sua cella di copertura di ogni stazione servita con rispettivo indirizzo per il roaming. In particolare la registrazione della stazione sull'access point avviene attraverso l'invio di un normale pacchetto dati, al cui interno \u00e8 contenuto l'indirizzo di sorgente e quello di destinazione utilizzati per l'indirizzamento. Tale pacchetto \u00e8 poi incapsulato all'interno di una trama di livello MAC per il trasporto sulla parte cablata, mentre la segnalazione agli altri access point della stazione servita per il roaming sull'eventuale pacchetto di risposta da parte delle altre stazioni riceventi avviene aggiungendo alla trama formatasi l'indirizzo dell'access point ricevente (per ulteriori dettagli si veda lo standard IEEE 802.11). Gli indirizzi Wi-Fi hanno lo stesso formato degli indirizzi MAC, cio\u00e8 stringhe di 48 bit espresse in forma esadecimale, risultando pertanto indistinguibili da questi e sono memorizzati nella scheda di rete Wi-Fi dei dispositivi coinvolti (stazioni e access point).\nUna rete Wi-Fi pu\u00f2 disporre di un accesso a Internet diretto. In tal caso l'architettura Internet \u00e8 del tutto simile ai tradizionali ISP che forniscono un punto di accesso (il PoP) agli utenti che si collegano da remoto tramite collegamento wireless attraverso il cosiddetto hotspot. La fonte di connettivit\u00e0 a banda larga cui l'hot-spot si appoggia pu\u00f2 essere via cavo (xDSL) oppure via satellite. Esistono connessioni a internet satellitari bidirezionali che consentono alte velocit\u00e0 di trasferimento dei dati, sia in download sia in upload. La trasmissione satellitare ha tuttavia tempi di latenza elevati; il tempo di attesa prima che cominci l'invio dei pacchetti pu\u00f2 essere dell'ordine di alcuni secondi, quindi un tempo molto grande se confrontato ai pochi centesimi di secondo necessari a una connessione xDSL. Le reti Wi-Fi sono infrastrutture relativamente economiche, di veloce attivazione e permettono la realizzazione di sistemi flessibili per la trasmissione di dati usando frequenze radio, estendendo o collegando reti esistenti o creandone di nuove.\nAntenne e tipo di copertura.\nNei dispositivi \"consumer\" dotati di connessione Wi-Fi generalmente si usano piccole antenne a dipolo integrate al loro interno. Negli access point o in altri dispositivi in cui \u00e8 richiesto un maggior raggio di copertura, vengono usate antenne esterne di varia forma e dimensioni, per esempio scatolotti larghi fino a 20\u00a0cm, antenne a stilo lunghe diversi centimetri o antenne direzionali. Il raggio di copertura pi\u00f9 comune usato dalle antenne Wi-Fi \u00e8 di due tipi: omnidirezionale (antenna isotropa) e direzionale (p.e. antenna parabolica e antenna Yagi).\nLe antenne omnidirezionali vengono utilizzate normalmente per distribuire la connettivit\u00e0 all'interno di uffici o zone private relativamente piccole; con un raggio d'azione pi\u00f9 grande si possono coprire aree pubbliche come aeroporti e centri commerciali. Con un access point omnidirezionale \u00e8 possibile coprire con banda larga fino a una distanza di 100 metri teorici (uso domestico) se non vi \u00e8 alcuna barriera in linea d'aria. In presenza di muri, alberi o altre barriere il segnale decade a circa 30 metri; tuttavia con l'uso di ripetitori wireless la copertura dell'access point pu\u00f2 essere ulteriormente aumentata.\nIl Wi-Fi pu\u00f2 anche coprire aree pi\u00f9 vaste: per esempio con l'uso di antenne direzionali interconnesse fra loro \u00e8 possibile coprire grandi distanze esterne, con la copertura di alcuni chilometri per la creazione di ponti radio, offrendo cos\u00ec la possibilit\u00e0 di portare la banda larga nei territori non coperti dalla rete cablata. Le antenne direzionali Wi-Fi generalmente sono parabole poste sui tralicci della corrente elettrica, sui tetti, su un campanile, ecc., cio\u00e8 in quei luoghi che tipicamente sono i punti pi\u00f9 alti nel paesaggio; ci\u00f2 evita un onere elevato per la costruzione di torrette dedicate. \u00c8 importante porre in alto i trasmettitori perch\u00e9 in assenza di barriere in linea d'aria il segnale dell'access point copre distanze maggiori. Le antenne direzionali che amplificano il segnale dell'access point, a parit\u00e0 di distanza in cui \u00e8 ricevibile il segnale, se poste in alto sono utilizzabili da pi\u00f9 utenze.\nSicurezza della rete.\nIl problema principale che riguarda la sicurezza della rete wireless \u00e8 il suo accesso semplificato rispetto alle tradizionali reti Ethernet cablate. Per collegarsi a una rete cablata \u00e8 necessario ottenere l'accesso fisico ai dispositivi, mentre per accedere al Wi-Fi basta essere all'interno della portata delle onde radio della relativa rete. Quindi l'abilitazione della connettivit\u00e0 wireless pu\u00f2 ridurre considerevolmente la sicurezza, soprattutto se la rete utilizza una crittografia inadeguata o assente.\nMetodi di sicurezza.\nUna misura per scoraggiare l\u2019accesso a una rete wireless agli utenti non autorizzati pu\u00f2 consistere nel nascondere il nome del punto di accesso, disabilitando la trasmissione SSID. Questa misura per\u00f2 pu\u00f2 essere efficace solo contro l'utente occasionale e inesperto, ma oltre a essere scomoda \u00e8 perlopi\u00f9 inefficace, perch\u00e9 in risposta a una ricerca del client l'SSID viene trasmesso in chiaro, ragione per cui esistono diversi software che permettono facilmente di rivelare le reti nascoste. Un altro metodo \u00e8 consentire solo ai computer con indirizzi MAC noti di unirsi alla rete, ma un malintenzionato potrebbe essere in grado di unirsi alla rete falsificando un indirizzo autorizzato.\nLa crittografia WEP (Wired Equivalent Privacy) era stata progettata per proteggere la rete wireless dagli accessi indesiderati ma non \u00e8 pi\u00f9 considerata sicura, esistono vari strumenti che permettono di rivelare rapidamente le chiavi di crittografia WEP. A causa della debolezza della crittografia WEP, Wi-Fi Alliance aveva approvato il WPA (Wi-Fi Protected Access) che utilizza TKIP. WPA era stato specificamente progettato per funzionare anche con apparecchiature pi\u00f9 vecchie (p.e. tramite aggiornamento del firmware), ma anche WPA, bench\u00e9 pi\u00f9 sicuro del WEP, ha delle vulnerabilit\u00e0 conosciute.\nIl pi\u00f9 sicuro WPA2, che utilizza AES (Advanced Encryption Standard) \u00e8 stato introdotto nel 2004 ed \u00e8 supportato dalla maggior parte dei nuovi dispositivi Wi-Fi (successivi al 2006-2007). La crittografia WPA2 \u00e8 considerata sicura a condizione che venga utilizzata una password robusta.\nUna funzionalit\u00e0 chiamata WPS (Wi-Fi Protected Setup) aggiunta al Wi-Fi nel 2007, presenta un difetto di sicurezza che in alcuni casi pu\u00f2 consentire di aggirare la crittografia WPA e WPA2. L'unico rimedio che elimina i suddetti rischi \u00e8 disattivare completamente la funzione WPS. In alternativa, per esempio se il dispositivo non permette di disattivare completamente il WPS o si desidera usare il WPS tramite l'apposito pulsante, per mitigare il problema \u00e8 possibile disattivare l'autenticazione WPS basata su PIN.\nNel giugno 2018 \u00e8 stato presentato lo standard WPA3 e sono iniziate le certificazioni dei primi dispositivi compatibili. Il nuovo standard va a sostituire il predecessore WPA2.\nRischi per la salute.\nI paesi membri dell'Unione europea e il Giappone applicano la normativa ETS 300-328 e correlate (per USA, Canada ed ex paesi URSS vedi FCC) che impone agli apparati radio Wi-Fi di non irradiare con una potenza EIRP superiore ai 100 milliwatt (20 dBm); le radiazioni elettromagnetiche emesse a questa potenza sono considerate molto inferiori alla soglia di pericolosit\u00e0, per esempio il livello di radiazioni emesse dai dispositivi Wi-Fi \u00e8 assai pi\u00f9 basso rispetto a quello dei telefoni cellulari.\nL'Organizzazione mondiale della sanit\u00e0 (OMS) afferma che \"non si prevedono effetti sulla salute dall'esposizione ai campi a radiofrequenza delle reti wireless\", ma promuove comunque la ricerca di possibili effetti dannosi prodotti da altre fonti a radiofrequenza. Sebbene l'Agenzia internazionale per la ricerca sul cancro (IARC) abbia in seguito classificato i campi elettromagnetici a radiofrequenza come \"possibilmente cancerogeni per l'uomo (Gruppo 2B)\" (categoria usata quando \"un'associazione causale \u00e8 considerata credibile ma pregiudizio e confusione non possono essere esclusi con ragionevole sicurezza\"), questa classificazione si basava per\u00f2 sui rischi associati all'uso del telefono cellulare e non sulle reti Wi-Fi.\nNel 2007 l'Agenzia per la protezione della salute del Regno Unito (HPA) ha affermato che l'esposizione al Wi-Fi per un anno determina \"la stessa quantit\u00e0 di radiazioni emesse da una telefonata di 20 minuti\". Uno studio di revisione che ha coinvolto 725 persone che hanno dichiarato elettrosensibilit\u00e0 \"...suggerisce che l'elettrosensibilit\u00e0 non \u00e8 correlata alla presenza di un campo elettromagnetico, sebbene siano necessarie ulteriori ricerche su questo fenomeno\".\nDiffusione accessi Wi-Fi gratuiti.\nNegli aeroporti, stazioni ferroviarie, internet caf\u00e9, alberghi, edifici pubblici (ministeri, universit\u00e0, scuole, uffici, ospedali) e privati sparsi per il mondo, spesso sono disponibili accessi Wi-Fi che permettono il collegamento a internet."}
{"id": "133783", "revid": "6340", "url": "https://it.wikipedia.org/wiki?curid=133783", "title": "Formula1", "text": ""}
{"id": "133786", "revid": "111373", "url": "https://it.wikipedia.org/wiki?curid=133786", "title": "Leissigen", "text": "Leissigen (toponimo tedesco) \u00e8 un comune svizzero di 1\u00a0079 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nLeissigen si affaccia sul Lago di Thun e si estende fino al monte Morgenberghorn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLeissigen \u00e8 stata servita fino al 2020 dall'omonima stazione sulla ferrovia Thunerseebahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "133788", "revid": "1776051", "url": "https://it.wikipedia.org/wiki?curid=133788", "title": "Krattigen", "text": "Krattigen (toponimo tedesco) \u00e8 un comune svizzero di 1\u00a0128 abitanti del Canton Berna, nella regione dell'Oberland (circondario di Frutigen-Niedersimmental).\nGeografia fisica.\nKrattigen si affaccia sul Lago di Thun.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "133789", "revid": "767487", "url": "https://it.wikipedia.org/wiki?curid=133789", "title": "Tetrametro trocaico", "text": "Il tetrametro trocaico \u00e8 un verso della metrica classica, formato da quattro sizigie trocaiche con dieresi mediana. Di questo tipo di verso esistono due varianti, una \"acataletta\", pi\u00f9 rara, e una \"catalettica\", dall'ampio utilizzo.\nTetrametro trocaico acataletto.\nIl tetrametro trocaico acataletto (\u2014 \u222a \u2014 \u222a | \u2014 \u222a \u2014 \u222a || \u2014 \u222a\u2014 \u222a | \u2014 \u222a \u2014 \u222a) \u00e8 meno frequente della forma catalettica e non viene mai utilizzato come verso stichico: tendenzialmente, i due dimetri di cui \u00e8 composto vengono considerati \"cola\" indipendenti, piuttosto che un unico verso. Non mancano per\u00f2 i casi in cui \u00e8 utilizzato, talora usando come pausa non la dieresi centrale, ma una dieresi al terzo piede.\nEs. \u03a0\u1ff6\u03bb\u03b5 \u0398\u03c1\u1fc3\u03ba\u03af\u03b5 \u03c4\u03af \u03b4\u03ad \u03bc\u03b5 \u03bb\u03bf\u03be\u1f78\u03bd \u1f44\u03bc\u03bc\u03b1\u03c3\u03b9\u03bd \u03b2\u03bb\u03ad\u03c0\u03bf\u03c5\u03c3\u03b1 (Anacreonte, fr. 88 D)\nTetrametro trocaico catalettico.\nIl tetrametro trocaico catalettico \u00e8 il terzo pi\u00f9 usato fra i versi stichici: esso veniva sempre recitato in \"parakatalog\u00e9\", come attesta Senofonte. I primi ad usarlo sono Archiloco e gli altri giambografi, seguiti dai poeti lirici. Era il verso parlato della tragedia nella sua fase pi\u00f9 antica, prima di essere rimpiazzato dal meno emotivo e pi\u00f9 razionale trimetro giambico: in Eschilo \u00e8 ancora abbastanza presente, Sofocle non lo usa quasi, Euripide se ne serve soprattutto nelle sue tragedie pi\u00f9 tarde. Nella commedia, \u00e8 di uso frequente in ogni epoca, sia nella commedia siciliana (Epicarmo), che in quella attica: nella Commedia Antica, una parte della parabasi le era dedicata, ed \u00e8 usato come verso di dialogo, a fianco del trimetro giambico.\nLo schema del tetrametro catalettico \u00e8:\n\u2014 \u222a \u2014 \u222a | \u2014 \u222a \u2014 \u222a || \u2014 \u222a\u2014 \u222a | \u2014 \u222a X \u2227\nLa forma pura del tetrametro \u00e8 piuttosto rara: la si incontra pi\u00f9 di frequente tra i giambografi che tra gli scrittori drammatici.\nEs. \u03c4\u1f78\u03bd \u03b3\u03ad\u03c1\u03bf\u03bd\u03c4\u03b1 \u03c4\u1ff6 \u03b3\u03ad\u03c1\u03bf\u03bd\u03c4\u03b9, \u03c4\u1f78\u03bd \u03bd\u03ad\u03bf\u03bd \u03b4\u1f72 \u03c4\u1ff7 \u03bd\u03ad\u1ff3 (Aristofane, Acarnesi, 718)\nLa lunga irrazionale \u00e8 frequente nei piedi pari, mentre le soluzioni delle sillabe lunghe non sono cos\u00ec frequenti che per il trimetro, e si riscontrano in maggior misura nella commedia e nella tragedia che non nei poeti giambici e nei tragici pi\u00f9 antichi. Il limite massimo delle risoluzioni \u00e8 tre per verso: versi di questo tipo si incontrano nei comici ed in Euripide, ma sono rari.\nLa dieresi mediana \u00e8 sempre rispettata dai giambografi e trascurata solo di rado dai tragici, mentre tra i comici i versi privi di tale dieresi, rimpiazzata da un'altra cesura, sono pi\u00f9 numerosi.\nLa divisione del verso tra vari attori \u00e8 possibile, ma mentre nei tragici pi\u00f9 antichi e in Aristofane tale divisione avviene in concomitanza con la dieresi centrale, in Euripide e poi ancora di pi\u00f9 in Menandro, il verso, \u00e8 spezzato senza tener conto delle pause metriche, cercando di ottenere cos\u00ec un effetto di maggior immediatezza.\nLo zeugma di Porson (si veda trimetro giambico) \u00e8 rigorosamente rispettato da Archiloco e nella tragedia, mentre non \u00e8 vincolante per la commedia.\nIpponatte cre\u00f2 anche un tetrametro scazonte sul modello del trimetro giambico, sostituendo al trocheo uno spondeo nel penultimo piede: tale metro vuole, di solito, nel sesto piede, un trocheo puro.\nEs. \u1f08\u03bc\u03c6\u03b9\u03b4\u03ad\u03be\u03b9\u03bf\u03c2 \u03b3\u03ac\u03c1 \u03b5\u1f30\u03bc\u03b9 \u03ba\u03bf\u1f50\u03ba \u1f00\u03bc\u03b1\u03c1\u03c4\u03ac\u03bd\u03c9 \u03ba\u03cc\u03c0\u03c4\u03c9\u03bd (Ipponatte, fr. 70 D)"}
{"id": "133794", "revid": "122212229", "url": "https://it.wikipedia.org/wiki?curid=133794", "title": "Jun'ichir\u014d Koizumi", "text": "Biografia.\nFormazione e carriera.\nKoizumi \u00e8 un politico di terza generazione: suo padre, Junya Koizumi, era stato a capo dell'Agenzia di Autodifesa; suo nonno, Matajir\u014d Koizumi, fu ministro delle Poste e Telecomunicazioni e tent\u00f2 per primo la privatizzazione del sistema postale giapponese (progetto poi ripreso dal nipote).\nDopo aver studiato Economia alla Keio, prestigiosa universit\u00e0 privata di Tokyo, frequenta per un breve periodo l'Universit\u00e0 di Londra e torna in patria in occasione della morte di suo padre, nel 1969. Si candida una prima volta alle elezioni con il LDP, ma non viene eletto. Nel 1970, Takeo Fukuda, allora ministro delle Finanze, lo prende con s\u00e9 come segretario. Nelle successive elezioni del dicembre 1972, Koizumi conquista un seggio alla camera, aderendo alla corrente di Fukuda, e da allora viene rieletto altre dieci volte.\nNel 1979 diventa vice ministro delle Finanze, nel 1988 \u00e8 ministro della Salute e del Welfare nel governo di Noboru Takeshita. Nel 1992, sotto la presidenza del consiglio Miyazawa, \u00e8 ministro delle Poste e Telecomunicazioni, e nuovamente ministro della Salute e del Welfare tra il 1996 e il 1998.\nNel 1994, quando il LDP \u00e8 all'opposizione, Koizumi fonda una corrente di giovani parlamentari liberaldemocratici assieme a Taku Yamasaki e a K\u014dichi Kat\u014d. Il gruppo verr\u00e0 familiarmente denominato dalla stampa e dal pubblico \"YKK\".\nNel 1995 e nel 1999 tenta di ottenere la presidenza del partito, ma trova la strada sbarrata da due competitori che ottengono maggiori consensi, rispettivamente Ry\u016btar\u014d Hashimoto e Keiz\u014d Obuchi. Nel 2000 tuttavia, quando Yamasaki e Kato tentano inutilmente di far votare la sfiducia al primo ministro in carica Yoshir\u014d Mori, Koizumi rimane l'unica figura credibile del trio YKK, e ottiene cos\u00ec i consensi dell'ala riformista del partito.\nIl 24 aprile 2001, Koizumi viene eletto presidente del LDP. Pur essendo partito come outsider contro Hashimoto, che correva allora per il suo secondo mandato come presidente del consiglio, Koizumi ottiene ben 298 voti contro 155 e due giorni dopo viene nominato primo ministro.\nPrimo ministro.\nPolitica interna.\nPer ridare fiato all'economia, Koizumi affida al professor Takenaka dell'universit\u00e0 Keio il compito di risanare il debito pubblico e di privatizzare il sistema postale, che in Giappone gestisce la gran parte del denaro dei risparmiatori, per un equivalente di circa 2600 miliardi di euro, e che \u00e8 stato al centro di moltissimi scandali ed episodi di corruzione.\nIntanto riorganizza il partito liberaldemocratico liberandolo dall'esasperato correntismo e tentando di sostituire all'immagine tradizionale di partito agrario un'immagine pi\u00f9 urbana, moderna e neoliberale. Intenzione di Koizumi \u00e8 anche quella di ammodernare la struttura amministrativa del Giappone, finora suddiviso in 47 prefetture, con un grande squilibrio, anche in termini di peso elettorale, tra aree urbane e aree rurali a favore di queste ultime. \u00c8 del 2003 la sua proposta di consolidare le prefetture correnti in circa dieci regioni, ciascuna con un'autonomia maggiore di quella delle prefetture esistenti.\nPolitica estera.\nKoizumi offre la sua amicizia e il suo appoggio al presidente USA George W. Bush e, anche andando contro l'opinione di una parte del suo elettorato, decide di collaborare allo spiegamento di forze di pace in Afghanistan e in Iraq. \u00c8 la prima volta, dalla fine della seconda guerra mondiale, che soldati nipponici sono stati impegnati all'estero (sia pure in operazioni di pace) e, per poterlo fare, Koizumi usa un escamotage per aggirare l'articolo 9 della costituzione.\nUn altro aspetto controverso della politica estera di Koizumi riguarda le sue visite al Tempio di Yasukuni, dove in un sacrario shintoista, tra le spoglie di numerosi soldati caduti in tutte le guerre combattute dal 1868 in poi, sono custodite anche le ceneri di alcuni militari nipponici riconosciuti criminali di guerra. \u00c8 noto che, nella zona di Kagoshima, il nonno di Koizumi aveva allestito un campo di atterraggio che tra il 1944 e il 1945 era stato usato per diverse missioni dei kamikaze; un suo cugino, inoltre, aveva perso la vita in una di queste missioni, e questo potrebbe costituire un motivo valido per le sue visite al tempio. Koizumi ha sostenuto di essersi sempre recato come privato cittadino, ma le visite in realt\u00e0 si sono svolte con l'accompagnamento del segretario e con l'utilizzo di un'auto ufficiale; inoltre, la firma apposta sul registro dei visitatori era \"Junichiro Koizumi, primo ministro del Giappone\" e questo ha scatenato le proteste di Cina e Corea del Nord, che hanno particolarmente sofferto per la politica militarista giapponese durante la guerra.\nKoizumi ha inoltre riaperto il contenzioso sui diritti sulle isole Curili, attualmente sotto la giurisdizione russa, e ha rifiutato la proposta del governo Putin di dividere equamente l'arcipelago tra Russia e Giappone.\nDopo una serie di scandali in cui rimane coinvolto l'LDP, Koizumi sperimenta un drammatico calo di popolarit\u00e0, ma nel 2003 viene comunque nuovamente premiato dagli elettori, in considerazione della ripresa economica che la direzione del suo esecutivo aveva saputo favorire. Deve tuttavia mettere nella sua agenda altri provvedimenti impopolari quali il taglio delle pensioni e la privatizzazione postale, contro cui si schiera non solo il Partito Democratico (PDG), ma anche una parte dei suoi stessi colleghi (ben 51 voti a sfavore nelle file del suo stesso schieramento), tanto che nel 2005 \u00e8 costretto a sciogliere la camera bassa della Dieta e indire nuove elezioni, non senza aver espulso dal proprio partito i dissidenti.\nSorprendentemente, le elezioni di settembre 2005 danno al LDP una larghissima maggioranza, e Koizumi riesce a far passare ben 82 delle 91 proposte di governo, compresa la privatizzazione postale.\nNel 2006 Koizumi annuncia il suo ritiro dalla politica, dovuto alle regole da lui stesso volute all'interno dell'LDP, e decide di non nominare personalmente un successore, come molti primi ministri avevano fatto prima di lui. Da allora il Giappone vedr\u00e0 ogni anno fino al 2012 un premier diverso.\nIl 20 settembre 2006 viene eletto capo del partito il conservatore Shinz\u014d Abe, che pochi giorni dopo diventa anche capo del governo.\nVita privata.\nNel 1978 Koizumi ha sposato Kayoko Miyamoto, studentessa ventunenne, ma il matrimonio \u00e8 durato solo 4 anni, terminando con una denuncia per lesioni da parte della moglie. Koizumi ha giurato quindi di non risposarsi mai pi\u00f9. Dal matrimonio sono nati tre figli: i primi due, Shinjir\u014d e K\u014dtar\u014d vivono con il padre e non hanno pi\u00f9 visto la madre dopo la separazione. Il terzo figlio, Yoshinaga Miyamoto, \u00e8 nato dopo la separazione ed \u00e8 stato allevato esclusivamente dalla madre. Attualmente \u00e8 studente presso l'universit\u00e0 Keio e, nonostante i tentativi fatti per incontrare suo padre sia in occasioni pubbliche che private (ad esempio in occasione di funerali di famiglia), non \u00e8 mai riuscito a parlargli. Questa situazione \u00e8 piuttosto comune e non deve sorprendere, perch\u00e9 nella consuetudine giapponese non \u00e8 prevista l'educazione congiunta dei figli di due genitori separati.\nKoizumi \u00e8 stato un leader carismatico e molto stimato; il suo modo di fare, le sue stravaganze e la sua passione per la musica (lirica, rock, e per Elvis Presley in particolare), l'hanno portato ad essere in patria uno dei politici pi\u00f9 amati e pi\u00f9 popolari del dopoguerra. All'estero uno dei suoi pi\u00f9 grandi estimatori \u00e8 George W. Bush, dal quale Koizumi si \u00e8 recato in visita nel giugno 2006.\nIn tale occasione, Koizumi non ha mancato di visitare il memoriale di Elvis Presley a Graceland e di improvvisare alla chitarra qualche battuta dei suoi brani pi\u00f9 famosi imitando le movenze del celebre rocker, con il quale condivide il giorno di nascita (8 gennaio). Suo fratello \u00e8 uno dei soci fondatori dell'Elvis Fan Club di Tokyo, e insieme hanno raccolto fondi per finanziare la realizzazione di una statua nel quartiere di Harajuku."}
{"id": "133798", "revid": "120549502", "url": "https://it.wikipedia.org/wiki?curid=133798", "title": "Tridimensionalit\u00e0", "text": "La tridimensionalit\u00e0 \u00e8 la pertinenza di un oggetto o di un'immagine al campo delle tre dimensioni spaziali indicate genericamente con le coordinate cartesiane X, Y e Z. Viene indicata anche con l'acronimo 3D o 3-D che letteralmente sta per \"three dimensions\", \"tre dimensioni\" in italiano. \nL'uso comune di questo termine \u00e8 diffuso in molti e svariati campi e spesso associato ad altri termini come ulteriore specificazione qualitativa afferente alla riproduzione prospettica e dotata di \"profondit\u00e0\" delle immagini, dei suoni o in generale di un'esperienza sensibile (es: grafica tridimensionale, video 3D, cinema 3D, occhiali 3D, suono 3D). La vaghezza del termine ne determina in alcuni casi un uso poco chiaro (spesso in campo pubblicitario e mediatico), che dovrebbe suggerire una vaga e a volte non comprovata sensazione di \"realt\u00e0\", fedelt\u00e0 della riproduzione, o pi\u00f9 semplicemente di \"futuribilit\u00e0\", da non confondere con le quattro dimensioni della \u201crealt\u00e0\u201d."}
{"id": "133799", "revid": "580", "url": "https://it.wikipedia.org/wiki?curid=133799", "title": "Yoshir\u014d Mori", "text": "Biografia.\nCarriera politica.\nYoshir\u014d Mori nasce nella prefettura di Ishikawa, dove sia suo padre che suo nonno erano stati sindaci, nel comune di Neagari. Sua madre muore lasciando lui bambino di sette anni. Studia a Tokyo, all'Universit\u00e0 di Waseda, dove nasce la sua passione per il rugby. Lavora poi per il giornale conservatore \"Sankei Shinbun\". Nel 1962 diventa segretario di un parlamentare, e nel 1969 viene eletto nella camera bassa. Da allora viene rieletto 10 volte.\nNel 1980 viene coinvolto nello scandalo Recruit, accusato di aver tratto indebito profitto dalla compravendita di azioni per circa 1 milione di dollari.\nMinistro dell'Educazione nel 1983 e 1984, del Commercio e Industria nel 1992 e 1993, del Lavori Pubblici nel 1995 e 1996.\nIl predecessore di Mori, Keiz\u014d Obuchi, viene colpito da un ictus il 2 aprile 2000, e Mori, in qualit\u00e0 di segretario del Partito Liberal Democratico, prende le redini della coalizione di governo. Poco dopo scioglie la camera bassa della Dieta e nelle successive elezioni anticipate \u00e8 riconfermato premier. Descritto come avente \"il cuore di una pulce e il cervello di uno squalo\", era impopolare nei sondaggi d'opinione durante il suo tempo in carica.\nAttivit\u00e0 sportiva.\nMori ha giocato nella squadra universitaria di rugby a 15 dell'Universit\u00e0 di Waseda.\nNel giugno 2005 fu eletto presidente della Federazione di rugby a 15 del Giappone. Condusse la candidatura del Giappone per la Coppa del Mondo di rugby 2011, che poi sar\u00e0 assegnata alla Nuova Zelanda. Dopo questa decisione del World Rugby, Mori accus\u00f2 gli Stati del Commonwealth membri del board di favorire le nazioni \"amiche\". Successivamente Mori condusse la candidature, stavolta vincente, del Giappone alla Coppa del Mondo di rugby 2019. Il 12 febbraio 2021 si \u00e8 dimesso da presidente del comitato organizzatore dei Giochi della XXXII Olimpiade che si terranno a Tokyo.\nAnche in ambito sportivo Mori ha attirato su di s\u00e9 numerose critiche, soprattutto in Giappone. Nonostante questo, sotto la sua direzione, il movimento rugbystico giapponese ha raggiunto un alto livello di crescita in termini di praticanti, tesserati, spettatori, sponsor oltre che un ottimo sviluppo tecnico della nazionale giapponese di rugby XV, che ha ottenuto tre vittorie al Mondiale del 2015."}
{"id": "133803", "revid": "110157", "url": "https://it.wikipedia.org/wiki?curid=133803", "title": "Sigriswil", "text": "Sigriswil (toponimo tedesco) \u00e8 un comune svizzero di 4\u00a0788 abitanti del Canton Berna, nella regione dell'Oberland (circondario di Thun).\nGeografia fisica.\nSigriswil si affaccia sul Lago di Thun.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Sigriswil sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "133817", "revid": "466539", "url": "https://it.wikipedia.org/wiki?curid=133817", "title": "Edwige Fenech", "text": "Biografia.\nNasce ad Annaba (all'epoca denominata \"B\u00f4ne\"), nell'allora Algeria francese, il 24 dicembre del 1948 da padre maltese e da madre italiana originaria di Acate (in provincia di Ragusa), di cui diverr\u00e0 cittadina onoraria. A seguito del divorzio dei genitori, si trasferisce con la madre a Nizza, in Francia, dove frequenta il liceo e studia danza e medicina. L\u00ec viene notata mentre passeggia per strada e ingaggiata per una piccola parte nel film \"Toutes folles de lui\" di Norbert Carbonnaux.\nNel 1967 partecipa al concorso di bellezza \"Lady France\", che si svolge a maggio durante il Festival di Cannes e che vince, ottenendo cos\u00ec il diritto di partecipare a \"Lady Europa\" come rappresentante del suo paese; la manifestazione si svolge ad agosto e la Fenech si classifica al terzo posto, dietro alla vincente Dolores Agusta e alla spagnola Roc\u00edo Jurado. Pur non vincendo, viene notata da un \"talent scout\" che le propone di girare in Italia, da protagonista, il film \"Samoa, regina della giungla\", per la regia di Guido Malatesta; si trasferisce quindi in Italia con la madre.\nDopo questo film e il successivo, \"Il figlio di Aquila Nera\", sempre per la regia di Guido Malatesta, lavora per un certo periodo in Germania; ritorna poi in Italia per girare due film con Franco Franchi e Ciccio Ingrassia, \"Don Franco e don Ciccio nell'anno della contestazione\" e \"Satiricosissimo\" (in cui interpreta l'imperatrice Poppea). Tra la fine degli anni sessanta e l'inizio degli anni settanta, recita in film del genere giallo in voga in quegli anni. Inizia un duraturo sodalizio soprattutto con il regista Sergio Martino, con titoli quali \"Lo strano vizio della signora Wardh\", che la fanno diventare un'icona del giallo erotico.\nLa sua consacrazione avviene nel 1972 quando \u00e8 protagonista del \"decamerotico\" \"Quel gran pezzo dell'Ubalda tutta nuda e tutta calda\" di Mariano Laurenti, pellicola divenuta un film di culto del cinema trash, come il successivo \"Giovannona Coscialunga disonorata con onore\". Da allora per circa un decennio \u00e8 protagonista della cosiddetta commedia sexy all'italiana, con tutti i suoi sotto-filoni: scolastico, militare, ospedaliero, poliziottesco. I primi film di quest'ultimo genere interpretati da Edwige Fenech sono \"40 gradi all'ombra del lenzuolo\" di Sergio Martino, con Tomas Milian, e \"La poliziotta fa carriera\" con Mario Carotenuto e Alvaro Vitali (in cui impersona una provocante poliziotta) del 1976, fino all'ultimo film della serie che \u00e8 del 1981. Nel 1976 appare nel film \"La pretora\", diretto da Lucio Fulci.\nOltre che nelle commedie sexy, negli anni '70 l'attrice \u00e8 anche presente in numerosissime pellicole di genere thriller e horror: nel 1972 \u00e8 protagonista di \"Tutti i colori del buio\", mentre nel 1975 recita in \"Nude per l'assassino\". Negli anni '70 la Fenech appare inoltre anche in film appartenenti in generi differenti da quelli citati finora: ne sono esempi la pellicola di guerra \"Il grande attacco\" di Umberto Lenzi e il film fantastico \"Dottor Jekyll e gentile signora.\"\nIl suo successo tra il pubblico maschile, che la considera una vera e propria icona sexy, \u00e8 dovuto a un corpo dalle forme procaci e a una forte carica seduttiva e provocante, che i registi non risparmiano di mostrare in ogni film. Posa pi\u00f9 volte nuda per l'edizione italiana della rivista \"Playboy\". Passata la stagione cinematografica, negli anni 1980, con la nascita delle prime emittenti private, partecipa alle edizioni dei programmi \"Ric e Gian folies\", trasmesso nel 1983 su Italia 1, \"Bene, bravi, bis\" (1984, con Franco Franchi e Ciccio Ingrassia), trasmesso sempre su Italia 1 e vincitore del Telegatto, e all'edizione 1985 di \"Risatissima\", variet\u00e0 del sabato sera trasmesso su Canale 5 e anch'esso vincitore del Telegatto, insieme a Lino Banfi e Paolo Villaggio.\nDebutta in teatro nel 1985 con il dramma \"D'amore si muore\" di Giuseppe Patroni Griffi, con Massimo Wertm\u00fcller, Fabrizio Bentivoglio, Monica Scattini. Successivamente passa a condurre su Rai 1 \"Sotto le stelle\" (1986), \"Immagina\" (1987\u201388), \"Carnevale\" (1988), \"Palcoscenico Italia\" (1988), \"Sulla cresta dell'onda\" (1989), \"Un tesoro di capodanno\" (31 dicembre 1990 a reti Rai unificate), ma l'affermazione in TV arriva con l'edizione 1989\u201390 di \"Domenica in\", sotto la direzione di Gianni Boncompagni. Presenta il Festival di Sanremo 1991, insieme ad Andrea Occhipinti, e successivamente presenta \"Singoli\" (1997), sempre su Rai 1.\nA partire dagli anni novanta incomincia a occuparsi a tempo pieno di produzione televisiva e cinematografica attraverso la sua societ\u00e0 \"Immagine e cinema\". Il primo lavoro prodotto \u00e8 la miniserie televisiva \"Il coraggio di Anna\", nel 1992. Fra i film da lei prodotti \"Il mercante di Venezia\" del 2004. Nel 2007 torna davanti alla macchina da presa, contattata dal regista statunitense Quentin Tarantino, per un cameo in \"\", sequel di \"Hostel\", sempre diretto da Eli Roth, suoi dichiarati fan: nel suo \"Bastardi senza gloria\" il personaggio interpretato da Mike Myers si chiama \"Ed Fenech\", in omaggio all'attrice. Nel 2012 ha recitato nella parte di Caterina II di Russia nella miniserie televisiva \"La figlia del capitano\", della quale \u00e8 anche produttrice. Dal 2015 al 2018 ha recitato nella fiction \"\u00c8 arrivata la felicit\u00e0\", trasmessa da Rai 1 e interpretata assieme a Claudio Santamaria e Claudia Pandolfi, di cui \u00e8 stata anche produttrice.\nVita privata.\n\u00c8 stata dapprima legata per circa undici anni al regista e produttore Luciano Martino, successivamente per diciotto anni a Luca Cordero di Montezemolo.\nHa un figlio di nome Edwin Fenech, nato nel 1971, la cui paternit\u00e0 \u00e8 stata oggetto di gossip scandalistico. Inizialmente la Fenech al settimanale \"Eva Express\" attribuisce la paternit\u00e0 del bambino all'attore Fabio Testi, con il quale l'attrice ha intessuto una relazione sentimentale per tre anni, dicendo che il figlio \u00e8 frutto di un suo preciso desiderio e che nacque quando il rapporto con Testi era ormai logoro. Successivamente, invece, smentir\u00e0 tale paternit\u00e0 pi\u00f9 e pi\u00f9 volte, senza per\u00f2 voler rivelare l'identit\u00e0 del padre.\nDoppiatrici italiane.\nEdwige Fenech \u00e8 stata quasi sempre doppiata in tutti i suoi film; tra le doppiatrici che le hanno prestato la propria voce:"}
{"id": "133823", "revid": "9282", "url": "https://it.wikipedia.org/wiki?curid=133823", "title": "Oleacee", "text": ""}
{"id": "133825", "revid": "1765139", "url": "https://it.wikipedia.org/wiki?curid=133825", "title": "Lavanda (disambigua)", "text": ""}
{"id": "133832", "revid": "1005847", "url": "https://it.wikipedia.org/wiki?curid=133832", "title": "Keiz\u014d Obuchi", "text": "Ha ricoperto l'incarico di Primo ministro del Giappone, dal 30 luglio 1998 al 5 aprile 2000.\nBiografia.\nNato nella prefettura di Gunma, a tredici anni entra in un istituto scolastico privato a Tokyo. Nel 1958 si iscrive al corso di Letteratura Inglese nell'universit\u00e0 di Waseda, sperando di poter diventare scrittore. Nello stesso anno tuttavia, alla morte di suo padre decide di seguire la sua stessa carriera e si iscrive a Scienze Politiche, laureandosi nel 1962. Nel 1963 decide di compiere un giro completo intorno al mondo, fermandosi nei luoghi dove trova qualche lavoro; nel corso di questa esperienza, durata nove mesi, tocca 38 Paesi e ha l'opportunit\u00e0 di conoscere Robert Kennedy.\nIspirato dal colloquio avuto con Kennedy, tornato in patria, il ventiseienne Obuchi si candida alla camera bassa e viene eletto diventando il pi\u00f9 giovane deputato del Giappone. A partire dal 1979 ricopre vari incarichi ministeriali, ma guadagna l'onore delle cronache internazionali quando, alla morte dell'Imperatore Hirohito, come segretario generale annuncia pubblicamente l'era Heisei (\"pace raggiunta\") che contrassegna il regno del nuovo imperatore Akihito.\nNel 1991 viene nominato segretario del Partito Liberal Democratico, e nel 1994 vicepresidente. Nel 1997 \u00e8 ministro degli Esteri, sotto la presidenza del consiglio Hashimoto, e si contraddistingue per la brillante conduzione dei negoziati con la Russia per le isole Curili, e per l'unificazione della Corea.\nNel 1998 Keiz\u014d Obuchi \u00e8 finalmente primo ministro. Durante il suo mandato, si impegna particolarmente su due punti: la firma di un trattato di pace con la Russia e la ripresa dell'economia giapponese. A proposito di quest'ultima, l'unico provvedimento messo in atto da Obuchi \u00e8 quello di aumentare la spesa pubblica, il che rallenta la recessione, ma solo per un breve periodo.\nIl 1\u00ba aprile 2000 viene colpito da un ictus e muore il successivo 14 maggio. Viene onorato con funerali di stato al Nippon Budokan, che si svolgono l'8 giugno in presenza di molte personalit\u00e0 politiche straniere. La guida del governo viene presa il 5 aprile da Yoshir\u014d Mori, ma il modo in cui le voci ufficiali evitano di commentare lo stato di salute di Obuchi mettono in cattiva luce il Partito Liberal Democratico e saranno oggetto di aspre contestazioni.\nSua figlia, Y\u016bko, \u00e8 stata ministro dell'economia dal 2012 al 2014."}
{"id": "133834", "revid": "125867609", "url": "https://it.wikipedia.org/wiki?curid=133834", "title": "Ry\u016btar\u014d Hashimoto", "text": "\u00c8 stato Primo ministro del Giappone dall'11 gennaio 1996 al 30 luglio 1998."}
{"id": "133837", "revid": "1005847", "url": "https://it.wikipedia.org/wiki?curid=133837", "title": "Tomiichi Murayama", "text": "Ha guidato il Partito socialista giapponese ed \u00e8 stato responsabile per la sua trasformazione in Partito socialdemocratico giapponese nel 1996 e di cui \u00e8 stato segretario nazionale fino al 2000, anno del suo ritiro dalla politica attiva. Si \u00e8 trattato del primo leader socialista del Giappone in quasi cinquant'anni ad essere diventato Primo ministro. Oggi \u00e8 ricordato soprattutto per il suo discorso in occasione del 50\u00ba anniversario della fine della guerra, in cui si scus\u00f2 pubblicamente per le atrocit\u00e0 del Giappone imperiale commesse durante la seconda guerra mondiale.\nBiografia.\nMurayama \u00e8 nato nella prefettura di \u014cita il 3 marzo 1924; suo padre era un pescatore. \u00c8 entrato all'Universit\u00e0 di Meiji nel 1943 come studente di filosofia, ma \u00e8 stato mobilitato nel 1944 e assegnato a lavorare nei cantieri navali Ishikawajima. Pi\u00f9 tardi quell'anno, fu arruolato nell'esercito imperiale e assegnato alla 23\u00aa brigata della 23\u00aa divisione come seconda classe privata. Fu smobilitato in seguito alla resa del Giappone con il grado di aspirante ufficiale.\nHa iniziato la sua carriera politica come membro del consiglio comunale di \u014cita nel 1955 e ha continuato a lavorare per tre mandati. Nel 1963, i suoi sostenitori lo esortarono a candidarsi all'assemblea prefettizia di \u014cita. \u00c8 stato eletto tre volte di seguito. Nel 1972 fu eletto alla Camera dei rappresentanti.\nNell'agosto 1993, dopo le elezioni generali, il Partito socialista giapponese entr\u00f2 a far parte del gabinetto fino al 1994. Nell'ottobre dello stesso anno, Murayama venne eletto capo del partito.\nMurayama divenne primo ministro il 30 giugno 1994. Il gabinetto era basato su una coalizione composta dal Partito socialista giapponese, dal Partito Liberal Democratico e dal Nuovo Partito Sakigake.\nA causa della coalizione ingombrante, la sua leadership non era forte. Il suo partito si era opposto al Patto di sicurezza tra Giappone e Stati Uniti, ma dichiar\u00f2 che questo patto era conforme alla Costituzione del Giappone e deluse molti dei suoi sostenitori socialisti. Il suo governo venne pesantemente criticato per non aver affrontato rapidamente il Terremoto di Kobe che colp\u00ec il Giappone il 17 gennaio 1995. Solo due mesi dopo, il 20 marzo, la setta religiosa Aum Shinrikyo effettu\u00f2 un attacco di gas Sarin alla metropolitana di Tokyo.\nCome primo ministro, si scus\u00f2 per le atrocit\u00e0 commesse dal Giappone durante la seconda guerra mondiale. \nSotto la sua presidenza in politica sociale furono attuate varie riforme in settori quali i diritti del lavoro, l'assistenza agli anziani, sostegno ai minori e assistenza alle persone con disabilit\u00e0. Nel 1995, \u00e8 stata introdotta una legge sul congedo per assistenza familiare che ha reso obbligatoria per i datori di lavoro un congedo massimo di tre mesi consecutivi per i dipendenti di sesso maschile e femminile che hanno bisogno di prendersi costantemente cura di un membro della famiglia e ha proibito ai datori di lavoro di licenziare i dipendenti per congedo di cura familiare. Vennero create norme di sicurezza relative alle gru mobili, furono aggiornate le leggi sulla sicurezza dalle radiazioni del 1960 e del 1957 e fu estesa la copertura ai lavoratori delle imprese precedentemente escluse. Nel luglio 1995 \u00e8 entrata in vigore una legge che imponeva una responsabilit\u00e0 rigorosa ai produttori e agli importatori di prodotti difettosi. La legge sull'igiene alimentare dello stesso anno ha introdotto un sistema di sicurezza alimentare. Un emendamento alla legge sul controllo del possesso di armi da fuoco rese il possesso di armi da fuoco pi\u00f9 difficile da ottenere. La legge su scienza e tecnologia approvata nello stesso anno forniva il nuovo quadro della politica scientifica e tecnologica giapponese. La legge sulla salute mentale fu rivista per migliorare le cure psichiatriche e mediche e la riabilitazione psichiatrica, mentre un emendamento alla legge sulla salute mentale introdusse un sistema per fornire un manuale di salute e benessere per le persone con disturbi mentali. Un piano d'azione del governo per le persone con disabilit\u00e0 venne avviato e furono inoltre introdotte nuove misure per l'occupazione.\nAlle successive elezioni della Camera dei Consiglieri giapponesi del 1995, il suo partito perse alcuni seggi e Murayama espresse il desiderio di dimettersi da primo ministro nonostante l'opposizione dei suoi sostenitori. Fu sostituito da Ryutaro Hashimoto, capo del Partito Democratico Liberale."}
{"id": "133838", "revid": "1005847", "url": "https://it.wikipedia.org/wiki?curid=133838", "title": "Tsutomu Hata", "text": "Nel 1997 partecip\u00f2 al Vertice Mondiale sul Microcredito svoltosi dal 2 al 4 febbraio a Washington. La presidenza di questo convegno fu affidata a lui, a Hillary Clinton e alla regina Sofia di Grecia."}
{"id": "133841", "revid": "1005847", "url": "https://it.wikipedia.org/wiki?curid=133841", "title": "Morihiro Hosokawa", "text": "Biografia.\nLa coalizione che lo sosteneva fu la prima che, a partire dal 1955, non comprendesse il Partito Liberal Democratico. Tra i suoi antenati conta il famoso samurai Akechi Mitsuhide e il nonno Fumimaro Konoe, due volte primo ministro."}
{"id": "133842", "revid": "1005847", "url": "https://it.wikipedia.org/wiki?curid=133842", "title": "Kiichi Miyazawa", "text": "Laureato in giurisprudenza all'Universit\u00e0 Imperiale di Tokyo nel 1941, l'anno dopo entr\u00f2 al Ministero delle Finanze. Nel 1951 prese parte come membro della delegazione giapponese alla Conferenza di San Francisco che sanciva ufficialmente la pace tra Stati Uniti e Giappone.\nA partire dal 1970 fu titolare di diversi dicasteri: Commercio internazionale e industria (1970-71), Esteri (1974-76), Finanze(1987-88). Da quest'ultimo incarico dovette dimettersi perch\u00e9 coinvolto nello scandalo Recruit insieme al primo ministro in carica Noboru Takeshita, all'ex primo ministro Yasuhiro Nakasone e ad altre personalit\u00e0 di spicco.\nNell'ottobre 1991 prese il posto di Kaifu alla guida del Partito Liberal Democratico giapponese, e alla carica di primo ministro del Giappone dal 5 novembre 1991. Mantenne la carica fino al 9 agosto 1993.\nDal 1998 al 2002 fu ancora alle Finanze, sotto la presidenza del consiglio di Keiz\u014d Obuchi e di Yoshir\u014d Mori.\nSposato con Yoko, ebbe due figli: Hiroo e Keiko. Nel 2003 si ritir\u00f2 a vita privata.\nMiyazawa giunse agli onori della cronaca internazionale a seguito di un piccolo incidente occorsogli durante la cena di gala del vertice bilaterale USA-Giappone, l'8 gennaio 1992 a Tokyo, quando l'allora presidente George H. W. Bush venne colpito da un malore e gli vomit\u00f2 addosso, provocando un serio imbarazzo diplomatico nonch\u00e9 le illazioni della stampa sulla sua salute."}
{"id": "133845", "revid": "2074952", "url": "https://it.wikipedia.org/wiki?curid=133845", "title": "Toshiki Kaifu", "text": "Fu primo ministro del Giappone dall'agosto 1989 al febbraio 1991."}
{"id": "133846", "revid": "1005847", "url": "https://it.wikipedia.org/wiki?curid=133846", "title": "S\u014dsuke Uno", "text": "Proveniente da una famiglia di produttori di sak\u00e8, studia economia all'Universit\u00e0 di Kobe ma nel 1943 interrompe gli studi perch\u00e9 chiamato alle armi. Deportato in Siberia dall'esercito sovietico, durante la guerra sperimenta un lungo periodo di prigionia in un campo di concentramento. Tornato in patria, racconter\u00e0 le sue vicende in un libro autobiografico.\nDopo una esperienza amministrativa nell'assemblea di Shiga, sua prefettura d'origine, nel 1960 Uno viene eletto alla camera bassa, dove verr\u00e0 riconfermato per ben dieci volte consecutive.\nNel 1974 viene nominato dal primo ministro Kakuei Tanaka direttore dell'Agenzia per la difesa. Nel 1976 assume l'incarico di ministro della Scienza e della Tecnica sotto il governo Fukuda, nel 1979 ministro della Pubblica amministrazione, nel 1983 ministro del commercio internazionale e nel 1987 ministro degli Esteri con Takeshita.\nIl 3 giugno 1989, dopo lo scandalo Recruit, accetta l'incarico come primo ministro, ma a causa della sconfitta del suo partito (Partito Liberal Democratico) alle elezioni tenutesi il mese successivo, \u00e8 costretto a rassegnare le dimissioni dopo soli 54 giorni di governo, il 10 agosto 1989. In questo breve periodo riesce comunque a guadagnarsi la sfiducia di molti elettori, istituendo per la prima volta in Giappone una tassa sul consumo, manovra molto criticata dai suoi stessi colleghi di partito.\nLe dimissioni di Uno in realt\u00e0 non furono dovute solo a vicende politiche, ma anche alle rivelazioni di una geisha che lo aveva accusato pubblicamente di non provvedere adeguatamente al suo sostentamento. L'affare extraconiugale di Uno era passato quasi sotto silenzio in patria, ma un reporter del Washington Post riprese la notizia da un quotidiano giapponese, rendendo di dominio internazionale la vicenda privata del primo ministro.\nUomo raffinato e colto (nel tempo libero coltivava interesse per la pittura e per la musica, dipingendo e suonando il piano egli stesso), oltre ai suoi ricordi di guerra e di prigionia ha pubblicato due raccolte di poesie."}
{"id": "133848", "revid": "1005847", "url": "https://it.wikipedia.org/wiki?curid=133848", "title": "Noboru Takeshita", "text": ""}
{"id": "133850", "revid": "2175", "url": "https://it.wikipedia.org/wiki?curid=133850", "title": "Flash-back", "text": ""}
{"id": "133851", "revid": "2175", "url": "https://it.wikipedia.org/wiki?curid=133851", "title": "Flash back", "text": ""}
{"id": "133854", "revid": "2194416", "url": "https://it.wikipedia.org/wiki?curid=133854", "title": "Aggiotaggio", "text": "Laggiotaggio \u00e8 un reato previsto dal codice penale italiano. L'etimologia del termine \u00e8 solitamente riferita alla parola in francese \"agiotage\", derivata dal sostantivo italiano \"aggio\", inteso come \u00ab\"vantaggio, opportunit\u00e0 che si d\u00e0 o si riceve per aggiustamento della valuta di una moneta a quella di un'altra, ovvero per barattare la moneta peggiore nella migliore\"\u00bb.\nIl contenuto.\nL'articolo 501, intitolato \"Rialzo e ribasso fraudolento di prezzi sul pubblico mercato o nelle borse di commercio\", recita:\nLe previsioni del codice civile.\nInoltre \u00e8 regolato dall'art. 2637 del codice civile italiano, poich\u00e9 da operazioni di aggiotaggio \u00e8 possibile trarre grandi profitti illeciti, provocando conseguentemente danni economici agli altri operatori sul mercato finanziario:\nPrescrizione.\nIl reato di aggiotaggio si prescrive in sei anni, la prescrizione estingue il reato decorso il tempo corrispondente al massimo della pena edittale stabilita dalla legge e comunque un tempo non inferiore a sei anni se si tratta di delitto e a quattro anni se si tratta di contravvenzione, ancorch\u00e9 puniti con la sola pena pecuniaria. \nEsso dunque, essendo sanzionato nel massimo con la reclusione fino a tre anni, si prescrive in sei anni. Se invece interviene uno dei cosiddetti \"atti interruttivi\" della prescrizione elencati in modo tassativo dall'art. 160 c.p., il tempo necessario a prescrivere aumenta fino ad un massimo di un quarto, ossia fino a sette anni e mezzo."}
{"id": "133858", "revid": "4506", "url": "https://it.wikipedia.org/wiki?curid=133858", "title": "\u00c9dith Campion", "text": ""}
{"id": "133859", "revid": "122935299", "url": "https://it.wikipedia.org/wiki?curid=133859", "title": "Gaio Muzio Scevola", "text": "Storia.\nSi narra che nel 508 a.C., durante l'assedio di Roma da parte degli Etruschi comandati da Porsenna, proprio mentre nella citt\u00e0 cominciavano a scarseggiare i viveri, un giovane aristocratico romano, Gaio Muzio Cordo, propose al Senato di uccidere il comandante etrusco.\nNon appena ottenne l'autorizzazione, si infiltr\u00f2 nelle linee nemiche, grazie anche al fatto che egli era di origine e lingua etrusca, e armato di un pugnale, raggiunse l'accampamento di Porsenna, che stava distribuendo la paga ai soldati. Muzio attese che il suo bersaglio rimanesse solo e quindi lo pugnal\u00f2, ma sbagli\u00f2 persona: aveva infatti assassinato lo scriba del lucumone etrusco.\nSubito venne catturato dalle guardie del comandante, e portato al cospetto di Porsenna, il giovane romano non esit\u00f2 a dire: \u00abVolevo uccidere te. La mia mano ha errato e ora la punisco per questo imperdonabile errore\u00bb. Cos\u00ec mise la sua mano destra in un braciere dove ardeva il \"Fuoco dei sacrifici\" e non la tolse fino a che non fu completamente consumata. Da quel giorno il coraggioso nobile romano avrebbe assunto il cognomen di \"Scevola\" (il mancino).\nPorsenna rimase tanto impressionato da questo gesto che decise di liberare il giovane. Muzio, allora, sfoggi\u00f2 la sua astuzia e disse: \u00abPer ringraziarti della tua clemenza, voglio rivelarti che trecento giovani nobili romani hanno solennemente giurato di ucciderti. Il fato ha stabilito che io fossi il primo e ora sono qui davanti a te perch\u00e9 ho fallito. Ma prima o poi qualcuno degli altri duecentonovantanove riuscir\u00e0 nell'intento\u00bb.\nQuesta falsa rivelazione spavent\u00f2 a tal punto il principe e tutta l'aristocrazia etrusca da far loro considerare molto pi\u00f9 importante salvaguardare il futuro del re di Chiusi piuttosto che preoccuparsi del destino dei Tarquini. Sempre secondo la leggenda, cos\u00ec Porsenna prese la decisione di intavolare trattative di pace con i Romani, colpito positivamente dal loro valore.\nIn via Sallustiana a Roma, sul muro di cinta del palazzo dell'I.N.A. ora in uso all'ambasciata statunitense in Italia, a sinistra del cancello principale, sopra la porta di ferro di una cabina elettrica, \u00e8 incastonato un frammento di bassorilievo (di fattura comunque recente) che rappresenta una mano nel fuoco.\nSecondo la tradizione romana orale, quello \u00e8 il punto preciso dove era accampato Porsenna e dove avvenne l'episodio, appena fuori le mura serviane, di cui si possono vedere i resti tra via Sallustiana e via Carducci."}
{"id": "133860", "revid": "203434", "url": "https://it.wikipedia.org/wiki?curid=133860", "title": "Bene immobile", "text": "Un bene immobile \u00e8 un terreno, oppure un fabbricato o in genere una costruzione stabile, di qualunque materiale costituita, ovvero ogni combinazione di materiali di qualsiasi genere riuniti assieme, o saldamente connessi, in modo da formare un tutto omogeneo di forma particolare e prestabilita, atto all'uso cui la costruzione \u00e8 destinata. Il bene immobile tipico \u00e8 la casa di propriet\u00e0.\nTuttavia in Italia storicamente, il bene immobile ha rappresentato e rappresenta, visto l'andamento del mercato interno, un bene rifugio e tutto ci\u00f2 che \u00e8 saldamente ancorato al suolo (art. 812 del Codice Civile). \nIn Italia.\nDisciplina normativa.\nPer la legge italiana, che distingue i beni in mobili e immobili, sono considerati immobili, per disposizione espressa dell'art. 812 del Codice civile italiano:\nTutti gli altri beni non ricompresi in questa elencazione sono da considerarsi beni mobili.\nUn tempo la distinzione tra beni immobili e beni mobili rappresentava la \"summa divisio\" all'interno della categoria dei beni. Oggi a quella distinzione se ne affiancano altre.\nGli immobili sono censiti in catasto, suddiviso in un catasto terreni (NCT, Nuovo Catasto terreni) e in un catasto edilizio (il Catasto dei Fabbricati).\nI trasferimenti della propriet\u00e0 immobiliare.\nOgni bene immobile, indipendentemente dal fatto che sia un fabbricato o un terreno, pu\u00f2 avere uno o pi\u00f9 titolari di diritto reale.\nLa propriet\u00e0 o gli altri diritti reali sui beni immobili si possono trasferire tra soggetti solo tramite:\nContratto di compravendita.\nLa propriet\u00e0 immobiliare o altro diritto reale si pu\u00f2 trasferire per contratto stipulato esclusivamente per iscritto, per atto pubblico o scrittura privata. L'atto pubblico, ai sensi dell'art. 2699 del codice civile, deve essere stipulato da un notaio o da un altro pubblico ufficiale a ci\u00f2 autorizzato. Non esistendo alcun altro pubblico ufficiale autorizzato a stipulare una compravendita immobiliare, l'unico soggetto rimanente \u00e8 il notaio. Diversamente dall'atto pubblico, la scrittura privata pu\u00f2 essere stipulata da chiunque.\nDonazione.\nLa donazione si pu\u00f2 effettuare esclusivamente per atto pubblico. Si differenzia dal contratto di compravendita perch\u00e9 una delle parti decide di arricchire un terzo senza alcun vantaggio economico per s\u00e9. La legge prevede modalit\u00e0 e condizioni sensibilmente diverse da quelle di una compravendita.\nDecreto.\nIl decreto \u00e8 un atto emesso dal tribunale civile che ordina il trasferimento di propriet\u00e0. Tale atto pu\u00f2 avvenire per vari motivi: per esproprio, per pignoramento, ecc.\nEredit\u00e0.\nIl mezzo pi\u00f9 comune per acquistare la propriet\u00e0 o altro diritto reale su un immobile. \u00c8 necessario che l'eredit\u00e0 sia dovuta per legge o per testamento. Colui che riceve l'eredit\u00e0 dovr\u00e0 poi necessariamente accettarla, secondo i metodi consentiti dalla legge.\nUsucapione.\n\u00c8 il mezzo per acquistare la propriet\u00e0 tramite il possesso pubblico e pacifico per un determinato tempo del bene immobile, come stabilito dall'art. 1158 del codice civile. Trascorso il lasso di tempo che normalmente \u00e8 pari a 20 anni la propriet\u00e0 diviene automaticamente del possessore.\nSebbene sia usanza comune ricordare che \u00e8 necessaria una sentenza per potere avere un titolo idoneo, essa ha valore esclusivamente dichiarativo, e pertanto serve a facilitare la possibilit\u00e0 di rivendere l'immobile o a dimostrare la propriet\u00e0 a terzi. La legge infatti non prevede alcuna sentenza per acquisire la propriet\u00e0.\nDella tutela dei diritti sugli immobili.\nSebbene la legge definisce questi metodi pienamente efficaci per acquistare la propriet\u00e0 di un immobili, non tutti lo sono erga omnes. Per esempio, quando si fa una compravendita immobiliare, dal momento della sottoscrizione del contratto, esso \u00e8 immediatamente efficace tra le parti. Pertanto, sia il venditore sia l'acquirente sono consapevoli che da quel momento il proprietario \u00e8 l'acquirente. Quest'ultimo tuttavia non richiede solamente che il contratto sia efficace solo tra le parti, ma generalmente pretende che sia opponibile a terzi, in modo che chiunque venga a sapere chi sia il nuovo proprietario.\nL'art. 2643 del codice civile infatti prevede che venga reso pubblico, tramite trascrizione in pubblici registri, qualsiasi atto che modifichi i diritti reali sui beni immobili. Ecco che, mediante la trascrizione, qualsiasi mezzo diventa efficace contro tutti.\nTitolo per la trascrizione.\nPer questo, volendo sempre l'acquirente tutelare la propriet\u00e0 dell'immobile, quest'ultimo si presenta al conservatore dei registri immobiliari, richiedendo di effettuare la trascrizione, allegando il titolo per la trascrizione. L'art. 2657 del codice civile prevede che la trascrizione non si pu\u00f2 eseguire se non in forza di sentenza, atto pubblico o scrittura privata con sottoscrizione autenticata o accertata giudizialmente.\nPer questi motivi, alcuni mezzi pur pienamente idonei per trasferire la propriet\u00e0 (usucapione senza sentenza dichiarativa o scrittura privata non autenticata n\u00e9 accertata) non sono comunque titoli utili per la trascrizione e per questi motivi non sono normalmente utilizzati. Per poter trascrivere la propriet\u00e0 di un immobile acquisito per usucapione, \u00e8 necessaria la sentenza dichiarativa, dove viene constatata l'acquisizione della propriet\u00e0.\nAllo stesso modo, la scrittura privata per poter essere trascritta \u00e8 necessario che la sottoscrizione sia accertata giudizialmente o autenticata. Ai sensi dell'art. 2703 del codice civile, la sottoscrizione pu\u00f2 essere autenticata da un notaio o da un altro pubblico ufficiale a ci\u00f2 autorizzato. Non esistendo alcun altro pubblico ufficiale a oggi autorizzato ad autenticare una scrittura privata di contratti, l'unico soggetto rimanente \u00e8 il notaio.\nSuddivisioni catastali.\nDa un punto di vista amministrativo, i terreni sono suddivisi in terreni agricoli e aree edificabili (o \"fabbricabili\"), mentre i fabbricati sono divisi nelle tipologie individuate dalle tabelle delle categorie catastali, che sono suddivise in:"}
{"id": "133863", "revid": "122199677", "url": "https://it.wikipedia.org/wiki?curid=133863", "title": "Cyperus esculentus", "text": "Cyperus esculentus \u00e8 una specie di pianta erbacea che produce un tubero commestibile noto come cipero o zigolo dolce, in spagnolo \"chufa\" (\"xufa\" in valenciano e \"xufla\" in catalano), \"tigernut\" in inglese e \"\u1e25abb \u02bfaz\u012bz\" (\u062d\u064e\u0628\u0651 \u0639\u064e\u0632\u0650\u064a\u0632) in arab, da cui deriva il siciliano \"cabbasisi\".\nIl \"Cyperus esculentus\" \u00e8 una pianta rustica, che raggiunge i 40-50 centimetri di altezza e che possiede foglie basali intere e un sistema radicolare rizomatico nel quale si formano le chufas, dette anche zizzole di terra, bagigi, bacicci, babbagigi, mandorle di terra, abelasie, dolcichini (ingl. tiger nuts). I fiori, di dimensioni irregolari, sono verdastri o giallastri e nascono da talli terminanti a spighetta.\nCresce nelle zone umide come paludi e acquitrini litoranei. \n\u00c8 presente nelle regioni a clima temperato, tropicali e subtropicali, ragione per cui il clima mediterraneo di Valencia \u00e8 particolarmente propizio alla sua crescita.\nI tuberi vengono piantati tra i mesi di aprile e maggio, e le piantine sono irrigate settimanalmente fino al momento del raccolto, che avviene nei mesi di novembre e dicembre. .\nIn Italia \u00e8 poco diffuso, sebbene i tuberi siano usati anche in profumeria, per il loro profumo simile alla violetta.\nI piccoli tuberi essiccati si possono consumare: del resto uno dei loro numerosi nomi \u00e8 dolcichini perch\u00e9 hanno un sapore leggermente dolce e con vaghi sentori di mandorla e noce. Sono di per s\u00e9 (anche prima di essere essiccati) piuttosto duri e per questo \u00e8 preferibile tenerli in acqua alcune ore prima di consumarli.\nStoria.\nIl ritrovamento di resti di tuberi del \"C. esculentus\" nel vasellame proveniente da tombe dell'Antico Egitto, attesta che questa pianta ha una storia di coltivazione di almeno 4000 anni e probabilmente, al pari dell'altro e pi\u00f9 noto rappresentante della stessa famiglia, il Cyperus papyrus col quale si produce il papiro, \u00e8 stata una delle prime piante utilizzate in agricoltura. Dalla Valle del Nilo la loro coltivazione venne poi progressivamente estesa ad altre zone a clima temperato e suolo fertile. \nIl \"C. esculentus\" fu introdotto in Spagna dagli Arabi al tempo della loro occupazione di ampi territori della penisola. Attualmente, la sua coltivazione estensiva e per scopi commerciali comuni avviene pressoch\u00e9 esclusivamente in Spagna, limitatamente alla regione di Valencia, dove \u00e8 stato anche creato un \"Consejo Regulador de Chufa de Valencia\". La \"chufa\" \u00e8 oggi un prodotto a denominazione d'origine protetta (DOP), garantito dall'Unione europea.\nUsi.\nAgli inizi dell'Ottocento fu individuato come surrogato del caff\u00e8 dai maceratesi Paolo Spadoni e Benedetto Mancini. Una volta raccolti, i tuberi vengono lavati e seccati per conservarli meglio, e posti in vendita. Il loro uso pi\u00f9 apprezzato \u00e8 per la preparazione della horchata (\u201corxata\u201d in catalano, equivalente di \u201corzata\u201d in italiano), una bevanda rinfrescante tipica del litorale sudorientale spagnolo.\nVengono tuttavia impiegati, in Spagna, anche come esca per alcuni tipi di cacciagione, quale cervo e specialmente tacchino.\nCaratteristiche nutrizionali.\nSebbene il tubero venga consumato in modo limitato per l'alimentazione umana, il suo interesse nutrizionale \u00e8 considerevole, grazie al suo ridottissimo contenuto in grassi, peraltro di composizione simile a quella dell'olio d'oliva quanto ad acidi grassi, a causa, inoltre, dell'assenza di glutine e di colesterolo, dell'alto contenuto di minerali, soprattutto fosforo e potassio, e del modestissimo contenuto di sodio.\nDunque, lo stesso interesse accompagna il suo derivato pi\u00f9 noto, l\"'Horchata de Chufa\" o \"Orxata de Xufa\" in valenciano. Secondo le raccomandazioni del citato \"Consejo Regulador\", la composizione nutrizionale tipica di 100 ml di tale bevanda, che pu\u00f2 consumarsi fresca, o pastorizzata, o in forma di granita, \u00e8 il seguente: contenuto energetico circa 66 kcal, proteine circa 0,5 g, carboidrati oltre 10\u00a0g con almeno 1,9\u00a0g di amidi, grassi almeno 2\u00a0g. Il tenore in fibra suole essere superiore a 0,5 g/100 ml, quello in sodio inferiore a 0,1 g/100 ml."}
{"id": "133865", "revid": "767487", "url": "https://it.wikipedia.org/wiki?curid=133865", "title": "Esperimento di Griffith", "text": "L'esperimento di Frederick Griffith del 1928 fu uno dei primi esperimenti a suggerire che i batteri sono in grado di trasferire informazioni genetiche attraverso un processo noto come trasformazione. In tal modo, esso apr\u00ec la strada alla determinazione di quale fosse la natura del materiale genetico.\nChe esistesse una qualche sostanza in grado di trasmettere l'informazione genetica (il materiale genetico, appunto) era noto da tempo. Tra la fine dell'Ottocento e i primi anni del Novecento venne proposto e dimostrato che il materiale genetico fosse racchiuso nei nuclei delle cellule (August Weismann) e in particolare nei cromosomi (teoria cromosomica dell'ereditariet\u00e0 di Sutton, Boveri del 1902 dimostrata solo pi\u00f9 tardi dagli esperimenti su \"Drosophila melanogaster\" di Thomas H. Morgan e dei suoi allievi).\nRimaneva per\u00f2 aperta la questione intorno alla materia costitutiva del materiale genetico.\nPremesse.\nL'ufficiale medico inglese F. Griffith in quegli anni studiava un batterio in grado di causare la polmonite: lo pneumococco (\"Streptococcus pneumoniae\"). Nei suoi esperimenti fece uso di due ceppi batterici:\nDi fatto ora sappiamo che il ceppo R deriva da una mutazione di un ceppo S. Per quanto riguarda il ceppo S, ne esistono diverse varianti suddivise in base alla composizione chimica della capsula. Griffith, in particolare, studi\u00f2 le varianti note come IIS e IIIS. In seguito a mutazioni di batteri IIS si potevano sviluppare batteri R (privi di capsula). I batteri R (detti IIR dal momento che derivano da batteri IIS) possono retromutare (cio\u00e8 riacquisire, in modo naturale, la capacit\u00e0 di produrre la capsula batterica) e formare pneumococchi di ceppo S: ma solo IIS. Lo stesso discorso vale per i batteri IIIS.\nIn definitiva IIR non potr\u00e0 mai retromutare in IIIS e IIIR ma potr\u00e0 retromutare in IIS.\nSchema.\nDa ci\u00f2 si deduce che, per provocare la malattia, \u00e8 necessaria la presenza della capsula e i batteri capsulati devono essere ovviamente vivi.\nPer spiegare a prima vista questo strano risultato si potrebbe forse pensare che alcuni batteri IIR iniettati siano retromutati in IIS (causando la polmonite), ma questo \u00e8 da escludere dal momento che nei tessuti dell'animale erano stati isolati batteri IIIS e non IIS.\nConclusioni.\nGriffith propose l'unica spiegazione plausibile: alcuni batteri IIR, in seguito all'interazione con batteri morti IIIS si erano trasformati in IIIS. Evidentemente all'interno dei IIIS morti doveva essere presente una qualche sostanza in grado di conferire ai batteri IIR che l'acquisivano la capacit\u00e0 di sintetizzare la capsula polisaccaridica. Questa sostanza \u00e8 il materiale genetico.\nGriffith chiam\u00f2 il materiale genetico \"principio trasformante\". Erroneamente, come per\u00f2 la stragrande maggioranza degli scienziati suoi contemporanei, riteneva che questa sostanza dovesse essere di natura proteica.\nA partire da questo importantissimo esperimento, Avery, MacLeod e McCarty nel 1943 dimostrarono che il materiale genetico in questione era il DNA (anche se la prova definitiva arriv\u00f2 solo dagli esperimenti di Hershey e Chase del 1953)."}
{"id": "133866", "revid": "339392", "url": "https://it.wikipedia.org/wiki?curid=133866", "title": "Movimento dei Club Pannella-Riformatori", "text": ""}
{"id": "133867", "revid": "113376550", "url": "https://it.wikipedia.org/wiki?curid=133867", "title": "Panarabismo", "text": "Il panarabismo \u00e8 sia un movimento politico sia un'ideologia: lo scopo principale \u00e8 la creazione di un soggetto politico autonomo che metta insieme tutti i popoli arabofoni.\nGli stati di lingua araba si trovano nel Nord Africa, in Medio Oriente e nel Corno d'Africa.\nStoria.\nQuesto movimento \u00e8 stato partorito dalle menti di alcuni intellettuali nel decennio compreso tra il 1870 - 1880 nella zona allora occupata dall'Impero ottomano ed abitata da arabi ed arabofoni.\nNacque in primo luogo come reazione contro il comunitarismo islamico turco con l'esigenza di riscoprire una nuova identit\u00e0, diversa dalla semplice caratterizzazione religiosa. Il suo pi\u00f9 celebre manifesto (\"Le R\u00e9veil de la nation arabe dans l'Asie turque\"), \u00e8 stato scritto nel 1905 da un intellettuale arabo libanese di fede cristiano maronita: Negib Azoury.\nParadossalmente la pi\u00f9 compiuta espressione partitica del panarabismo \u00e8 stata costituita negli anni '80 dal \"Ba'th\", il partito formalmente al potere in Iraq durante la dittatura di Saddam Hussein. La ragione di questo risiede nel fatto che i principali vettori sociali di diffusione della cultura panaraba, nella seconda met\u00e0 del secolo scorso, si sono trovati principalmente tra i sunniti iracheni, le popolazioni giordano-palestinesi e la piccola borghesia siriana.\nInfatti se \u00e8 corretto asserire che i primi sostenitori del panarabismo siano state le gerarchie ecclesiastiche della Mecca, da queste discesero poi le dinastie regnanti in Iraq (fino al 1958) e in Giordania (sino ad oggi): gli Hascemiti.\nNella sua storia il panarabismo ha avuto molteplici aspetti: dopo la prima guerra mondiale si trasform\u00f2 in una \"bandiera\" dell'irredentismo anti-francese e anti-britannico. Infatti in quegli anni la Francia e la Gran Bretagna si erano sostituiti alla dominazione turca dopo il dissolvimento dell'Impero ottomano.\nSempre il Panarabismo, dopo il secondo conflitto mondiale, fu la base ideale su cui si fond\u00f2 nel 1945 la Lega araba al Cairo e su cui per due volte fu fondata la RAU (Repubblica Araba Unita) nata il 1\u00ba febbraio 1958 su ispirazione di Gam\u0101l \u02bfAbd el-N\u0101\u1e63er che feder\u00f2 fino al 1961 Egitto e Siria (la Siria ne usc\u00ec in seguito a un colpo di Stato). La RAU continu\u00f2 solo con la presenza dell'Egitto ed ebbe successivamente l'adesione dello Yemen del nord. In risposta alla RAU nacque anche l'Unione araba, federazione fra Giordania ed Iraq costituita due settimane dopo.\nIdeologia.\nIl panarabismo \u00e8 stato a lungo un'ideologia utopistica a causa delle profonde divergenze interpretative sia della scena politica sia delle parole stesse di Maometto: essendo diverse e divergenti le interpretazioni della fede islamica, ed essendo la politica diretta conseguenza di questa, le differenze religiose si sono trasformate col tempo in divergenze politiche. Queste a loro volta hanno dato luogo a guerre sanguinarie come il conflitto Iran-Iraq o le lotte per la conquista del potere in Arabia Saudita, nazione che contiene le principali risorse petrolifere del pianeta."}
{"id": "133868", "revid": "729019", "url": "https://it.wikipedia.org/wiki?curid=133868", "title": "Yasuhiro Nakasone", "text": "Biografia.\nGiovent\u00f9.\nNato il 27 maggio 1918 al n. 35 di Suehiroch\u014d, a Takasaki, nella prefettura di Gunma, da Matsugoro Nakasone, un commerciante di legname, e da sua moglie Yuku Nakamura, terzogenito di sei figli, di cui gli ultimi due morti in tenera et\u00e0, e secondo figlio maschio, prima di entrare in politica consegu\u00ec la laurea presso il Dipartimento di scienze politiche alla Facolt\u00e0 di giurisprudenza dell'Universit\u00e0 Imperiale di Tokyo e partecip\u00f2 alla seconda guerra mondiale, durante la quale serv\u00ec nella Marina imperiale in qualit\u00e0 di ufficiale di complemento, terminando il conflitto col grado di maggiore del Corpo di commissariato (servizio amministrativo) della Marina ().\nIl servizio in Marina durante la guerra.\nLa sua carriera da ufficiale inizi\u00f2 frequentando la Scuola di amministrazione della Marina, uscendone fresco di nomina il 18 aprile 1941. L'11 agosto dello stesso anno fu imbarcato sull'incrociatore pesante (1\u00aa Flotta, 6\u00aa Divisione incrociatori) sul quale svolse esercitazioni nel Pacifico al largo della prefettura di K\u014dchi nella baia di Tosa. il 20 novembre successivo venne trasferito al 2\u00ba reparto costruzioni (\"Shisetsubu\") del 2\u00ba Distretto navale con quartier generale a Kure dove giunse il 26. In qualit\u00e0 di ufficiale amministrativo supervision\u00f2 le ordinazioni e l'approvvigionamento di razioni, munizioni, carburante, aerei Mitsubishi G4M, caccia \"Zero\" e il loro imbarco sulle navi da trasporto assieme a 3.000 marinai della Forza speciale da barco, sino alla partenza, prevista per il 29, venendo costretto ad organizzare tutto di giorno e a caricare di notte, restando quasi senza dormire. Il convoglio salp\u00f2 il 29 novembre con a bordo 2.000 artieri e Nakasone venne imbarcato sulla \"Taito Maru\", giungendo a Davao, sull\u2019isola di Mindanao, dove sbarcarono l'8 dicembre 1941, dopo l'inizio della guerra del Pacifico, per l'invasione e occupazione delle Filippine e subendo il bombardamento da parte di B-17 dell'USAAF durante la costruzione del campo d'aviazione.\nSuccessivamente, diretti nel Borneo per l'invasione delle Indie orientali olandesi, il 24 gennaio 1942, nella battaglia navale di Balikpapan, Nakasone vide affondare nello stretto di Makassar 4 delle 14 navi giapponesi del convoglio per le operazioni di sbarco. I corpi di 23 compagni morti in questa battaglia furono cremati sulla spiaggia e Nakasone scrisse una poesia sui suoi pensieri di quel momento.\nQuindi prest\u00f2 servizio nella citt\u00e0 di Balikpapan, dove ordin\u00f2 ai suoi uomini di dare la caccia e rapire donne da usare come schiave sessuali, (ne sopravvivono documenti ufficiali nei quali viene lodato per averne rapite tante). Quando nel 2007 gli fu chiesto di questo, afferm\u00f2 che le donne erano state portate in un \"circolo ricreativo\" per giocare a sh\u014dgi e go con gli ufficiali uomini. Criticato sulla questione, rifiut\u00f2 di ammettere qualsiasi responsabilit\u00e0, insistendo sul fatto di non essere mai stato a conoscenza che le donne fossero costrette a tali servizi.\nNakasone continu\u00f2 a servire come ufficiale commissario. Trasferito a Mak\u014d, il 10 marzo dello stesso anno, fu destinato al reparto di costruzione della Marina venendo promosso capitano a novembre. Il 18 agosto 1943 Nakasone fu distaccato al Deposito della marina di Takao (Comando presidio di Mak\u014d). Il 1\u00ba novembre 1944, Nakasone fu aggregato al 1\u00ba Distretto navale con quartier generale a Yokosuka. Successivamente, l'11 febbraio 1945 si spos\u00f2 con Tsutako, figlia di Giichir\u014d Kobayashi, sorella minore di un compagno e professore all'Universit\u00e0 di Waseda. Subito dopo, il 25 febbraio, suo fratello minore Ryosuke, sottotenente di vascello anch'egli ufficiale della marina, mor\u00ec a bordo di un aereo da trasporto Showa/Nakajima L2D (103\u00aa Squadriglia navale) che lo stava portando da Kisarazu alla base aerea di Iwakuni assieme ad altri 11 militari: il velivolo si schiant\u00f2 sul monte Tsubonegatake a causa di una tormenta di neve.\nFinita la guerra si conged\u00f2 col grado di maggiore commissario della marina. Il 29 ottobre 1985, dopo essere entrato in carica come primo ministro, Nakasone rispose all'interpellanza di Mitsuo Higashinaka (Partito Comunista Giapponese) alla Commissione bilancio della Camera dei rappresentanti sulla questione del Santuario Yasukuni durante la guerra in Estremo Oriente; afferm\u00f2 che \u00abQuella fu una guerra insensata e una guerra sbagliata\u00bb, ammettendo, di fatto, l'aggressione contro la Cina.\nCarriera politica.\nLa sua carriera pubblica cominci\u00f2 nel 1946, quando fu eletto alla Dieta come membro della Camera dei rappresentanti. Nel corso degli anni conquist\u00f2 notoriet\u00e0 ed autorevolezza all'interno del Partito Liberal Democratico fino a divenire, nel 1959, ministro della scienza nel governo Kishi. Successivamente sarebbe stato ministro dei Trasporti dal 1967, ministro della Difesa dal 1970, ministro del commercio e dell'industria dal 1972, ministro dell'amministrazione dal 1981 e primo ministro dal 1982. Durante il suo governo inaugur\u00f2 una nuova era di relazioni amichevoli con l'Unione Sovietica e la Repubblica Popolare Cinese ma, nel contempo, strinse ancora di pi\u00f9 i legami del Giappone con gli Stati Uniti, di cui ammirava molto il presidente Reagan.\nIn politica interna divenne noto per aver intrapreso una vasta politica di privatizzazioni (fra cui quella delle ferrovie), che avrebbero favorito la crescita economica, ma anche per aver rivitalizzato il sentimento nazionalista dei giapponesi. Esempi di quest'ultimo indirizzo sono la visita del 1985 al santuario Yasukuni (la prima di un capo di governo giapponese dalla fine della guerra) e le dichiarazioni in cui proclam\u00f2 che il successo economico del suo paese era figlio dell'assenza di minoranze etniche, che invece abbondavano in America, abbassando il livello medio di QI. Ci\u00f2 provoc\u00f2 le proteste della piccola minoranza coreana (nonch\u00e9 le dimissioni del suo ministro dell'educazione), in seguito alle quali fu costretto a precisare che aveva inteso riferirsi all'assenza di \"minoranze problematiche\".\nNel 1987 si dimise dall'incarico per permettere un ricambio naturale al vertice ma anche per non danneggiare i nuovi equilibri interni creatisi nell'LPD. Rimase comunque in parlamento per altri 16 anni, nonostante gli scandali che lo videro coinvolto tra la fine degli anni ottanta e l'inizio degli anni novanta (su tutti quello della Recruit). Venne escluso dalla lista liberaldemocratica alle elezioni solo nel 2003, su pressione dell'allora premier Koizumi, nell'ambito di un duro scontro fra vecchia e nuova guardia del partito. Da allora si \u00e8 ritirato a vita privata fino alla morte, avvenuta nel 2019 all'et\u00e0 di 101 anni, fatto che lo rende il secondo primo ministro giapponese pi\u00f9 longevo dopo Naruhiko Higashikuni."}
{"id": "133875", "revid": "729019", "url": "https://it.wikipedia.org/wiki?curid=133875", "title": "Fecaloma", "text": "Il fecaloma, o fecalita, o coprolita, \u00e8 un ammasso di feci disidratate che si pu\u00f2 formare nell'intestino crasso o all'interno di un diverticolo.\nEziologia.\nIl fecaloma si forma per trattenimento delle feci all'interno dell'intestino. Nel paziente, generalmente un anziano, allettato e con alterazioni di tipo neurologico o demenza, si verificano alterazioni del riflesso della defecazione e le feci possono essere trattenute nell'ampolla rettale. L'incompleta evacuazione delle feci determina un maggiore riassorbimento di acqua e pu\u00f2 portare alla formazione di un ammasso di feci consistenti, dure e difficilmente evacuabili nel retto-sigma, il fecaloma. In determinate condizioni l'ammasso di feci pu\u00f2 assorbire sali di calcio aumentando di compattezza fino a ricordare un sasso (coprolita).\nSegni e sintomi.\nI fecalomi, specie se multipli, tendono a provocare dolore ai quadranti inferiori dell'addome. Il disturbo addominale tende a presentarsi in particolare a breve distanza dal pasto. Si pu\u00f2 inoltre accompagnare a sensazione di pienezza rettale, di tenesmo o di dolore di tipo colico nella fossa iliaca sinistra. A causa della sintomatologia dolorosa associata al pasto, spesso i soggetti, talvolta inconsapevolmente, riducono volontariamente l'assunzione di cibo e pertanto la conseguente perdita di peso \u00e8 un sintomo piuttosto comune.\nAlcuni soggetti presentano inoltre dei sintomi aspecifici di accompagnamento quali nausea, vomito e disidratazione. La cefalea, cos\u00ec come un vago senso di malessere, sono sintomi frequenti. A causa del fecaloma il rettosigma tende a dilatarsi e la dura massa fecale non sempre \u00e8 cos\u00ec plastica da poter essere espulsa attraverso il canale anale del paziente, il quale, a causa del dolore, in genere effettua sforzi defecatori generalmente insufficienti. Talvolta anzich\u00e9 un singolo fecaloma di grosse dimensioni si riscontrano pi\u00f9 masse di feci dure e rotondeggianti, che similmente non riescono a essere espulse.\nIn alcuni casi i pazienti possono paradossalmente accusare diarrea. In realt\u00e0 si tratta di incontinenza di piccole quantit\u00e0 di feci liquide o semi formate. Quando le feci liquide del colon prossimale giungono in prossimit\u00e0 del fecaloma, vengono spinte dalla peristalsi intestinale a superare l'ostacolo della massa fecale, che funziona come una valvola a palla, forzandosi all'intorno della stessa in modo che una piccola quantit\u00e0 di fluido la superi e possa essere evacuata, fatto questo che previene l'occlusione completa.\nIl fecaloma pu\u00f2 comunque anche essere asintomatico.\nCondizioni predisponenti.\nIl fecaloma si verifica con maggiore frequenza nell'et\u00e0 pediatrica, in concomitanza con problemi psicologici o di un megacolon non diagnosticato. Anche nel paziente geriatrico ricoverato, debilitato, allettato o affetto da demenza \u00e8 possibile verificare un'aumentata incidenza del problema. I pazienti che rimangono immobilizzati per lunghi periodi di tempo (ad esempio gli anziani con frattura di anca o femore) sviluppano con grande facilit\u00e0 stipsi, in particolare se non sono attuate misure di prevenzione di tipo dietetico o se non si somministrano blandi lassativi. Una piccola percentuale di questi svilupper\u00e0 anche uno o pi\u00f9 fecalomi.\nI tossicodipendenti (in particolare gli eroinomani, in considerazione della maggiore tendenza di stipsi) e i pazienti che assumono forti dosi di tranquillanti sono pure esposti a sviluppare fecalomi. Alcune malattie, come la malattia di Chagas, la malattia di Hirschsprung e altri danni al sistema nervoso autonomo nella sottomucosa e muscolare del colon (plesso di Auerbach) sono in grado di causare fecalomi giganti che richiedono la rimozione chirurgica.\nDiagnosi.\nL'esame fisico del paziente permette spesso di palpare una massa dura di origine fecale in fossa iliaca sinistra. L'esplorazione digitale rettale pu\u00f2 permettere di apprezzare il fecaloma nell'ampolla rettale. In alcuni casi il fecaloma \u00e8 situato nel sigma e pertanto al di sopra del dito esploratore.\nLa retto-sigmoidoscopia \u00e8 particolarmente utile in tutti i casi di masse localizzate nel sigma o nel colon discendente. Si pu\u00f2 inoltre ricorrere alla radiografia diretta dell'addome che mette in evidenza con relativa facilit\u00e0 i coproliti, ma non sempre permette una netta distinzione tra fecalomi e tumori maligni del grosso intestino.\nComplicanze.\nIn genere si associano all'impaccamento fecale. Volvolo intestinale, megacolon ed ostruzione rettale si osservano in casi rari ma sono complicanze potenzialmente gravi. Con frequenza decisamente maggiore si possono osservare:\nTrattamento.\nI fecalomi possono essere rimossi con un clistere evacuativo o, in alcuni casi pi\u00f9 semplici, tramite un'esplorazione rettale. Nei casi pi\u00f9 gravi \u00e8 necessario operare una rottura meccanica. In quest'ultimo caso attraverso il rettoscopio viene fatta avanzare una sonda di gomma con la quale si rompe il fecaloma, sia per l'azione meccanica, sia per l'iniezione di piccole quantit\u00e0 di acqua all'interno del fecaloma stesso. Successivamente a questa azione di ammorbidimento della massa fecale, si pratica una rettoclisi con soluzione fisiologica o altre soluzioni lubrificanti. Per fecalomi localizzati in zone dell'intestino difficilmente raggiungibili con il rettoscopio \u00e8 necessario intervenire chirurgicamente.\nL'ostruzione da fecalomi ed i tentativi di rimozione possono avere effetti gravi e persino letali, come la perforazione da rottura della parete del colon causata in genere dall'introduzione del catetere o dalle manovre meccaniche di rottura."}
{"id": "133876", "revid": "287204", "url": "https://it.wikipedia.org/wiki?curid=133876", "title": "Paolo Schiavo", "text": "Biografia.\nNasce a Firenze nel 1397. Formatosi nell'ambiente camaldolese dominato dall'opera di Lorenzo Monaco, secondo il Vasari \u00e8 a bottega presso Masolino da Panicale, influenzato dalla pittura di Masaccio e successivamente di Domenico Veneziano.\nPer via stilistica gli possono essere attribuiti: la \"Visitazione\", la \"Nativit\u00e0\" e l\"'Adorazione dei Magi\" ora alla Collezione Johnson di Filadelfia; l'\"Annunciazione\" di Berlino e la tavola con il \"Cristo nell'Orto\" e \"San Girolamo penitente\" ora al Museo di Altenburg, collocabili tra il 1420 e il 1430. Nel 1429 si immatricol\u00f2 all'Arte dei Medici e Speziali. Nel 1435 circa \u00e8 a Castiglione Olona insieme a Masolino, dove realizz\u00f2 alcuni affreschi nell'abside della Collegiata di Castiglione Olona con \"Storie di santa Maria\". Lui in particolare realizz\u00f2 tutte le lunette e gli affreschi del muro meridionale dell'abside. \nA Montelupo Fiorentino, presso il crocevia tra la via maestra pisana, la Villa medicea dell'Ambrogiana, la via verso Volterra, e quella verso il Chianti lungo il torrente Pesa, vi \u00e8 una datata intorno al 1436, adesso inserita nell'Oratorio dell'Erta, ma originariamente affrescata su un tabernacolo stradale.\nTra il 1435 e il 1440 esegu\u00ec le tavole con \"Coro di angeli musicanti\", \"Sant'Ansano\" e \"San Biagio\" per un tabernacolo nella chiesa di San Lorenzo a San Giovanni Valdarno, in collaborazione con lo Scheggia: esecutore della tavola centrale con la \"Madonna col Bambino in trono\" e di un'altra tavola con \"Coro di angeli musicanti\": tali dipinti sono oggi nel Museo della basilica di Santa Maria delle Grazie. Opere successive sono l'affresco con la \"Madonna e Santi\" della chiesa di San Miniato al Monte a Firenze (1436), il \"Tabernacolo dell'Olmo\" a Castello, vicino a Firenze (1447) e la \"Crocifissione mistica\" di Sant'Apollonia, sempre a Firenze (1448).\nDel 1460 sono gli affreschi che la tavola dell'Oratorio delle Querce a Legnaia, vicino a Firenze. Dal 1462 \u00e8 documentato a Pisa dove lasci\u00f2 un \"Crocifisso\" ora al Museo di San Matteo. Qui dove mor\u00ec nel 1478.\nAttribuito a Paolo Schiavo \u00e8 anche un ciclo di affreschi che si conserva a Castelnuovo d'Elsa, frazione del comune di Castelfiorentino, nella chiesa dei Santi Lorenzo e Barbara. Nella parte superiore vi si vede una \"Crocifissione con i dolenti\"; immediatamente sotto, dentro una nicchia affrescata nel sottarco con figure di Cristo e di Santi e nella parete di fondo con una \"Piet\u00e0\" e le figure di \"Santa Verdiana\" e \"Santa Caterina di Alessandria\", oltre a una tavola con la \"Madonna tra i santi Lorenzo, Barbara, Gregorio, Giacomo e il committente\". Le opere furono probabilmente dipinte intorno agli anni sessanta del Quattrocento. Un po' pi\u00f9 tarda dovrebbe essere la realizzazione dell'affresco della \"Madonna del latte\" nella chiesa di San Martino a Vespignano a Vicchio di Mugello (recentemente restaurato), nonch\u00e9 quello molto deteriorato detto della \"Madonna dell'umilt\u00e0\" presente in un tabernacolo poco pi\u00f9 a nord di Vespignano in localit\u00e0 detta Bruna "}
{"id": "133877", "revid": "767487", "url": "https://it.wikipedia.org/wiki?curid=133877", "title": "Baccheo", "text": "Il bacch\u00e8o \u00e8 uno dei piedi della metrica greca e latina. Si compone di una sillaba breve seguita da due sillabe lunghe (\u222a \u2014 \u2014): \u00e8 di conseguenza un piede di 5 more, di ritmo ascendente, appartenente al \"g\u00e9nos hemi\u00f3lion\", in quanto il rapporto tra tesi ed arsi \u00e8 di 2:3.\nQuesto piede possiede anche un \"gemello\", il palimbaccheo o antibacch\u00e8o o baccheo rovesciato (\u2014 \u2014 \u222a) di ritmo discendente, che per\u00f2 non \u00e8 praticamente mai usato come piede indipendente.\nIl termine \"baccheo\" deriva da Bacco: questo ritmo era legato al culto di Dioniso, e utilizzato nei canti in suo onore. Su altri suoi utilizzi, non si pu\u00f2 avere molta certezza, dal momento che con questo termine i metricologi antichi indicavano anche il coriambo e l'antispasto. Spesso sizigie trocaiche o giambiche sincopate assumono la forma di un baccheo: i bacchei veri e propri sono invece rari, e si incontrano nella lirica corale e di tanto in tanto nella poesia drammatica, soprattutto in Eschilo.\nIl baccheo ammette talvolta risoluzione di una delle sillabe lunghe; \u00e8 anche possibile la sostituzione della sillaba breve con una lunga irrazionale, mentre, secondo la regola usuale, l'ultimo piede di un verso \u00e8 \"indifferens\".\nI principali metri bacchiaci sono:\nL'utilizzo dell'antibaccheo come piede indipendente \u00e8 rarissimo e si incontra solo in epoca ellenistica o pi\u00f9 tarda, come in un inno di Mesomede."}
{"id": "133882", "revid": "1543377", "url": "https://it.wikipedia.org/wiki?curid=133882", "title": "Biopsia epatica", "text": "La biopsia epatica consiste nel prelievo (biopsia) di un piccolo campione tessuto epatico allo scopo di eseguire una valutazione istologica attraverso l'esame microscopico. Viene fatta per aiutare la formulazione di una diagnosi di malattia epatica, per valutarne la gravit\u00e0 e per monitorare i progressi del trattamento.\nStoria.\nIl primo aspirato di fegato \u00e8 stato eseguito dal medico tedesco Paul Ehrlich nel 1883. La tecnica di biopsia percutanea epatica \u00e8 del 1920. L'approccio transgiugulare \u00e8 stato promosso dal radiologo Charles Dotter nel 1970.\nTipologie.\nLa biopsia del fegato pu\u00f2 avvenire per via percutanea (tramite un ago attraverso la pelle), transvenousa (attraverso i vasi sanguigni) o direttamente durante un intervento chirurgico addominale. Il campione viene esaminato al microscopio e pu\u00f2 essere trattato successivamente con prodotti al fine di determinare il contenuto di ferro e di rame. Nel sospetto di tubercolosi viene effettuata una cultura microbiologica.\nIndicazioni.\nLa biopsia epatica \u00e8 spesso necessaria per la diagnosi di un problema al fegato (ittero, esami del sangue anomali), dove gli altri approcci diagnostici non sono stati in grado di identificare una causa. L'epatopatia alcolica e la tubercolosi del fegato possono essere diagnosticate tramite biopsia. Anche nello studio di tumori del fegato si utilizza la biopsia.\nSe la diagnosi \u00e8 gi\u00e0 chiara, come l'epatite cronica B o l'epatite C, la biopsia epatica \u00e8 utile per valutare la gravit\u00e0 del danno epatico associato; lo stesso vale per emocromatosi (una sovrabbondanza di ferro) anche se spesso viene evitata. La cirrosi biliare primitiva e la colangite sclerosante primitiva possono richiedere una biopsia anche se altre modalit\u00e0 diagnostiche hanno reso questa meno necessaria.\nOccasionalmente, la biopsia epatica viene utilizzata per monitorare i progressi del trattamento, come ad esempio nell'epatite cronica virale.\nBenefici e limiti.\nDurante il XX secolo, la biopsia \u00e8 stata considerata come il \"gold standard\" per valutare lo stato e il grado della malattia epatica cronica. I protocolli raccomandano la biopsia epatica nella gestione di quasi tutti i pazienti con epatite C e B.\nLa biopsia epatica \u00e8 generalmente una procedura sicura, ma \u00e8 invasivo. Le complicanze della biopsia epatica sono rare ma potenzialmente letali. La maggior parte delle complicanze (60%) si verificano entro le due ore e il 96% entro le 24 ore successive alla procedura. Circa il 2-3% dei pazienti sottoposti a biopsia epatica richiedono l'ospedalizzazione per la gestione di un evento avverso. Il 30% dei pazienti avvertono dolore significativo durante la procedura. Sanguinamenti importanti dopo una biopsia del fegato si verificano in 1-2 pazienti su 100. Il sanguinamento di solito si manifesta entro le tre o quattro ore. Esso generalmente termina autonomamente, ma se persiste, una trasfusione di sangue pu\u00f2 essere necessaria. Un intervento chirurgico o l'angiografia (una procedura in cui viene identificata la sede del sanguinamento e trattata) pu\u00f2 essere richiesta se il sanguinamento \u00e8 grave o non si ferma da solo. L'emorragia intraperitoneale \u00e8 la conseguenza pi\u00f9 grave del sanguinamento. Complicanze fatali sono stati riportate fino al 0,01-0,3% dei pazienti sottoposte a biopsia.\nI risultati della biopsia mostrano una significativa variabilit\u00e0 (fino al 40% per la diagnosi di fibrosi) che pu\u00f2 portare a una diagnosi sbagliata. Il risultato dipende dalla rappresentativit\u00e0 del campione prelevato.\nIl costo della biopsia epatica \u00e8 stimato in 1.032 dollari statunitensi senza che avvengano complicazioni e $ 2.745 con complicanze.\nLa comunit\u00e0 scientifica raccomanda la messa a punto di test affidabili e non invasivi come alternativa alla biopsia per i pazienti con epatiti croniche. La biopsia epatica probabilmente rimarr\u00e0 particolarmente importante nella diagnosi di malattie del fegato inspiegabili. Test non invasivi per la fibrosi epatica, nelle malattie epatiche alcoliche, e virali, sono destinati a diventare sempre pi\u00f9 utilizzati."}
{"id": "133883", "revid": "1745361", "url": "https://it.wikipedia.org/wiki?curid=133883", "title": "Erbazzone", "text": "L'erbazzone o anche detto Scarpazzone, (\"Scarpas\u00f2un\" in dialetto reggiano) \u00e8 una tipica specialit\u00e0 gastronomica reggiana. Nella sua preparazione, le famiglie contadine pi\u00f9 umili usavano anche il fusto bianco, cio\u00e8 la scarpa, della bietola. L'Erbazzone \u00e8 quindi di stagione da fine giugno ai Santi, il periodo di crescita delle bietole.\nMeno famosa la versione Scarpazzone, che si differenzia dal tradizionale per la mancanza della pasta e la frittura dell'impasto di bietole e spinaci.\nL'erbazzone in pratica \u00e8 una torta salata composta da un fondo di pasta (detta Foieda), ripieno per due centimetri con un impasto di bietole lesse e insaporite (a volte unite con spinaci lessi), uovo, scalogno, cipolla, aglio e tanto Parmigiano-Reggiano. Viene poi richiuso con un altro strato di pasta cosparso di lardelli o pezzetti di pancetta e punzecchiato con la forchetta.\nVariazioni recenti prevedono l'uso della pasta sfoglia o pasta bris\u00e9e, e della ricotta vaccina nell'impasto.\nDerivano dall'erbazzone le chizze salate, diffuse nel reggiano, e gli erbazzoncini. Le prime sono dei quadretti di pasta sfoglia cotta al forno con il medesimo ripieno dell'erbazzone, i secondi sono delle piccole losanghe di pasta, ripiene con lo stesso impasto dell'erbazzone e fritte nello strutto, molto simili allo gnocco fritto.\nL'erbazzone montanaro.\nNe esiste una versione chiamata Erbazzone Montanaro che si cucina nella zona di Castelnovo ne' Monti-Carpineti dove l'impasto viene addizionato con il riso.\nL'erbazzone montanaro, pi\u00f9 alto di spessore, non viene ricoperto in superficie se non talvolta da una spennellata di glassa d'uovo o da una spolverata di granelli di zucchero. Questo prodotto di pianura arriv\u00f2 in montagna portato dalle mondine che dall'appennino si spostavano nella \"bassa\" da marzo ad ottobre a liberare le risaie dalle erbacce. Per ogni giorno di lavoro ricevevano un kg di riso. Da alcuni anni a Carpineti si tiene in estate una manifestazione denominata \"Scarpazzone in forma\" per celebrare il tipico erbazzone montanaro con il riso.\nPreparazione.\nPreparare l'impasto per la sfoglia dell'erbazzone, mettendo su di una spianatoia la farina a fontana, il burro freddo a pezzetti, il sale e tanta acqua gassata quanta ne serva per ottenere un composto liscio ed elastico (circa un bicchiere); impastare bene gli ingredienti e formate con essi una palla, che si dovr\u00e0 ricoprire con della pellicola e lasciare riposare in un luogo fresco e asciutto per almeno mezz'ora. Accendere il forno a 180\u00a0\u00b0C.\nIntanto fare lessare le bietole in acqua salata (o cuocerle al vapore), poi strizzarle e tritarle.\nTritare il lardo e metterlo a sciogliere in un tegame a fuoco basso insieme a due cucchiai di olio, poi aggiungere l'aglio (intero) e i cipollotti tritati e far appassire.\nTogliere poi l'aglio e aggiungere il prezzemolo tritato, le bietole, il sale e il pepe; lasciare insaporire per qualche minuto, poi togliere il tegame dal fuoco e fare intiepidire.\nUnire in seguito il parmigiano reggiano grattugiato alle bietole e amalgamare bene. Prendere la pasta per la sfoglia e tirarla sottilmente fino a formare due dischi: uno dovr\u00e0 essere qualche centimetro pi\u00f9 largo del diametro della teglia scelta per cuocere l'erbazzone e lo si user\u00e0 per foderare la tortiera imburrata; i centimetri in pi\u00f9 servono per rivestire i bordi della tortiera. L'altro disco servir\u00e0 per chiudere la preparazione.\nPosto il disco pi\u00f9 grande sul fondo della tortiera, versare il ripieno, livellarlo bene e poi ricoprire con l'altro disco pi\u00f9 piccolo. Saldare il bordo della pasta sottostante ripiegando il contorno.\nCon i rebbi di una forchetta punzecchiare tutta la superficie della sfoglia e poi spennellarla bene con il tuorlo d'uovo.\nCuocere in forno gi\u00e0 caldo per trenta minuti circa, poi cospargere la superficie dell'erbazzone con la pancetta tagliata a striscioline e continuare la cottura per altri dieci-quindici minuti circa.\nA cottura avvenuta lasciar intiepidire o raffreddare. Servire l'erbazzone tagliandolo a fette o losanghe."}
{"id": "133884", "revid": "1005847", "url": "https://it.wikipedia.org/wiki?curid=133884", "title": "Zenk\u014d Suzuki", "text": ""}
{"id": "133886", "revid": "1005847", "url": "https://it.wikipedia.org/wiki?curid=133886", "title": "Masayoshi \u014chira", "text": "Fu il sesto premier nipponico di religione cristiana (Anglicanesimo)."}
{"id": "133888", "revid": "1682541", "url": "https://it.wikipedia.org/wiki?curid=133888", "title": "Takeo Fukuda", "text": " Suo figlio \u00e8 Yasuo Fukuda, anch'egli successivamente Primo ministro. "}
{"id": "133889", "revid": "1005847", "url": "https://it.wikipedia.org/wiki?curid=133889", "title": "Takeo Miki", "text": ""}
{"id": "133890", "revid": "267046", "url": "https://it.wikipedia.org/wiki?curid=133890", "title": "37 Fides", "text": "37 Fides \u00e8 un grande asteroide della Fascia principale.\nFu scoperto da Karl Theodor Robert Luther il 5 ottobre 1855 dall'Osservatorio di D\u00fcsseldorf (situato nel distretto urbano di Bilk) in Germania, di cui era direttore dal 1851. Fu battezzato cos\u00ec in onore di Fede, la dea romana della lealt\u00e0.\nAl momento della scoperta dei primi asteroidi furono proposti dei simboli astronomici identificativi. Per Fides il simbolo adottato fu il seguente: ."}
{"id": "133891", "revid": "59912", "url": "https://it.wikipedia.org/wiki?curid=133891", "title": "Disuria", "text": "La disuria (pronuncia moderna: ; pronuncia tradizionale: ) consiste nell'emissione di urine con difficolt\u00e0, non necessariamente accompagnata da dolore, nel qual caso \u00e8 pi\u00f9 corretto parlare di stranguria.\nEziologia.\n- Disuria ostruttiva: difficolt\u00e0 dovuta a un ostacolo nell'emissione delle urine, come nel caso dell'iperplasia prostatica benigna o di tumori prostatici in stadio avanzato.\n- Disuria funzionale: da vescica neurologica.\n- Disuria infettiva: \u00e8 causata da infezioni di microrganismi che colpiscono l'apparato urinario: uretra, vescica, prostata.\nEpidemiologia.\nLe forme infettive colpiscono prevalentemente le donne perch\u00e9 hanno un'uretra pi\u00f9 corta rispetto a quella dell'uomo e per via dell\u2019assenza del liquido prostatico che svolge un\u2019azione battericida."}
{"id": "133892", "revid": "1543377", "url": "https://it.wikipedia.org/wiki?curid=133892", "title": "Leon Max Lederman", "text": "Tra i suoi successi vi sono le scoperte del neutrino muonico nel 1962 e del quark bottom (nello stato legato del mesone upsilon) nel 1977 che hanno contribuito alla sua affermazione tra i fisici delle particelle pi\u00f9 importanti.\nHa ricevuto nel 1982 il premio Wolf per la fisica, assieme a Martin Lewis Perl, per le loro ricerche sui quark e sui leptoni, e nel 1988 il premio Nobel per la fisica, assieme a Melvin Schwartz e Jack Steinberger, per le loro ricerche sui neutrini. Scrittore scientifico riconosciuto, \u00e8 diventato noto nel 1993 per il suo libro intitolato \"The God Particle\" (erroneamente tradotto in italiano come \" invece di \"La particella Dio\"\") in cui stabiliva l'importanza del bosone di Higgs.\nBiografia.\nLederman \u00e8 nato a Manhattan da Minna Rosenberg e Morris Lederman, immigrati ucraini di origine ebraica gestori di una lavanderia, che gli trasmisero l'amore per il sapere.\n\u00c8 cresciuto nel Bronx e si \u00e8 diplomato nel 1939 alla James Monroe High School nel quartiere di South Bronx. In seguito Lederman ha ricevuto la laurea in chimica dal City College di New York nel 1943. Si \u00e8 arruolato nell'esercito avendo l'ambizione, una volta congedato, di diventare un fisico. In effetti, il suo migliore amico durante gli anni delle scuole superiori, Martin J. Klein (poi diventato storico della fisica), lo convinse \"degli splendori della fisica durante una lunga serata su molte birre\".\nDopo tre anni di servizio nei Signal Corps in Francia e Germania durante la seconda guerra mondiale, Lederman si \u00e8 iscritto alla Columbia University dalla quale ha ricevuto la laurea in fisica nel 1948 e il dottorato di ricerca nel 1951 sotto la supervisione di Eugene T. Booth lavorando alla costruzione di una camera a nebbia di Wilson da utilizzare assieme al nuovo sincrociclotrone della Columbia in costruzione ai laboratori Nevis.\nCon la sua prima moglie, Florence Gordon (morta nel 1990), ha avuto due figlie e un figlio: Rena, professoressa di antropologia a Princeton, Rachel, un avvocato per i diritti civili e Jesse, uno scrittore. Nel 1981 ha sposato Ellen Carr, con la quale ha vissuto fin da poco prima del suo novantesimo compleanno a Driggs, in Idaho, in una Blockhaus acquistata con la somma di denaro assegnata assieme al premio Nobel.\nNel maggio del 2015 la medaglia d'oro del premio Nobel \u00e8 stata venduta a un'asta per 765.002 dollari per far fronte alle spese mediche relative alla diagnosi di demenza. \u00c8 morto all'et\u00e0 di 96 anni a causa di complicazioni dovute alla demenza il 3 ottobre 2018 in una struttura di assistenza a Rexburg, in Idaho.\nLederman era ateo ed era noto nella comunit\u00e0 dei fisici per il suo senso dell'umorismo.\nCarriera.\nAl termine del dottorato, si \u00e8 unito alla facolt\u00e0 della Columbia University diventando professore ordinario nel 1958 e venendo poi promosso alla cattedra Eugene Higgins nel 1972. Alla Columbia, Lederman ha lavorato al sincrociclotrone da 385-400 MeV installato presso i laboratori Nevis dei quali \u00e8 diventato direttore nel 1961.\nNel 1956, presso il Brookhaven National Laboratory, ha scoperto il mesone K neutro la cui esistenza era stata predetta sulla base di propriet\u00e0 di simmetria fondamentali.\nSuccessivamente si \u00e8 dedicato allo studio delle propriet\u00e0 del muone assieme a Richard L. Garwin e Marcel Weinrich, ottenendo la prima misura del suo momento magnetico mentre nel 1957 il gruppo ha modificato un esperimento gi\u00e0 esistente in un ciclotrone e ha verificato immediatamente la violazione della parit\u00e0 nel decadimento beta del muone. Il gruppo ha ritardato la pubblicazione dei risultati fino a quando il gruppo di Wu Jianxiong, che stava utilizzando un approccio diverso, non fu pronto. I due articoli dei due gruppi di ricerca sono stati poi pubblicati uno di seguito all'altro sulla stessa rivista scientifica.\nDal 1958 al 1960, in congedo dalla Columbia, ha trascorso un periodo al CERN di Ginevra come membro della Fondazione Ford dove ha progettato l'esperimento Muon \"g\"-2 (che proseguir\u00e0 per diversi decenni e dar\u00e0 vita a numerose collaborazioni) e misurato lo spin del muone.\nNel 1968 il suo gruppo di ricerca presso il Brookhaven ha studiato la produzione di coppia di elettroni e muoni nelle interazioni adroniche ad ampio momento trasversale, osservando una \"spalla\" nei dati che per\u00f2 non hanno identificato come una nuova particella, il mesone J/\u03c8, la cui identificazione nel 1974 da parte di Burton Richter e Samuel Chao Chung Ting valse loro il premio Nobel nel 1976.\nNel 1979 ha preso un lungo periodo di aspettativa dalla Columbia per assumere l'incarico di direttore del Fermilab, sostituendo il primo direttore Robert Rathbun Wilson, del quale diventer\u00e0 poi direttore emerito nel 1989.\nNel 1986 ha fondato ad Aurora la Illinois Mathematics and Science Academy, una scuola superiore pubblica per studenti meritevoli con un curriculum focalizzato sullo studio della matematica e delle scienze. Nel 1989 si \u00e8 dimesso dalla Columbia University e dal Fermilab, quindi ha insegnato brevemente all'Universit\u00e0 di Chicago.\nSuccessivamente si \u00e8 trasferito al dipartimento di fisica dell'Illinois Institute of Technology dove gli \u00e8 stata assegnata la cattedra Pritzker. Nel 1991 Lederman \u00e8 diventato presidente dell'American Association for the Advancement of Science.\nLederman \u00e8 stato anche uno dei principali sostenitori del movimento \"Physics First\" (\"Prima la fisica\"), noto anche come \"Right-side Up Science\" (\"Scienza dal verso giusto\") e \"Biology Last\" (\"Biologia per ultima\"), che ha cercato di riorganizzare il curriculum scolastico delle scuole superiori statunitensi affinch\u00e9 lo studio della fisica precedesse quello della chimica e della biologia.\nLederman ha ricevuto la National Medal of Science, il premio Wolf e la medaglia Ernest O. Lawrence. \u00c8 stato presidente del Consiglio degli Sponsor del Bulletin of the Atomic Scientists e all'epoca della morte ne era presidente emerito. Dal 1989 al 1992 ha anche fatto parte del consiglio di amministrazione di Science Service, ora nota come Society for Science &amp; the Public, un'organizzazione per la promozione della scienza, ed \u00e8 stato membro del gruppo JASON che consiglia il governo statunitense sulle tematiche relative alla scienza e alla tecnologia soprattutto nell'ambito della difesa.\nNel 1976 il gruppo di fisici della E288 Collaboration, guidata da Lederman, ha annunciato che una particella (inizialmente chiamata upsilon) con una massa di circa 6 GeV veniva prodotta dall'acceleratore di particelle del Fermilab. Dopo aver raccolto ulteriori dati, nel 1977 il gruppo ha stabilito che questa particella non esisteva realmente e la \"scoperta\" \u00e8 stata soprannominata \"Oops-Leon\", la cui pronuncia in lingua inglese \u00e8 simile a quella di \"upsilon\", creando un gioco di parole tra l'interiezione \"oops\" (utilizzata colloquialmente per scusarsi di un errore commesso) e il nome proprio di Lederman. Gli approfondimenti necessari a confermare o meno questa scoperta hanno portato per\u00f2 a scoprire una particella realmente esistente a una massa di circa 9,5 GeV, il mesone upsilon, formato da un quark bottom (fino a quel momento solamente teorizzato) e dalla sua antiparticella.\nCome direttore del Fermilab e successivamente come premio Nobel per la fisica, Lederman \u00e8 stato un importante sostenitore del progetto del Superconducting Super Collider che \u00e8 stato approvato intorno al 1983. Nel 1993, Lederman ha scritto con Dick Teresi il suo libro di divulgazione scientifica \"\" per cercare di promuovere la consapevolezza dell'importanza di tale progetto in un contesto di cambio di clima politico degli anni novanta e negli anni finali del progetto che, sempre pi\u00f9 moribondo, \u00e8 stato alla fine archiviato lo stesso anno dopo circa due miliardi di dollari di spese.\nIn \"La particella di Dio\" ha scritto: \"La storia dell'atomismo \u00e8 quella del riduzionismo - lo sforzo di ridurre tutte le operazioni della natura a un piccolo numero di leggi che governano un piccolo numero di oggetti primordiali\", pur sottolineando l'importanza del bosone di Higgs.\nNel 1988 Lederman ha ricevuto il premio Nobel per la fisica assieme a Melvin Schwartz e Jack Steinberger \"per il metodo del fascio di neutrini e la dimostrazione della struttura doppia dei leptoni attraverso la scoperta del neutrino muonico\". Lederman ha ricevuto anche la National Medal of Science (1965), il premio Elliott Cresson per la fisica (1976), il premio Wolf per la fisica (1982) e il premio Enrico Fermi (1992).\nLederman \u00e8 stato uno dei primi sostenitori del Science Debate 2008, un'iniziativa per convincere gli allora candidati alla presidenza degli Stati Uniti Barack Obama e John McCain a discutere le principali sfide della politica scientifica nazionale.\nIl 26 agosto 2008 Lederman \u00e8 stato videoregistrato da un'organizzazione scientifica chiamata ScienCentral in una strada di una grande citt\u00e0 degli Stati Uniti mentre rispondeva alle domande dei passanti come \"Cos'\u00e8 la forza forte?\" e \"Cosa \u00e8 successo prima del Big Bang?\".\nNell'ottobre 2010 Lederman ha partecipato al programma \"Lunch with a Laureate\" organizzato dall'USA Science and Engineering Festival (di cui era anche membro del comitato consultivo) dove studenti delle scuole medie e superiori incontrano uno scienziato premio Nobel per una conversazione informale durante un pranzo al sacco.\nNel 2012 gli \u00e8 stato assegnato il premio Vannevar Bush per i suoi contributi alla comprensione delle forze di base e delle particelle della natura."}
{"id": "133896", "revid": "112738332", "url": "https://it.wikipedia.org/wiki?curid=133896", "title": "Troponina", "text": "La troponina \u00e8 un complesso proteico formato da tre subunit\u00e0 polipeptidiche ad alto peso molecolare presente specialmente nel tessuto muscolare e composta da tre proteine: la troponina I, che lega la F-actina, la troponina C che lega gli ioni Ca2+ e la troponina T, che lega la tropomiosina.\n\u00c8 stata riscontrata la sua fondamentale importanza nella fase di eccitazione-contrazione muscolare scheletrica e quindi nel tessuto muscolare striato; mentre nel tessuto muscolare liscio si ha un sistema che si basa sulla calmodulina, chiamato infatti sistema Ca2+-Calmodulina, che dopo essere stato attivato fosforila la testa leggera della particolare miosina II del TML portandola alla forma attiva.\nQuesto processo, svolto abitualmente nel tessuto muscolare, inizia attraverso il legame del catione Ca2+ al sito C della troponina; questo provoca l'allontanamento (a causa dell'ingombro sterico degli ioni calcio) del dominio I da quello T e quindi lo scivolamento della tropomiosina sul filamento di actina, che lascia liberi i solchi per l'unione delle teste della miosina.\nQuesti, a loro volta, potranno scivolare sui filamenti sottili di actina attraverso un'inclinazione di 45 gradi provocando quindi la contrazione muscolare.\nLa presenza di troponina nel sangue non \u00e8 sempre indice di infarto, infatti i livelli di questa possono variare in base a differenti fattori e all'interno di differenti patologie. Tuttavia, il test assume grande rilevanza nelle circostanze in cui il valore predittivo positivo (VPP) del test \u00e8 elevato (cio\u00e8 quando si sottopone il test a una certa popolazione limitata, per esempio ai pazienti che presentano dolore toracico e dolore riferito al braccio sinistro). I valori della troponina nell'infarto si innalzano dopo circa 4-8 ore dall'evento per raggiungere il picco dopo 24-48 ore e mantenendosi a livelli elevati per circa 10 giorni. \nSigla nei referti di laboratorio: Tn."}
{"id": "133898", "revid": "208967", "url": "https://it.wikipedia.org/wiki?curid=133898", "title": "Angelo Paccagnini", "text": "Biografia.\nHa completato gli studi musicali presso il Conservatorio \"G. Verdi\" di Milano diplomandosi in clarinetto (1953), musica corale e direzione di coro (1954), composizione e strumentazione (1955).\n\u00c8 stato allievo di Bruno Bettinelli (1953) ed ha lavorato, a partire dal 1958, con Bruno Maderna e Luciano Berio allo \"Studio di Fonologia Musicale\" della RAI di Milano, di cui \u00e8 in seguito divenuto direttore (dal 1968 al 1970).\nDall'esperienza presso lo \"Studio di Fonologia Musicale\", il passo per creare una delle prime cattedre di musica elettronica italiane, presso il Conservatorio di Milano, \u00e8 stato breve. Dal 1969 al 1980, da questa cattedra, ha insegnato composizione e musica elettronica a numerose generazioni di giovani allievi tra cui Riccardo Bianchini, Gaetano Liguori, Ruggero Taj\u00e8 , Riccardo Sinigaglia.\nDal 1980 al 1983 ha diretto il Conservatorio di Mantova e, dal 1984 al 1989, quello di Verona. Dal 1989 ha collaborato con il L.I.M. (Laboratorio di Informatica Musicale del Dipartimento di Informatica dell'Universit\u00e0 degli Studi di Milano, al tempo Dipartimento di Scienze dell'Informazione) dell'ambito dei progetti musicali e multimediali. Dopo la sua morte la citt\u00e0 di Castano Primo nell'aprile 2005 ha voluto celebrarlo inaugurando un moderno auditorium a suo nome.\nNel 1963, con la compagna Carla Bianchi-Weber ha fondato e diretto il complesso \"Ars Antiqua\", specializzato nell'esecuzione di musiche medioevali, rinascimentali e barocche.\nPer incarico dell'Accademia Filarmonica di Verona, nel 1984 ha costituito e diretto l'orchestra femminile \"Nuova Armonia\".\nHa curato, assieme a Carla Bianchi-Weber, numerose edizioni e revisioni di musiche di compositori dell'et\u00e0 medioevale, rinascimentale e barocca, testimoniate nelle raccolte discografiche edite da RCA Italiana, Fonit Cetra e PCC-Assisi.\n\u00c8 stato curatore di alcuni cicli musicali per la radio e la televisione italiana: \"Musica\", \"Musica, Musiche al tempo di Dante\" (con F. Ghisi), \"La musica moderna tra suono e rumore\" (con Massimo Mila).\nDagli anni settanta, ha tenuto numerosi seminari e conferenze in tutta Italia e all'estero.\nDal 1953 le sue opere sono state rappresentate nei principali festival e teatri italiani ed europei (la Scala di Milano, la Fenice di Venezia, Varsavia, Parigi, Ostenda, Amburgo, Darmstadt, eccetera).\nTra i riconoscimenti nazionali ed internazionali si ricordano il Premio Italia 1964 per l'opera radiofonica \"Il dio di oro\" e il premio Tribune Internationale des Compositeurs, assegnatogli a Parigi nel 1965.\nHa tenuto numerosissime conferenze in Italia e in Europa sui problemi della musica e sulla didattica musicale, in special modo sulla didattica musicale nella scuola dell'infanzia con Mario Piatti, testimoniate da scritti e atti di convegno, nonch\u00e9 da libri e brevi saggi.\nPer la televisione ha curato le musiche dello sceneggiato televisivo del 1971 \"I Buddenbrook\".\n\u00c8 scomparso il 2 luglio 1999 dopo una lunga malattia.\nCuriosit\u00e0.\n\u00c8 apparso come attore protagonista (non professionista) nel film di Augusto Tretti \"La legge della tromba\", per il quale ha anche composto la colonna sonora elettronica, in collaborazione con Eugenia Tretti Manzoni (sorella del regista Tretti e moglie di Giacomo Manzoni)."}
{"id": "133899", "revid": "287204", "url": "https://it.wikipedia.org/wiki?curid=133899", "title": "Leda (disambigua)", "text": ""}
{"id": "133900", "revid": "1566286", "url": "https://it.wikipedia.org/wiki?curid=133900", "title": "Bruce Beresford", "text": "Biografia.\nSi laurea a Sydney in filosofia nel 1963, e l'anno dopo inizia a insegnare in un college femminile; nel 1966 esordisce come scrittore e nel 1972 gira il suo primo cortometraggio, \"The Adventures of Barry McKenzie\", ma non avendo ottenuto successo riprende a insegnare. In seguito a una scommessa realizza il film \"The Getting of Wisdom\" (1977), che lo consacra al successo a 36 anni. Nel 1979 gira in Australia \"Esecuzione di un eroe\" e, grazie alle critiche positive di questo film, \u00e8 chiamato a Hollywood dove gira \"Tender Mercies - Un tenero ringraziamento\" (1983).\nNegli anni ottanta ottiene i suoi pi\u00f9 grandi successi: \"King David\" (1985), \"Crimini del cuore\" (1986) con Jessica Lange e Diane Keaton. Vince l'Oscar con \"A spasso con Daisy\" (1989), che rimane fondamentalmente il suo film pi\u00f9 conosciuto. Nello stesso anno gira anche il film \"Alibi seducente\". Un altro suo successo \u00e8 \"Colpevole d'innocenza\" (1999)."}
{"id": "133901", "revid": "767487", "url": "https://it.wikipedia.org/wiki?curid=133901", "title": "38 Leda", "text": "38 Leda \u00e8 un grande e scuro asteroide della fascia principale.\nFu scoperto da Jean Chacornac il 12 gennaio 1856 all'Osservatorio di Parigi (Francia) e battezzato cos\u00ec in onore di Leda, nella mitologia greca amante di Zeus e madre di Elena di Troia.\nLeda \u00e8 anche il nome di un satellite di Giove."}
{"id": "133903", "revid": "3115", "url": "https://it.wikipedia.org/wiki?curid=133903", "title": "39 Laetitia", "text": "39 Laetitia (in italiano 39 Letizia) \u00e8 un grande e brillante asteroide della fascia principale.\nFu scoperto da Jean Chacornac l'8 febbraio 1856 all'Osservatorio di Parigi (Francia) e battezzato cos\u00ec in onore di Letizia, una dea romana minore della felicit\u00e0.\nNel 1993, un team di astronomi russi e ucraini (Batrakov, Mikhailovskaja, Karachkina...), basandosi sui dati ricavati dalla curva di luce nel 1985 da un team di astronomi italiani, ha ipotizzato la presenza (non ancora confermata) di un satellite di Laetitia, di dimensioni pari a 120 x 70 x 70\u00a0km e orbitante a 168\u00a0km di distanza."}
{"id": "133905", "revid": "599013", "url": "https://it.wikipedia.org/wiki?curid=133905", "title": "Pb", "text": ""}
{"id": "133907", "revid": "1305772", "url": "https://it.wikipedia.org/wiki?curid=133907", "title": "YB", "text": ""}
{"id": "133909", "revid": "4506", "url": "https://it.wikipedia.org/wiki?curid=133909", "title": "Aaron Niemzowitsch", "text": ""}
{"id": "133910", "revid": "1543377", "url": "https://it.wikipedia.org/wiki?curid=133910", "title": "Amistad (nave)", "text": "Amistad (in italiano letteralmente: Amicizia) fu una goletta costiera a due alberi del XIX secolo, battente bandiera spagnola. Divenne il simbolo dell'abolizione dello schiavismo in seguito a un ammutinamento messo in atto da schiavi africani nel luglio 1839, i quali furono catturati, processati e assolti.\nStoria.\nAmmutinamento del 1839.\nNella prima met\u00e0 del XIX secolo il trasporto illegale degli schiavi a bordo di navi negriere dall'Africa occidentale all'Avana (Cuba, all'epoca colonia della Spagna) era una pratica abituale, sebbene fosse proibita da tempo. Durante il tragitto i prigionieri erano stivati incatenati in spazi molto ristretti, in stato di malnutrizione e di maltrattamento. Queste condizioni erano ancora pi\u00f9 precarie su La Amistad, che non era nata come nave per il trasporto di schiavi, ma di merce per il commercio costiero.\nNel giugno del 1839 dalla nave negriera portoghese o forse brasiliana \"Te\u00e7ora\", giunsero all'Avana circa 500-700 schiavi catturati in Sierra Leone. Il 26 giugno furono quindi imbarcati sulla \"Amistad\", capitanata da Ram\u00f3n Ferrer, 53 schiavi mendi (49 maschi adulti acquistati da Jos\u00e9 Ruiz, e quattro bambini, di cui tre femmine e un maschio, questi ultimi acquistati da Pedro Montes ma giunti con un'altra nave). La destinazione del viaggio era il porto di Guanaja, piccola cittadina della costa centro-settentrionale oggi parte del comune di Esmeralda, nell'allora provincia di Puerto Principe, odierna Camag\u00fcey, per destinare gli schiavi comprati dagli spagnoli a lavorare nelle proprie piantagioni di zucchero.\nDurante la traversata, nella notte tra il 30 giugno e il 1\u00ba luglio, gli schiavi si ammutinarono, guidati dal nero Sengbe Pieh, poi noto negli Stati Uniti d'America come Joseph Cinque. I prigionieri riuscirono a impadronirsi della nave. Uccisero dapprima il cuoco di bordo, il mulatto Celestino, di origine portoricana, e poi il capitano Ram\u00f3n Ferrer, spagnolo di Ibiza, mentre altri due membri dell'equipaggio riuscirono a fuggire su una lancia con la quale raggiunsero l'Avana dando l'allarme.\nDegli altri membri dell'equipaggio rimasero in vita Ruiz, Montes e lo schiavo del capitano, Antonio, che fece da interprete. Gli schiavi ordinarono agli spagnoli di cambiare rotta per dirigersi verso l'Africa, ma essi finsero di obbedire ingannandoli, navigando invece di notte verso nord-ovest e solo di giorno verso est. La \"Amistad\" fu quindi abbordata il 26 agosto 1839 dal guardacoste USRC \"Washington\" del servizio navale della finanza statunitense (la \"United States Revenue Cutter Service\"), comandato dal tenente di vascello Thomas Gadney, e da questi presa in custodia poco al largo di Culloden Point, Long Island, New York, dove gli ammutinati avevano fatto gettare l'ancora per recarsi sulla costa e procacciarsi cos\u00ec acqua e cibo. \nPer poterne reclamare la relativa ricompensa dovuta al salvataggio della nave secondo le prassi del diritto marittimo, gli schiavi ribelli (considerati merce) furono catturati e condotti in porto a New London nel Connecticut, dove, a differenza dello Stato di New York, la schiavit\u00f9 era ancora tecnicamente legale.\nIl processo.\nIl 7 gennaio 1840 i prigionieri furono rinviati a giudizio per ammutinamento: si ritenne non rilevante il motivo per cui si trovassero sulla nave, cio\u00e8 essere schiavi, rispetto al fatto che ne avessero assunto il controllo con la forza. Parte dell'opinione pubblica statunitense si oppose al processo e nacque un movimento di dissenso, nel quale si distinse il \"Comitato della Amistad\", che si batt\u00e9 per ottenere la libert\u00e0 dei prigionieri e l'abolizione della schiavit\u00f9 negli Stati Uniti. Tra i pi\u00f9 attivi all'interno del gruppo figur\u00f2 l'avvocato Roger Baldwin.\nPer poter comunicare con gli schiavi un membro del comitato, il professore Josiah Willard Gibbs, Sr., impar\u00f2 a contare fino a dieci nella lingua mende e si rec\u00f2 al porto di New York, contando ad alta voce. Si fece cos\u00ec notare da James Covey, un marinaio africano della HMS \"Buzzard\" (un brigantino appartenente alla Marina britannica) in grado di comprendere e parlare la lingua mende, che divenne cos\u00ec il tramite tra il comitato e gli schiavi.\nGrazie al dialogo che finalmente si riusc\u00ec a instaurare tra difensori e difesi, il comitato riusc\u00ec a dimostrare che gli africani erano stati catturati illegalmente, che l'ammutinamento era stato compiuto per rivendicare il loro diritto alla libert\u00e0 e che pertanto tale azione non poteva essere considerata un reato. La sentenza, emessa nel gennaio 1840, accolse la tesi della difesa, confer\u00ec agli schiavi lo \"status\" di uomini liberi e rigett\u00f2 la rivendicazione della Spagna di Isabella II, che ne chiedeva la restituzione come merce in base al trattato di Pinckney del 1795. Il giudice sentenzi\u00f2 anche che agli africani dovessero essere forniti i mezzi necessari per far ritorno in Africa. \nLa sentenza contrastava con la politica del presidente Martin Van Buren, tesa a mantenere buone relazioni con la Spagna e, sul piano interno, a non opporsi direttamente alla schiavit\u00f9, evitando uno scontro con gli Stati del sud favorevoli allo schiavismo onde favorire una sua rielezione a presidente. Egli sostenne dunque la decisione dell'accusa di fare appello contro la sentenza, portando il caso dinanzi alla Corte Suprema, dove fu dibattuto il 23 febbraio 1841. In difesa degli schiavi si schier\u00f2 l'ex presidente John Quincy Adams: il 24 febbraio, supportato da Baldwin, tenne la sua arringa, riuscendo a convincere la Corte a decretare il 9 marzo 1841 lo stato di libert\u00e0 degli imputati; la Corte, con sentenza scritta da Joseph Story, rigett\u00f2 solo la parte della sentenza che obbligava gli Stati Uniti a fornire agli africani i mezzi per tornare a casa. Per far fronte a tali spese, un gruppo di abolizionisti e gli stessi Mendi sopravvissuti raccolsero i fondi necessari a noleggiare la nave \"Gentleman\", che part\u00ec per la Sierra Leone nel novembre del 1841. Giunti in patria nel gennaio del 1842, trovarono le loro dimore distrutte e le loro famiglie scomparse, probabilmente in seguito ad altre razzie di commercianti di schiavi. \nLa Spagna per molti anni chiese un indennizzo agli Stati Uniti per il danno dovuto alla perdita degli schiavi.\nUltimi anni.\nLa \"Amistad\", dopo essere stata ormeggiata nel molo Custom US House di New London, nel Connecticut, fu messa all'asta dallo United States Marshals Service nell'ottobre del 1840. Fu acquistata dal capitano George Hawford di Newport (Rhode Island), che la ribattezz\u00f2 \"Ion\". Alla fine del 1841 salp\u00f2 per le Bermuda e per Saint Thomas con un carico di cipolle, mele, formaggio e polli. Nel 1844 Hawford vendette la nave a Guadalupa e nei Caraibi se ne persero le tracce."}
{"id": "133912", "revid": "599013", "url": "https://it.wikipedia.org/wiki?curid=133912", "title": "Graziano Rossi (motociclista)", "text": "\u00c8 il padre di Valentino Rossi, anch'egli pilota motociclistico professionista.\nCarriera.\nTra il 1970 e il 1980 si affacci\u00f2 alla ribalta del motociclismo insieme a Virginio Ferrari, Marco Lucchinelli e Franco Uncini, una nuova generazione che succedeva a quella di Agostini, Pasolini e Villa.\nNel motomondiale esord\u00ec in classe 500 nel 1977 al Gran Premio delle Nazioni, 13\u00ba su una Suzuki. L'anno successivo gareggi\u00f2 nella stessa classe senza cambiare moto e ottenne i primi punti per la classifica.\nNel 1979 con la Morbidelli oltre che in 500, ottenne un unico piazzamento tra i primi dieci, anche in classe 250, dove su 11 gran premi ne vinse 3 (Jugoslavia, Olanda e Svezia) e 5 podi. Nel mondiale fu terzo. Sembrava l'anno giusto, allietato dalla nascita del figlio Valentino, ma la casa pesarese, pur avendo una moto competitiva, a inizio stagione adott\u00f2 un nuovo deludente telaio. Tornata al vecchio telaio, la moto si rivel\u00f2 competitiva e Rossi chiuse la stagione dietro al sudafricano Kork Ballington e all'australiano Gregg Hansford. La stagione \u00e8 stata ripercorsa da Graziano Rossi e dal suo meccanico dell'epoca, Franco Dionigi, nel documentario \"Morbidelli - storie di uomini e di moto veloci\" di Jeffrey Zani e Matthew Gonzales, nel quale il pilota descrive le sue impressioni sull'annata.\nNel 1980 fu ingaggiato dalla Suzuki con Lucchinelli, ma un grave incidente stradale ne condizion\u00f2 il rendimento e a fine stagione non fu riconfermato; l'anno successivo, con la stessa squadra, Lucchinelli vinse il mondiale. Risale a quel periodo la rottura dei rapporti con Roberto Gallina, titolare della squadra.\nNel 1982 corse con una Yamaha del team Agostini. Nella gara del campionato Italiano velocit\u00e0 della classe 500, disputatasi a Imola il 19 settembre 1982, cadde rovinosamente e si salv\u00f2 solo grazie al tempestivo intervento dei medici della clinica mobile. Ristabilitosi, abbandon\u00f2 le due ruote per tentare la fortuna nei rally, partecipando a due prove del campionato mondiale rally, senza risultati."}
{"id": "133914", "revid": "599013", "url": "https://it.wikipedia.org/wiki?curid=133914", "title": "Sodio cromoglicato", "text": "Il sodio cromoglicato \u00e8 il sale bisodico del cromoglicato, un composto chimico di formula C23H16O11, dotato di attivit\u00e0 farmacologica. \u00c8 infatti in grado di stabilizzare i mastociti determinando, in tal modo, un miglioramento in alcune patologie di natura allergica, soprattutto asma.\nSi tratta di un composto stabile ma insolubile in acqua, infatti a pH fisiologico il composto \u00e8 in buona parte ionizzato e per questo motivo non assorbito.\nStoria.\nIl sodio Cromoglicato \u00e8 stato scoperto dal Dr. Roger Altounyan malato lui stesso di asma. Fu inizialmente considerato un farmaco di svolta nella gestione dell'asma in quanto, in molti casi, i pazienti possono essere liberati dagli steroidi. Successivamente, si \u00e8 rivelato anche utile come profilassi per l'asma allergico nelle rinocongiuntiviti e nelle allergie alimentari.\nIl Dr. Altounyan stava indagando su alcune piante con propriet\u00e0 bronchodilatanti. Studiando la Khella (\"Ammi visnaga\"), usata come rilassante muscolare fin dai tempi antichi in Egitto, il Dr. Altounyan ne intu\u00ec le propriet\u00e0 terapeutiche e deliberatamente ne inal\u00f2 i derivati del principio attivo: il khellin, per verificare se potevano bloccare i suoi attacchi d'asma. Dopo diversi anni di sperimentazione riusc\u00ec ad isolare un composto efficace e sicuro per l'asma, che fu chiamato sodio cromoglicato.\nFarmacocinetica.\nIl sodio cromoglicato viene poco assorbito per bocca e per tale motivo viene utilizzato localmente tramite inalazione o per aerosol. Per via orale l'assorbimento sistemico \u00e8 scarso (1% circa) e di esso buona parte viene eliminata inalterata nella bile, urine e feci. L'emivita del composto \u00e8 di circa 80 minuti.\nFarmacodinamica.\nIl meccanismo d'azione del sodio cromoglicato al momento non \u00e8 ben noto. Da vari studi si \u00e8 concluso che \u00e8 in grado di stabilizzare la membrana dei mastociti impedendone la degranulazione conseguente al legame antigene-anticorpo e la conseguente liberazione di istamina. Si ritiene che ci\u00f2 avvenga per inibizione dell'ingresso di ioni calcio all'interno della cellula. Non \u00e8 noto, per\u00f2, se questo blocco sia conseguente ad un'azione del farmaco sulla superficie delle cellule o al loro interno per interferenza con i processi citosolici di fosforilazione proteica.\nEffetti del composto ed usi clinici.\nIl sodio cromoglicato \u00e8 in grado di indurre, se inalato precedentemente, protezione dagli attacchi di broncospasmo causati da vari fattori: esercizio fisico, allergeni, vari composti chimici ed enzimi. Tale azione rende il farmaco utile da usare qualora si debba intraprendere un'attivit\u00e0 che potrebbe scatenare un attacco d'asma: basta assumerlo almeno una mezz'ora prima. Oltre a ci\u00f2 \u00e8 in grado, in persone con asma cronica, di ridurre sia la sintomatologia, la frequenza degli attacchi sia il dosaggio di farmaci broncodilatatori e corticosteroidi. L'azione protettiva del sodio cromoglicato \u00e8 inferiore rispetto a quella dei corticosteroidi assunti per inalazione ma nel lungo periodo pu\u00f2 risultare vantaggiosa per la minor presenza d'effetti collaterali.\nSi ritiene che il farmaco sia in grado di ridurre la reattivit\u00e0 bronchiale e sotto questo punto di vista pu\u00f2 trovare applicazione nelle riacutizzazioni stagionali dellasma allergico.\nIl sodio cromoglicato, inoltre, trova applicazione in altre patologie d'ordine allergico quali riniti e congiuntiviti e nella prevenzione delle allergie alimentari.\nNon tutte le persone, per\u00f2, possono trovar giovamento dall'uso del sodio cromoglicato anche se pare che i bambini rispondano meglio degli adulti. Non esistendo, per\u00f2, nulla che possa al momento predire la riuscita della terapia si pu\u00f2 solo tentare un trattamento della durata di almeno 4-6 settimane.\nIn caso di polveri inalabili si utilizza una dose iniziale di 20\u00a0mg circa 4 volte al giorno, aumentabile fino a 6-8 volte al d\u00ec a seconda dei casi. Qualora si debba intraprendere un esercizio fisico se ne pu\u00f2 assumere una dose un mezz'ora prima dell'attivit\u00e0.\nUna dose di circa 10\u00a0mg 4 volte al giorno la si pu\u00f2 usare in caso d'inalazione per aerosol.\nNelle allergie alimentari si utilizza una dose di 200\u00a0mg 4 volte al giorno prima dei pasti. In bambini di et\u00e0 compresa tra i 2 ed i 14 anni, invece, si utilizza un dosaggio di 100\u00a0mg. Il dosaggio pu\u00f2 essere aumentato, in caso di necessit\u00e0, fino ad un massimo di 40\u00a0mg/kg al giorno. Qualora non si riuscisse ad evitare il contatto con alimenti allergenici (per esempio durante i pasti al ristorante o alla mensa) si pu\u00f2 utilizzare una dose singola di sodio cromoglicato un quarto d'ora prima del pasto per cercare d'evitare lo scatenarsi della sintomatologia.\nPer il trattamento della congiuntivite allergica si possono utilizzare appositi colliri a base di sodio cromoglicato da utilizzarsi 4 volte al giorno.\nPer il trattamento della rinite allergica il sodio cromoglicato viene considerato di prima scelta nei bambini anche se antistaminici e cortisonici locali vengono considerati pi\u00f9 efficaci. La dose utilizzata \u00e8 di uno spruzzo per narice 2-4 volte al giorno. In caso di riniti allergiche stagionali la terapia dovrebbe cominciare 2 o 3 settimane prima dell'arrivo della stagione in questione.\nNegli USA il Sodio cromoglicato, per via orale, \u00e8 approvato nella mastocitosi sistemica per alleviare i sintomi gastrointestinali e sistemici.\nTossicologia.\nAl momento non sono stati riportati casi da sovradosaggio di sodio cromoglicato.\nControindicazioni ed effetti collaterali.\nIl farmaco \u00e8 controindicato in caso d'ipersensibilit\u00e0 ad uno dei componenti.\nA causa del suo scarso assorbimento sistemico gli effetti collaterali sono poco frequenti.\nEssi comprendono xerostomia, odinofagia, tosse, senso di affanno o di costrizione toracica. Talvolta pu\u00f2 comparire un episodio di broncospasmo transitorio che dopo poco tempo svanisce e che, comunque, pu\u00f2 essere trattato con un broncodilatatore. In caso di uso di colliri pu\u00f2 aversi un transitorio senso di bruciore e sono stati riportati alcuni casi di alterazione del gusto con comparsa d'un senso d'amaro in bocca.\nNell'uso orale per il trattamento delle allergie alimentari talvolta pu\u00f2 aversi senso di nausea, dolori articolari e rash cutaneo.\nIn rari casi si pu\u00f2 avere comparsa di dermatiti, gastroenteriti o miositi e, ancor meno volte, infiltrati polmonari eosinofili con anafilassi.\nNon sono noti casi di pericolosit\u00e0 del sodio cromoglicato in gravidanza o durante l'allattamento per cui viene ritenuto sicuro da utilizzare durante questi stadi anche se \u00e8 bene che ci\u00f2 avvenga sotto controllo medico.\nMeccanismo d'azione.\nSi suppone che questo farmaco agisca ad uno stadio successivo all'interazione IgE antigene e prima dell'interazione con la cellula bersaglio. In particolare agisce riducendo i meccanismi di degranulazione Ca++ dipendenti, per un blocco dei canali voltaggio dipendenti del Cl-.\nEntrambi i cromoni: (sodio cromoglicato e neodocromil) non hanno effetto sul rilascio di acetilcolina e la successiva contrazione stimolata dall'Ca2+ intracellulare; tuttavia il sodio cromoglicato, non Nedocromil, ad alte concentrazioni sopprime le correnti Ca2+ dipendenti, Cl- attivate dallo stimolo dell'acetilcolina.\nBibliografia.\nKatzung: Farmacologia generale e clinica; Piccin Editore\nCollegamenti esterni.\nGuida all'uso dei farmaci: cromoglicato e terapie correlate"}
{"id": "133916", "revid": "124286647", "url": "https://it.wikipedia.org/wiki?curid=133916", "title": "Carpinteri &amp; Faraguna", "text": "Carpinteri &amp; Faraguna sono una coppia di giornalisti, scrittori e commediografi dialettali italiani di origine triestina, Lino Carpinteri (Trieste 1924 - Trieste 2013) e Mariano Faraguna (Trieste 1924 - Trieste 2001).\nLa maggior parte delle loro opere \u00e8 ambientata in una regione, pi\u00f9 ideale che reale, incontro delle culture mitteleuropee e adriatiche che va da Trieste all'alta Dalmazia (comprendendo Istria e Quarnero). L'epoca storica \u00e8 spesso quella in cui queste terre erano comprese nell'Impero Austro-Ungarico (vista come epoca \"felix\") vissuta da personaggi con forte connotazione locale e popolare. La lingua utilizzata \u00e8 il cosiddetto \"istro-veneto\": pi\u00f9 che un dialetto, una \"lingua franca\" su base veneta con numerosissime influenze slovene e tedesche, ma perfino turche e arabe.\nLe Maldobr\u00ece.\nL'opera principale e pi\u00f9 conosciuta, anche fuori dai confini locali, \u00e8 la serie delle \"Maldobr\u00ece\" (dal croato \"malo dobro\" = poco bene, mica bene, cos\u00ec cos\u00ec; che porta anche il significato dialettale di marachelle, birbonate, ecc.): raccolte di storie e racconti di ambiente giuliano-dalmata ispirati al ricordo di un mondo che non c'\u00e8 pi\u00f9 e a dei valori ormai scomparsi.\nLo schema dei racconti \u00e8 pressoch\u00e9 sempre lo stesso: i battibecchi e i ricordi di Bortolo (un marinaio ormai in pensione e dalle mille avventure, reali o millantate) e della siora Nina (anziana massaia pettegola e credulona).\nL'elenco dei volumi:\nCi sono per\u00f2 altri volumi che vale la pena di ricordare:\nIl Teatro.\nLa produzione teatrale del duo si ispira anch'essa ai temi, ai luoghi e ai personaggi della Maldobr\u00ece, sviluppandone anche la lingua, questa volta \"parlata\". A Trieste e provincia, e talvolta anche in Istria e Quarnero, sono numerose le messe in scena delle commedie di C&amp;F da parte sia di compagnie importanti, in particolare Il Teatro stabile del Friuli Venezia Giulia e poi per molti anni fino al tempo presente La Contrada Teatro stabile di Trieste, e di filodrammatiche dilettantesche.\nAlcuni titoli: \"Le Maldobrie\", \"Un biglietto da mille corone\" (1987), \"Marinaresca\" (1988), \"Co' ierimo putei\" (1989), \"Sette sedie di paglia di Vienna\" (1991), \"Putei e putele\" (1992), \"Pronto, mama...?\" (1993) e \"Locanda Grande\" (1994); inoltre esistono svariate raccolte di adattamenti delle Maldobr\u00ece, sia come drammatizzazioni che come monologhi.\nLa poesia.\nSerbid\u00ecola...\nIl giornalismo.\nLa Cittadella, Il Piccolo..."}
{"id": "133917", "revid": "599013", "url": "https://it.wikipedia.org/wiki?curid=133917", "title": "Merenptah", "text": "Biografia.\nTredicesimo figlio di Ramesse II e della grande sposa reale Isinofret, sal\u00ec al trono gi\u00e0 anziano dopo aver ricoperto numerosi incarichi nell'esercito e nel cerimoniale. \u00c8 possibile che sia stato per un certo periodo, secondo alcuni storici della durata di 12 anni, coreggente insieme al padre.\nDovrebbe aver regnato 9 anni, spos\u00f2 Isinofret, omonima della madre, da cui ebbe Seti Merenptah.\nPolitica estera.\nIn politica estera Merenptah persever\u00f2 nello stesso errore commesso dal padre, Ramesse II, negli ultimi anni di regno, ossia continu\u00f2 a sottovalutare la pressione assira nei confronti del regno di Hatti.\nRamesse, in violazione al trattato firmato in precedenza, non intervenne militarmente quando l'esercito assiro di Tukulti-Ninurta I sbaragli\u00f2 quello hittita.\nQuesta circostanza aument\u00f2 l'instabilit\u00e0 dell'area medio-orientale mettendo in discussione l'influenza egizia.\nDurante il regno di Merenptah \u00e8 documentata, scarsamente, una sola spedizione militare in quest'area, spedizione volta a riportare sotto controllo alcuni signori locali che si erano ribellati all'influenza egizia.\nIn relazione a questa spedizione, \u00e8 interessante il primo riferimento, di fonte egizia, a Israele; infatti nella Stele d'Israele \u00e8 scritto: \u00ab\"\u2026 Israele \u00e8 desolata e non ha pi\u00f9 seme (non possiede pi\u00f9 discendenza ndr)\u2026\"\u00bb.\nL'evento militare di maggior importanza del regno di Merenptah fu certamente la difesa del Basso Egitto nei confronti di una forte coalizione tra genti libiche e stirpi appartenenti ai Popoli del Mare.\nLa coalizione era composta da tre trib\u00f9 libiche, Libu, Kehek, Mashuash, e da cinque stirpi appartenenti ai Popoli del mare: Akawasha (Achei), Lukka (Lici), Tursha (forse Tirreni), Sheklesh (forse i Siculi) e Danuna (forse i Danai omerici). \u00c8 possibile che anche gli Shardana o \nSherden ne facessero parte.\nAlmeno da parte delle trib\u00f9 libiche non si tratt\u00f2 di una semplice incursione ma di vero e proprio tentativo di conquista. Le fonti riferiscono come al seguito dei soldati vi fossero, trasportate su carri, le loro famiglie.\nGli invasori superarono la linea difensiva di Ramesse II, conquistarono le piccole oasi occidentali, penetrarono nella regione del Fayum e giunsero a porre sotto assedio la stessa Menfi.\nLa battaglia decisiva, che vide la vittoria dell'esercito egizio, fu combattuta nella localit\u00e0, non ancora identificata, di Pi-yer. \u00c8 probabile che Merenptah, a causa dell'et\u00e0 gi\u00e0 avanzata, non abbia partecipato direttamente alla battaglia.\nPolitica interna.\nOltre che per una certa attivit\u00e0 edilizia, comprendente anche l'usurpazione di edifici e monumenti eretti dai predecessori, la decisione pi\u00f9 rilevante di Merenptah fu quella di restituire, dopo pi\u00f9 di un secolo, al primo profeta di Amon, appartenente al clero tebano, il titolo di \"capo dei profeti di tutti gli dei dell'Alto e Basso Egitto\", ripristinando una situazione che aveva portato alla crisi legata al nome di Akhenaton e che porter\u00e0 infine allo smembramento dello stato unitario al termine del Nuovo Regno.\nMorte e mummia.\nMerenptah, stando alla cronologia dell'egittologo tedesco J\u00fcrgen von Beckerath, mor\u00ec nel 1203 a.C. (nel giorno corrispondente all'attuale 2 maggio), e fu sepolto nella necropoli reale della Valle dei Re, nella tomba contrassegnata dalla sigla KV8. La sua mummia, esaminata dal dottor G. Elliott Smith il 7 luglio 1907, \u00e8 quella di un uomo anziano, sulla settantina (et\u00e0 assai ragguardevole nell'antico Egitto), di 1 metro e 74 centimetri di statura, sofferente di artrite e aterosclerosi; inoltre mostra i segni di idrocele operato (la salma \u00e8 mancante dei testicoli, e la cicatrice fu suturata con resina). Le tracce di sale notate dai radiologi statunitensi sulla salma, nei primi anni del '900, portarono alcuni a credere che Merenptah fosse il faraone travolto dalle acque e annegato nel Mar Rosso mentre inseguiva Mos\u00e8 e gli ebrei in fuga dall'Egitto, come vuole una tradizione nata dal Libro dell'Esodo; in realt\u00e0 il suo non \u00e8 il corpo di un uomo annegato, e il sale natron altro non era che l'elemento principale della mummificazione egizia, impiegato per disseccare i corpi.\nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\nTitolatura.\nMaggiormente che per altri sovrani della stessa dinastia, per cui il fenomeno \u00e8 comunque presente, Merenptah presenta soprattutto nel nome Horo una grande variet\u00e0 di forme, tutte inizianti nello stesso modo \"Toro possente\" (comune a moltissimi sovrani del Nuovo Regno) seguito da un grande variet\u00e0 di epiteti che comprendono anche \"figlio di Ra\" e \"figlio di Amon\"."}
{"id": "133918", "revid": "599013", "url": "https://it.wikipedia.org/wiki?curid=133918", "title": "Teorema della divergenza", "text": "In matematica e fisica, il teorema della divergenza, detto anche teorema di Ostrogradskij per il fatto che la prima dimostrazione \u00e8 dovuta a Michail Ostrogradskij, \u00e8 la generalizzazione a domini del teorema fondamentale del calcolo integrale. A sua volta, esso \u00e8 un caso speciale del pi\u00f9 generale teorema di Stokes.\nTalvolta il teorema \u00e8 meno propriamente detto teorema di Gauss poich\u00e9 fu storicamente congetturato da Carl Gauss, da non confondere col teorema di Gauss-Green, che invece \u00e8 un caso speciale (ristretto a 2 dimensioni) del teorema del rotore, o con il teorema del flusso.\nStoria.\nIl teorema \u00e8 stato enunciato per la prima volta da Joseph-Louis Lagrange nel 1762; Carl Friedrich Gauss (1813) e George Green (1825) ne forniscono formulazioni equivalenti in maniera del tutto indipendente. La prima dimostrazione appare per\u00f2 solo nel 1831 ad opera di Michail Ostrogradskij.\nEnunciato.\nSi consideri un insieme formula_1 compatto delimitato da una superficie liscia formula_2. Se formula_3 \u00e8 un campo vettoriale differenziabile con continuit\u00e0 (di classe formula_4) definito in un intorno di formula_5, si ha:\ndove formula_7 \u00e8 l'elemento di superficie. In altri termini, il flusso di formula_3 attraverso la superficie chiusa formula_2 coincide con l'integrale della divergenza di formula_3 svolto nel volume formula_5 di cui la superficie \u00e8 frontiera. Il termine a sinistra \u00e8 pertanto un integrale di volume su formula_5, quello a destra \u00e8 un integrale di superficie. Il vettore formula_13 \u00e8 il versore uscente normale alla superficie.\nIn modo pi\u00f9 generale, si pu\u00f2 utilizzare il teorema di Stokes per uguagliare l'integrale su un volume n-dimensionale della divergenza di un campo vettoriale formula_3 definito sulla regione formula_15 all'integrale di formula_3 sulla superficie (di dimensione n-1) che costituisce il bordo di formula_17:\nIn una notazione pi\u00f9 concisa si pu\u00f2 scrivere:\nsicch\u00e9 rimpiazzando formula_3 con un campo tensoriale formula_21 di ordine \"n\" si ottiene la generalizzazione:\ndove si verifica la contrazione degli indici in entrambi i membri della relazione, per almeno un indice. Si pu\u00f2 estendere la precedente relazione, che vale in tre dimensioni, a variet\u00e0 di dimensione arbitraria.\nCorollari.\nApplicando il teorema della divergenza in altri contesti si ottengono utili identit\u00e0 matematiche.\nApplicazioni geometriche.\nDal teorema della divergenza si possono ricavare le formule per trovare la misura di un dominio piano formula_33 racchiuso da formula_34:\nLa terza relazione risulta molto utile quando si utilizzano le coordinate polari, dove formula_36.\nDato uno spazio formula_37-dimensionale, la divergenza del vettore posizione \u00e8 formula_38. Per una palla di dimensione formula_37 e raggio formula_40 segue che:\nda cui segue\nQuindi, se la palla \u00e8 una sfera vera e propria, conoscendo il suo volume (formula_43) \u00e8 possibile ricavarne la superficie (formula_44), cos\u00ec come per un cerchio (formula_45) ricavarne la circonferenza (formula_46).\nDivergenza in coordinate curvilinee.\nIl teorema della divergenza pu\u00f2 essere usato per esprimere la divergenza in un sistema di coordinate curvilinee. Si consideri un riferimento sferico: ogni volta che si varia una coordinata di una quantit\u00e0 infinitesima viene percorso un arco di lunghezza opportuna formula_47. Al variare della distanza radiale formula_48 si ha formula_49, al variare dell'angolo formula_50 si ha formula_51 mentre al variare dell'angolo formula_52 si ha che formula_53. Si possono cos\u00ec calcolare i contributi di flusso come nel caso delle coordinate cartesiane. Ad esempio, il flusso attraverso le facce del cubo in figura normali alla direzione radiale \u00e8:\ne formule analoghe valgono per le altre componenti. La divergenza del campo si ottiene dividendo il flusso totale per il volume formula_55 del cubo:\nQuesta uguaglianza vale in un generico sistema di riferimento, ma nel caso considerato pu\u00f2 essere esplicitata sostituendovi le espressioni che definiscono i coefficienti metrici formula_57 in coordinate sferiche (essi rappresentano le lunghezze degli archi elementari rapportate agli incrementi delle coordinate che li hanno prodotti):\ne relazioni simili sono valide, ad esempio, in coordinate cilindriche.\nEquazione di continuit\u00e0.\nLa forma differenziale dell'equazione di continuit\u00e0 pu\u00f2 essere derivata utilizzando il teorema della divergenza. Si supponga che una quantit\u00e0 formula_59 sia contenuta in una regione di volume formula_5 il cui contorno \u00e8 formula_2. Se tale quantit\u00e0 incrementa nel tempo, essa pu\u00f2 essere scritta come la somma di quella contenuta nel volume pi\u00f9 un incremento:\nLa variazione di formula_59 \u00e8 espressa dalla derivata temporale:\ned usando il teorema della divergenza:\nTale relazione \u00e8 vera solo se gli integrandi sono uguali, ossia:\nConnessione con altri operatori.\nSi consideri un campo scalare formula_29 ed un versore formula_68. Applicando al campo formula_69 il teorema della divergenza si ottiene:\ndove nell'ultima uguaglianza compare l'operatore gradiente. Questo risultato rimane valido se si sostituisce a formula_68 un qualunque altro versore della terna ortonormale. Quindi si ha:\ne la relazione ottenuta riveste una certa utilit\u00e0 in alcuni contesti. Se invece si considera un campo tridimensionale formula_73 e il corrispondente prodotto vettoriale formula_74, procedendo in maniera analoga si ottiene una formula simile in funzione del rotore:"}
{"id": "133919", "revid": "1005847", "url": "https://it.wikipedia.org/wiki?curid=133919", "title": "Kakuei Tanaka", "text": "\u00c8 stato anche il pi\u00f9 influente dirigente del Partito Liberaldemocratico giapponese (LDP), fino a tutta la prima met\u00e0 degli anni '80, quando il suo potere e la sua influenza sono stati travolti da una lunga serie di scandali (tra cui lo scandalo Lockheed, per il quale venne condannato nel 1983)."}
{"id": "133920", "revid": "1005847", "url": "https://it.wikipedia.org/wiki?curid=133920", "title": "Eisaku Sat\u014d", "text": "Biografia.\nHa ricoperto l'incarico di Primo ministro del Giappone dal 9 novembre 1964 al 7 luglio 1972, e per questo \u00e8 stato il secondo Primo ministro pi\u00f9 duraturo nella storia del Giappone. Nel 1974 ha ricevuto il premio Nobel per la pace come riconoscimento per l'adesione del Giappone al Trattato di non proliferazione nucleare."}
{"id": "133922", "revid": "1005847", "url": "https://it.wikipedia.org/wiki?curid=133922", "title": "Hayato Ikeda", "text": ""}
{"id": "133924", "revid": "1005847", "url": "https://it.wikipedia.org/wiki?curid=133924", "title": "Nobusuke Kishi", "text": " Ha ricoperto l'incarico di Primo ministro del Giappone dal 25 febbraio 1957 al 19 luglio 1960. Shinz\u014d Abe, primo ministro dal 2006 al 2007 e in seguito dal 2012 al 2020, \u00e8 uno dei suoi nipoti (uno dei figli della figlia di Kishi).\nFece parte dei venticinque tra militari e politici giapponesi accusati di aver commesso crimini di Classe A durante la seconda guerra mondiale, mentre pi\u00f9 di 5\u00a0700 cittadini giapponesi furono accusati di crimini di Classe B e C, per lo pi\u00f9 per abuso di prigionieri di guerra. I processi alle personalit\u00e0 minori furono tenuti separatamente in diverse citt\u00e0 del Sud-est asiatico.\nL'Imperatore Hirohito del Giappone e tutti i membri della famiglia imperiale non furono processati per nessuna delle tre categorie di crimini. Molte personalit\u00e0, come Nobusuke Kishi, che in seguito divenne Primo ministro, e Yoshisuke Aikawa, presidente dello zaibatsu Nissan, furono accusati ma rilasciati senza mai essere chiamati a deporre. Gli scienziati dell'Unit\u00e0 731, che agli ordini del generale Shir\u014d Ishii avevano condotto esperimenti su cavie umane per tutta la durata della guerra, sfuggirono al processo protetti dalle autorit\u00e0 americane.\nDurante la sua visita ufficiale a Roma, don\u00f2 al comune 2500 sakura, che furono piantate nel giardino del Laghetto del quartiere EUR."}
{"id": "133926", "revid": "122146758", "url": "https://it.wikipedia.org/wiki?curid=133926", "title": "La guerra dei mondi (romanzo)", "text": "La guerra dei mondi (\"The War of the Worlds\") \u00e8 un romanzo di H. G. Wells; pubblicato originariamente a Londra in 9 puntate, da aprile a dicembre del 1897 sul \"Pearson's Magazine\" e riproposto in contemporanea sul \"The Cosmopolitan\" \u00e8 considerato come uno dei primi romanzi del genere fantascientifico ed \u00e8 probabilmente rimasta l'opera pi\u00f9 famosa di Wells.\n\"La guerra dei mondi\" venne adattato da Orson Welles in un celebre programma radiofonico nel 1938. La storia, narrata in forma di cronaca, venne interpretata in modo cos\u00ec realistico che una parte del popolo statunitense credette realmente che stesse avvenendo un'invasione di extraterrestri, rimanendone scossa e turbata.\nLa prima edizione in italiano del romanzo risale al 1901 edita da Antonio Vallardi Editore.\nTrama.\nIl protagonista \u00e8 uno scrittore di discreta fama che, di tanto in tanto, fa visita ad un suo amico che lavora in un osservatorio della citt\u00e0 britannica di Ottershaw, l'astronomo Ogilvy, quando questi avvistano delle esplosioni a ritmi regolari sulla superficie di Marte, causando curiosit\u00e0 tra le comunit\u00e0 scientifiche.\nPi\u00f9 avanti, un oggetto fiammeggiante simile ad una meteora precipita nella landa di Woking, sud-ovest di Londra, vicino alla casa del protagonista, producendo un grosso cratere sul punto d'impatto. Ogilvy \u00e8 fra i primi ad avvicinarsi alla presunta meteora, che si rivela presto essere in realt\u00e0 uno strano oggetto gigantesco, simile a un cilindro metallico. Il gruppo resta sul luogo fino alla sera dove un ragazzo viene spinto dalla folla nel cratere dove la cima del cilindro si svita e fuoriescono alcuni marziani, creature simili a piovre grosse quanto un orso, che mal sopportando l'atmosfera terrestre, rientrano subito all'interno. Il gruppo si allontana e il ragazzo viene trascinato nel cilindro. Un gruppo di tre uomini, tra i quali Stent Henderson e lo stesso Ogilvy, avanzano verso il cilindro sventolando una bandiera bianca, ma i marziani li carbonizzano con un \"raggio di calore\", simile a un raggio laser. Nonostante ci\u00f2 il protagonista viene mancato per miracolo, riuscendo quindi a scappare verso casa. Durante la notte dal cilindro fuoriescono del fumo verde e degli strani suoni simili a dei martellamenti.\nIl mattino seguente l'esercito circonda il cratere dove \u00e8 caduto il cilindro mentre ne cade un altro nei boschi vicini. Durante il mattino il protagonista ode degli spari di mitragliatrici e di cannoni provenienti da entrambi i cilindri caduti, fino a quando vede i boschi bruciare e un campanile crollare. Quindi decide di portare la moglie al sicuro a casa dei suoi parenti a Leatherhead, finch\u00e9 la minaccia non verr\u00e0 eliminata. Al suo ritorno di sera, per\u00f2, scopre che i sobborghi sono deserti ma intatti fino a che non si ritrova davanti tre gigantesche macchine da combattimento a tre gambe, i \"Tripodi\", costruiti dai marziani la notte prima. Armate di raggio di calore e di uno strano fumo nero tossico, queste hanno facilmente sconfitto l'esercito che le circondava, per poi procedere ad attaccare le citt\u00e0 vicine. Nel tentativo di sfuggire ai tripodi, il protagonista commette un'imprudenza, e il carro su cui si stava spostando si rovescia, spezzando l'osso del collo al cavallo. Lui fugge in un fossato e su un colle boscoso, dove si sono diretti i marziani, nella direzione di casa sua. Durante il viaggio si imbatte nel cadavere del bottegaio, a cui aveva promesso il carro, scaraventato contro una staccionata con l'osso del collo rotto.\nIl protagonista, dopo essere tornato a casa, si affaccia alla finestra del suo studio e si trova davanti ad uno scenario apocalittico: a sinistra Woking distrutta tranne la stazione, al centro gli alberi scomparsi e le ombre dei Tripodi in lontananza, e a destra la landa, un treno e il campanile distrutti e dei campi in fiamme. Mentre \u00e8 affacciato, il protagonista incontra un artigliere in ritirata, che entra nel suo giardino, per poi essere accolto come ospite. Il soldato, in preda ad una crisi, lo informa che un altro cilindro marziano \u00e8 atterrato tra Woking e Leatherhead, tagliando la strada al protagonista verso la moglie. I due cercano di fuggire, ma si separano sul Tamigi dove una gran folla sta tentando di salire su un traghetto per fuggire. Compare uno dei Tripodi, che viene per\u00f2 abbattuto dall'artiglieria britannica, e i pezzi del cannone laser danneggiato cadono nel fiume facendolo ribollire. Altri intanto, compreso il protagonista, cercano di attraversare il Tamigi in barca per arrivare nella regione del Middlesex, mentre i marziani si ritirano.\nAltri cilindri marziani cadono su tutta l'Inghilterra meridionale e a Londra scoppia il panico pi\u00f9 totale. Il fratello del protagonista (i suoi fatti sono raccontati in contemporanea malgrado egli non sia col fratello, tramite il racconto postumo agli avvenimenti detti al protagonista) scappa su un battello dopo che Londra viene ricoperta dal fumo nero. L'ariete torpediniere \"Folgorante\" riesce ad abbattere due Tripodi, prima di affondare. Ci\u00f2 nonostante, il fratello del protagonista, insieme a due compagne di viaggio incontrate per strada, riescono a sbarcare nell'Europa continentale. Poco dopo, tutta la resistenza militare viene abbattuta e i Tripodi vagano ormai ovunque, catturando gli umani per potersi cibare del loro sangue. Una strana pianta rampicante rossastra, simile all'erica, ricopre il paesaggio danneggiando l'ecologia terrestre, segno che i marziani hanno iniziato un'operazione di terraformazione per rendere il pianeta Terra simile al proprio.\nIl protagonista, che nel frattempo si era rifugiato in un edificio in rovina sulle sponde del Tamigi, incontra un pastore impazzito per il trauma dell'invasione. Egli \u00e8 convinto che i marziani siano creature sataniche giunte per annunciare l'Armageddon. Nei giorni seguenti, il protagonista e il pastore vagano fino ad una casa abbandonata, dove per\u00f2 un altro cilindro precipita nelle immediate vicinanze, e cos\u00ec i due possono spiare per qualche giorno cosa fanno i marziani. Il protagonista cerca disperatamente di calmare il pastore per non attirare i Tripodi. Ma un giorno il pastore esce allo scoperto urlando evasioni evangeliche, e il protagonista \u00e8 costretto a colpirlo facendogli perdere i sensi, nascondendosi nella carbonaia, mentre il corpo del pastore viene trascinato via dai marziani. Pi\u00f9 tardi, il protagonista si reca verso il centro di Londra. Qui ritrova l'artigliere ritirato, in preda a schizofrenia, che scava una buca per attuare i suoi piani per la futura resistenza, che sarebbe dovuta svolgersi nei sotterranei della citt\u00e0. Il protagonista prosegue lasciando il soldato ai suoi deliri.\nIl protagonista alla fine decide di uccidersi gettandosi verso i Tripodi. Scopre per\u00f2 con sorpresa che i marziani, insieme alla pianta rossa, sono morti a causa dei batteri dell'atmosfera terrestre, ai quali gli umani sono immuni. Gli uomini iniziano a ripopolare il paese e il clima terrestre ritorna normale. Nel finale, il protagonista torna a casa sua ricongiungendosi con la moglie, che credeva morta e viceversa.\nInterpretazioni.\nWells era un forte sostenitore dell'evoluzione e la sua storia di lotta tra Marziani e Terrestri per la conquista della Terra pu\u00f2 essere riletta in tal senso, su una scala pi\u00f9 grande. Il romanzo riflette l'etica inerente al darwinismo sociale di quel tempo.\nIl libro \u00e8 anche, per ammissione dell'autore stesso, una critica alla politica di colonialismo europeo nei vari continenti. Nelle idee del tempo, la superiorit\u00e0 tecnologica degli Europei dava loro diritto di governare anche nelle altre aree del mondo sugli indigeni. Il romanzo critica questa visione, descrivendo l'invasione aliena come ingiusta e crudele, nonostante la palese superiorit\u00e0 tecnologica dei Marziani. Ce ne parla l'autore nel primo capitolo:\nAlcuni critici riportano un piccolo elemento autobiografico nel romanzo: Wells sembrerebbe essersi particolarmente dedicato al riprodurre nella sua immaginazione la distruzione dei luoghi della sua infelice infanzia.\nDavid McKinght, un attivista per i diritti degli animali, nel 2004 ha sottolineato come almeno cinque dei suoi conoscenti vegetariani e attivisti come lui sono stati sostanzialmente spinti verso la loro scelta dopo la lettura del trattamento riservato dai Marziani agli umani, anche se probabilmente non era intento dell'autore propagandare il vegetarianismo. In molti passaggi, infatti, viene portato un paragone esplicito tra come i Marziani sfruttino gli uomini e come gli uomini facciano lo stesso su mucche, conigli o altri animali che in qualche modo l'uomo prevarica.\nAdattamenti.\nNumerosi sono stati gli adattamenti per il cinema, la televisione e altri media, tra i quali si ricordano:"}
{"id": "133927", "revid": "1652635", "url": "https://it.wikipedia.org/wiki?curid=133927", "title": "Dawson's Creek", "text": "Dawson's Creek \u00e8 una serie televisiva statunitense del genere teen drama, creata da Kevin Williamson. La serie \u00e8 stata trasmessa negli Stati Uniti dal 1998 al 2003, per un totale di sei stagioni e 128 episodi.\nProduzione.\nKevin Williamson, nativo di Oriental, una piccola citt\u00e0 balneare della North Carolina, fu avvicinato nel 1995 dal produttore Paul Stupin per scrivere l'episodio pilota di una serie televisiva. Stupin, che era uno dei dirigenti della Fox Network che aveva permesso la realizzazione di \"Beverly Hills 90210\", s'incontr\u00f2 con Williamson dopo aver letto la sua sceneggiatura del film \"Scream\". Inizialmente offerta alla FOX, la serie venne rifiutata.\nLa The WB invece era alla ricerca di programmi per completare il suo palinsesto del marted\u00ec; Williamson descrisse al network la serie come \"\"Un meraviglioso batticuore\" che incontra \"Pump Up the Volume\" che incontra \"James at 15\" che incontra \"My So-Called Life\" che incontra \"La casa nella prateria\"\". Il personaggio principale della serie, Dawson Leery, era basato su Williamson stesso: ossessionato con i film e che divideva platonicamente il letto con la ragazza che abitava in fondo al fiume.\n\"Procter &amp; Gamble Productions\" (la compagnia gi\u00e0 produttrice delle soap opera \"Sentieri\" e \"Cos\u00ec gira il mondo\"), era uno dei co-produttori originali della serie. La compagnia, tuttavia, si tir\u00f2 indietro tre mesi prima del debutto dello show quando iniziarono a circolare le voci sui dialoghi vivaci e le trame rischiose. John Kiesewetter, un critico televisivo del \"Cincinnati Enquirer\", scrisse: \"Per quanto vorrei amare la serie - i bei ragazzi, l'incantevole ambientazione nel New England e la fotografia favolosa - non posso passare sopra la pressante preoccupazione sul sesso, sesso, sesso\". John Leo, un altro critico, disse che lo show avrebbe dovuto intitolarsi \"Quando i genitori rabbrividiscono\" e continu\u00f2 scrivendo: \"Il primo episodio contiene un buon numero di chiacchierate su reggiseni, organi genitali, masturbazione e misure del pene.\" In sua difesa Williamson neg\u00f2 questa sua intenzione specificando che non aveva in mente di realizzare niente di scandaloso o provocante.\nPer motivi sconosciuti, Kevin Williamson lasci\u00f2 la serie al termine della seconda stagione; in seguito la serie pass\u00f2 nelle mani di altri sceneggiatori, tra i quali Gina Fattore, che non riuscirono per\u00f2 a creare trame plausibili cos\u00ec che gli ascolti precipitarono velocemente portando la serie a rischio chiusura. Venne in seguito deciso che il personaggio di Pacey s'innamorasse di Joey creando cos\u00ec il famoso triangolo che sar\u00e0 il perno della serie dalla quarta stagione in avanti. In seguito la Fattore defin\u00ec il primo bacio che Pacey strappa a Joey in un episodio della terza stagione come \"il bacio che salv\u00f2 \"Dawson's Creek\"\". Williamson torn\u00f2 in seguito per scrivere il doppio episodio finale che chiude definitivamente la serie. In questa occasione il regista decise di trasmettere il penultimo episodio della serie nel formato panoramico in ; cosa che non avvenne per il finale, che and\u00f2 in onda normalmente in .\nAccoglienza.\n\"Dawson's Creek\" gener\u00f2 molta pubblicit\u00e0 ben prima del suo debutto, con diversi critici televisivi e gruppi di persone che esprimevano le loro perplessit\u00e0 circa le sue trame \"vivaci\" e i dialoghi. La controversia spinse addirittura una delle case produttrici ad abbandonare lo show, ma numerosi critici incensarono la serie per il suo realismo e i dialoghi intelligenti che includevano riferimenti a popolari show americani come il \"Dick Van Dyke Show\" ed il \"Mary Tyler Moore Show\".\nDalla fine della sua messa in onda, lo show, la troupe e il suo giovane cast sono stati nominati per diversi premi vincendone quattro. La serie \u00e8 conosciuta per la sua \"verbosit\u00e0\" e la complessit\u00e0 dei dialoghi tra i personaggi adolescenti, i quali dimostrano spesso un vocabolario e una conoscenza culturale che vanno ben oltre la portata di uno studente liceale medio; tutto questo in contrasto comunque con un'immaturit\u00e0 emotiva e un egoismo tipici dei veri adolescenti. Questa precocit\u00e0 sar\u00e0 fonte d'ispirazione per diverse serie adolescenziali successive come \"One Tree Hill\" (anch'esso girato a Wilmington), \"The O.C.\" e \"Gossip Girl\".\nIl Parents Television Council proclam\u00f2 lo show la peggiore serie della stagione 1997/1998, titolo che \"Dawson's Creek\" vincer\u00e0 anche la stagione successiva. Nonostante tutte le critiche per\u00f2 ci furono anche recensioni entusiaste. \"Variety\" scrisse: \"Un imperdibile drama con tanto cuore... l'equivalente adolescente di un film di Woody Allen\". Il \"The New York Times\" ne diede un giudizio positivo nell'articolo \"Young, Handsome and Clueless in Peyton Place\" (\"Giovane, bellissimo e inesperto a Peyton Place\"). In una battuta dei primi episodi, il personaggio di Jen paragona l'educazione genitoriale al governo di Ho Chi Minh; il livello culturale di questa e di molte altre battute costrinse Michelle Williams a munirsi di un dizionario per comprenderne il significato, come dichiarato anni dopo dalla stessa attrice.\nLuoghi delle riprese.\nFilmata a Wilmington e Durham, nella Carolina del Nord, la serie fu ambientata in una fittizia piccola citt\u00e0 balneare chiamata Capeside, nel Massachusetts.\nLe riprese del college per le ultime due stagioni sono state effettuate alla Duke University mentre un episodio della quarta stagione venne girato in larga parte a New York City. Gli interni della \"Capeside High School\" vennero girati nel vero liceo \"Capeside\" del Massachusetts, gli esterni invece erano dell'\"Universit\u00e0 del North Carolina a Wilmington\".\nIl titolo.\nIl titolo della serie televisiva, \"Dawson's Creek\", pu\u00f2 venire visto da due prospettive. In inglese \"creek\", oltre al significato di \"torrente\", prende anche un altro significato in base al contesto in cui lo si utilizza: significa anche volgarmente \"casini\" oppure \"problemi\" o \"vicissitudini\". Essendo una serie definita teen drama, che affronta le difficolt\u00e0 degli adolescenti, il nome \"Dawson's Creek\" pu\u00f2 dunque avere due significati differenti, uno \u00e8 \u00abIl torrente di Dawson\u00bb (fiume che scorre vicino alla casa) e l'altro \u00e8 \u00abLe vicissitudini di Dawson\u00bb.\nTrama.\nCapeside, Massachusetts. Dawson Leery \u00e8 un aspirante regista, sognatore e romantico, fan sfrenato di Steven Spielberg. Dopo un'infatuazione per la nuova arrivata Jen Lindley si scopre innamorato della sua amica di infanzia Joey Potter, orfana di madre, e con il padre in carcere, che manda avanti con la sorella il ristorante di famiglia; Pacey Witter, figlio del capo della Polizia, \u00e8 il migliore amico di Dawson, continuamente frustrato da una famiglia che lo considera un fallito; Jen Lindley \u00e8 una sveglia ragazza di citt\u00e0 trasferitasi a Capeside per cambiare vita. Ai quattro protagonisti si uniscono nella seconda stagione anche i fratelli Jack e Andie McPhee: il primo \u00e8 un timido ragazzo che si rivela essere omosessuale e che deve quindi affrontare la mentalit\u00e0 della provincia, mentre la seconda \u00e8 una ragazza sensibile e intelligente afflitta da alcuni disturbi psichici. Le storie sentimentali dei sei ragazzi s'intrecciano con la loro vita di tutti i giorni, fra gli ultimi anni della scuola superiore e i primi anni del college. Dalla terza stagione in avanti il perno della trama \u00e8 principalmente il triangolo amoroso che viene a crearsi fra Dawson, Joey e Pacey. Dalla quarta stagione in poi i protagonisti si preparano ad affrontare gli studi universitari che, tra fughe d'amore, nuove passioni e scelte sbagliate, gli permetteranno di incontrarsi nuovamente tutti insieme solo nell'ultima stagione, a Capeside.\nEpisodi.\nNegli Stati Uniti la serie \u00e8 stata trasmessa da The WB dal 1998 al 2003. In Italia \u00e8 andata in onda in prima visione sul canale satellitare TELE+ Bianco, che ha trasmesso le prime due stagioni tra il '98 e il '99; in seguito \u00e8 stata trasmessa su Italia 1 dal primo episodio fino alla fine della sua messa in onda (dal 13 gennaio 2000 al 17 dicembre 2003), e replicata poi su Fox; e su La 5 del digitale terrestre (dal 5 settembre 2011 al 29 febbraio 2012).\nL'edizione italiana delle prime due stagioni \u00e8 curata da Bruno Michelotto per Tele+ e il doppiaggio \u00e8 stato eseguito da Mac 3 Movies con la direzione di Sonia Scotti, mentre quella delle ultime quattro \u00e8 curata da Alberto Porto per Mediaset e il doppiaggio \u00e8 stato eseguito da Multimedia Network con la direzione di Mario Cordova ed Enzo Bruno (st. 3, 4 e 5).\nNelle prime due stagioni, quelle doppiate da Tele+, i titoli di coda relativi al doppiaggio italiano sono visibili su uno sfondo nero, mentre nelle ultime quattro, quelle doppiate da Mediaset, i titoli di coda scorrono su uno sfondo costituito dalle fotografie dei protagonisti della serie.\nEpisodi a tema.\nAlcuni episodi vennero appositamente realizzati seguendo un tema o un genere cinematografico preciso, spesso assecondando la creativit\u00e0 del protagonista, un regista in erba. \"Un giorno da non rivivere\" esplorava una stessa storia da diverse prospettive, \"Tutto in una notte\", invece, ebbe come protagonista un solo personaggio, quello di Joey. Un episodio della quarta stagione venne realizzato come una storia noir (\"I soliti sospetti\").\nColonna sonora.\nPer la prima stagione del telefilm, le trasmissioni internazionali di \"Dawson's Creek\" utilizzarono il brano \"Run Like Mad\" di Jann Arden come sigla di apertura, che fu in seguito sostituita da \"I Don't Want to Wait\" di Paula Cole. I produttori avevano inizialmente pensato di utilizzare il brano \"Hand in My Pocket\" di Alanis Morissette, che infatti era stato utilizzato nell'episodio pilota, ma la casa discografica non accord\u00f2 l'utilizzo del brano, e la scelta cadde sulla canzone di Paula Cole. Nell'episodio finale viene mostrato un filmato realizzato da Dawson, in cui sono inclusi diversi pezzi delle sequenze utilizzate nelle sigle del telefilm, ed il cui accompagnamento musicale \u00e8 proprio \"Hand in My Pocket\".\nDurante gli anni di trasmissione del telefilm, furono pubblicati due CD contenenti la colonna sonora del telefilm, e in cui furono raccolte una parte dei numerosi brani, principalmente pop e rock utilizzati negli episodi. Nelle edizioni pubblicate in DVD molti dei brani trasmessi nel corso delle trasmissioni originali sono stati per\u00f2 sostituiti per questioni legate al diritto d'autore. Persino la sigla \"I Don't Want to Wait\" \u00e8 stata sostituita da \"Run Like Mad\".\nQuesta sostituzione \u00e8 presente solo nella traccia audio originale, la versione italiana dei DVD non presenta alcun cambiamento rispetto alla versione televisiva.\nInoltre, nel cofanetto dell'ultima stagione uscita in Italia, \u00e8 presente il doppio episodio finale nella sua versione estesa, con molte scene eliminate, tra cui il ritorno di Andie a Capeside.\nNegli Stati Uniti invece viene utilizzata la canzone di Paula Cole anche per la prima stagione.\nSpin-off: \"Young Americans\".\nNel 2000 venne lanciato su The WB uno spin-off della serie, \"Young Americans\", che ebbe come protagonista Will Krudski, un amico di Pacey Witter che frequenta brevemente Andie McPhee durante la terza stagione della serie originaria. La serie, composta da soli otto episodi prima di essere prematuramente cancellata, venne interpretata da Rodney Scott (Will Krudski), Mark Famiglietti (Scout Calhoun), Katherine Moennig (Jake Pratt), Ian Somerhalder (Hamilton Fleming), Kate Bosworth (Bella Banks) e Ed Quinn (Finn).\nPremi.\n\"Dawson's Creek\" si \u00e8 aggiudicato sei premi su quattordici \"nomination\" complessive, ben distribuite dal 1998 e 2004."}
{"id": "133928", "revid": "799504", "url": "https://it.wikipedia.org/wiki?curid=133928", "title": "Intarsio", "text": "L'intarsio o tarsia lignea \u00e8 un tipo di decorazione che si realizza accostando minuti pezzi di legni o altri materiali di colori diversi. Diffusa gi\u00e0 nel Trecento, tra il 1440 e il 1550 raggiunge il massimo della fioritura, sviluppando quello che verr\u00e0 definito da Andr\u00e9 Chastel \"il cubismo del Rinascimento\".\nFino a tutto il XV secolo la tarsia rimase una forma artistica praticata essenzialmente solo in Italia; in seguito si diffuse, seppure molto cautamente, anche al di l\u00e0 delle Alpi.\nSimile \u00e8 l'ebanisteria, dove per\u00f2 come materiale viene utilizzato esclusivamente il legno, inoltre \u00e8 un termine applicato dal XVII secolo, soprattutto riguardo alla decorazione del mobilio.\nTecnica e soggetti.\nPrima di procedere all'intarsio con pezzetti di legno, veniva creato un cartone, spesso disegnato da pittori di professione, che affidavano la realizzazione dei manufatti ad artigiani specializzati. La tecnica consisteva nell'accostare legni e, talvolta, altri materiali (avorio, osso o madreperla), tagliati in modo da combaciare perfettamente, fino ad ottenere disegni che, nei migliori casi, arrivavano ad una notevole complessit\u00e0 virtuosistica.\nI diversi colori dipendevano dalle tinte proprie delle varie essenze, variate ulteriormente a seconda del taglio e dell'inclinazione delle venature, che facevano variare la rifrazione della luce sulla superficie. Talvolta si ricorreva poi alla tintura dei pezzi ottenuta bollendoli con sostanze coloranti, mentre i toni pi\u00f9 scuri erano di solito ottenuti tramite una brunitura con ferri roventi, effettuata solitamente dopo la posa in opera. \nLa tarsia venne impiegata nella decorazione di cofanetti, cassoni nuziali, porte, mobili da sagrestia, stalli e per il rivestimento di cori e di studioli privati. Nel periodo d'oro del Rinascimento, la tarsia era correlata ad aspetti teorici, di applicazioni delle leggi prospettiche per realizzare perfetti \"trompe-l'\u0153il\", tanto da farne una delle arti pi\u00f9 diffuse tra la committenza pi\u00f9 elevata. Le tarsie nelle sagrestie o negli studioli dei grandi principi del tempo erano accomunate da un carattere di \"separatezza riflessiva\", al quale si adattava perfettamente il carattere immoto e non narrativo delle vedute, degli armadietti e degli oggetti rappresentati. Si trattava di soggetti antesignani del paesaggio e della natura morta, che in pittura, nel Rinascimento, non avevano ancora una propria autonomia espressiva.\nFrequenti erano oggetti come le coppe sfaccettate, le clessidre, i candelabri, i compassi, i solidi geometrici, le gabbie di uccelli, i pezzi di armature, ecc. Frequenti erano poi gli armadi semiaperti, che lasciavano intravedere il corredo tipico dello studioso umanista, come libri e strumenti musicali: non di rado tali soggetti erano raffigurati su sportelli di veri armadi a muro che spesso contenevano oggetti del tutto simili a quelli raffigurati.\nLe rappresentazioni erano sempre comunque legate alle regole prospettiche della pittura vigente, e gli stessi pittori che fornivano i cartoni si adattavano alle specificit\u00e0 di questo genere decorativo. Impossibile \u00e8 ad esempio immaginare la produzione di maestri come Lorenzo e Cristoforo da Lendinara senza l'influsso delle vedute silenziose e geometrizzate di Piero della Francesca.\nStoria.\nTrecento senese.\nIl primo esemplare di intarsio \u00e8 un frammento del coro del Duomo di Orvieto, con l'\"Incoronazione della Vergine\", ora conservato nel Museo dell'Opera del Duomo, opera anteriore al 1357 affidata al capomastro Vanni di Tura dell'Ammannato e ad una piccola squadra d'intarsiatori senesi, che utilizzarono cartoni di alta qualit\u00e0 che creano figure dalle sagome chiuse e insulate come una vetrata o una tappezzeria tardogotica.\nNel corso del Trecento furono gli intarsiatori senesi a ricevere le maggiori commissioni: Pietro di Lando realizz\u00f2 il coro ligneo per il Duomo di Fiesole nel 1371 e nel 1390 quello di Santa Maria del Fiore a Firenze (entrambi perduti); Francesco da Siena realizz\u00f2 quello di Santa Croce a Firenze nel 1355 (perduto) e Nicol\u00f2 dei Cori il coro del Duomo di Siena, completato nel 1394 (perduto), mentre dal 1415 al 1428 realizz\u00f2 il coro ligneo della cappella del Palazzo Pubblico a Siena, unica sua opera conservata; Mattia di Nanni esegu\u00ec poi dal 1425 al 1430 la \"Giustizia\" e l'\"Intercessione della Vergine per Siena\" per un dossale della Sala delle Balestre del Comune senese.\nTarsie rinascimentali del Quattrocento.\nMaestri di prospettiva a Firenze.\nCon il successo del metodo prospettico a Firenze, la tarsia mut\u00f2 il repertorio decorativo orientandosi su solidi geometrici e su vedute prospettiche, diventando il principale veicolo di trasmissione della rivoluzione prospettica. Nel 1436 venne commissionata ad Antonio Manetti e Agnolo di Lazzaro il rivestimento a intarsio delle pareti laterali della Sagrestia delle Messe in Santa Maria del Fiore, completata nel 1445; successivamente lavorarono sugli armadi della sacrestia Benedetto e Giuliano da Maiano con \"Scene della vita di Cristo e Profeti\" tra il 1463 e il 1465 su cartoni di Alesso Baldovinetti e di Maso Finiguerra.\nGiuliano da Maiano, in collaborazione con il Francione (attivo successivamente a Pisa), esegu\u00ec le figure di \"Petrarca\" e \"Dante\" su cartone di Sandro Botticelli nel 1481 per la porta dell'Udienza nel Palazzo della Signoria, poi lavor\u00f2 a Pisa, tra il 1471 e il 1479, lavor\u00f2 nel coro del Duomo, e infine a Perugia nel 1491 dove esegu\u00ec, con Domenico del Tasso, il coro del Duomo.\nI due studioli metafisici di Federico da Montefeltro.\nAi Maestri di prospettiva si rivolgeva la classe culturalmente pi\u00f9 elevata, infatti il maggior campo di applicazione della tarsia era rappresentato dagli stalli dei cori e dagli studioli, entrambi simboli di un'ideale separatezza riflessiva, in cui sia il carattere immobile della tarsia sia i soggetti rappresentati (campionario di strumenti umanistici, armadi semiaperti che illusionisticamente lasciano intravedere il loro contenuto e le vedute di citt\u00e0 ideali) sono adatti a incontrare i gusti dei colti committenti. Le tarsie per lo studiolo di Federico da Montefeltro nel Palazzo Ducale di Urbino vennero realizzati da Baccio Pontelli tra il 1474 e il 1476. Quali autori dei disegni da cui furono tratte le tarsie, si ipotizza che gli esecutori possano essere stati Botticelli, Francesco di Giorgio Martini e il giovane Donato Bramante. La parete bassa dello studiolo \u00e8 completamente rivestita da una specie di stalli profani con scansie colme di libri, strumenti scientifici, armi allegoriche e vedute di citt\u00e0 ideali, mentre nella parete sovrastante si innestano i 28 ritratti di uomini illustri di Giusto di Gand e Pedro Berruguete, disposti su due registri. Dello stesso tenore \u00e8 lo studiolo eseguito per il palazzo Ducale di Gubbio, ora conservato al Metropolitan Museum of Art di New York.\nLa Certosa di Pavia.\nNel nord Italia, la pi\u00f9 vasta realizzazione ad intaglio nel XV secolo fu la creazione dei 42 stalli del coro dei monaci della Certosa di Pavia, i cui dossali raffigurano elaborate figure di \"Santi\" all'interno di scenari architettonici o naturali, oltre a prospetti con riquadri decorativi a motivi vegetali. L'impresa fu commissionata nel 1486 dal Duca di Milano Ludovico il Moro a Bartolomeo de Polli, intagliatore modenese gi\u00e0 attivo a Mantova, che lavor\u00f2 con la collaborazione degli intagliatori Antonio e Paolo Mola. All'opera collabor\u00f2 anche l'intarsiatore cremonese Pantaleone de Marchi, con 12 tarsie con le immagini degli \"Apostoli.\"\nPer l'elevato livello delle composizioni, si ritiene che abbiano fornito i modelli per le tarsie alcuni importanti pittori attivi in quegli anni nella Certosa, fra cui Ambrogio Bergognone, Iacopino de Mottis e Bernardo Zenale.\nLa bottega dei Canozi da Lendinara.\nAl contrario dell'Italia centrale, nel Nord-Italia i maestri intarsiatori coincidevano con i preparatori di cartoni. Una delle botteghe meglio organizzate a cui furono commissionate importanti opere in molte citt\u00e0 del settentrione fu quella dei fratelli Cristoforo e Lorenzo Canozi, noti anche come i da Lendinara, essendo provenienti dalla citt\u00e0 polesana. Essi furono a contatto diretto con la pittura di Piero della Francesca, e contribuirono con la loro bottega e i loro collaboratori a diffondere il genere in tutto il Nord Italia: lavorarono insieme nello studiolo di Belfiore presso Ferrara tra il 1449 e il 1453; tra il 1462 e il 1469 furono a Padova dove realizzarono il coro della Basilica del Santo (distrutto nel 1749) e le porte della sacrestia della stessa.\nNel 1469 i due fratelli si separarono: Lorenzo lavor\u00f2 nel Veneto ai dossali della sacrestia dei Frari a Venezia ed esegu\u00ec il coro di Sant'Antonio in Polesine a Ferrara. Nel 1474 Bernardino, figlio di Cristoforo, realizz\u00f2 le spalliere della sacrestia del Duomo di Modena e tra il 1489 e il 1494 gli stalli del Battistero di Parma.\nCristoforo Canozzi lavor\u00f2 al coro del Duomo di Parma, in collaborazione con Luchino Bianchino e nel 1477 esegu\u00ec le quattro tarsie con gli \"Evangelisti\" per il Duomo di Modena. Nel 1486 era a Pisa per il coro del Duomo, completato da Guido da Saravallino; mor\u00ec prima di poter iniziare la sua ultima opera: i banconi della sacrestia dei Consorziati a Parma, realizzata da Luchino Bianchino.\nA Lendinara all'interno del Palazzo Comunale nella \u201csala canoziana\u201d \u00e8 conservata la grata monacale lignea ad intaglio e traforo (1447 circa) realizzata in stile gotico dai fratelli Canozi.\nPietro Antonio degli Abati, cognato dei Canozi e loro collaboratore, nel 1484 lavor\u00f2 a Vicenza per il coro di Santa Maria di Monte Berico, e tra il 1487 e il 1497 lavor\u00f2 a Padova nella chiesa di San Giovanni di Verdara.\nGiovanni Maria Platina, il miglior allievo di Cristoforo Canozi da Lendinara. fu attivo a Cremona realizzando tra il 1477 e il 1480 un armadio per reliquie e tra il 1483 e il 1490 il coro del Duomo della stessa citt\u00e0.\nGiovanni da Verona e la maniera veneto-napoletana.\nA Venezia lavor\u00f2 Fra Sebastiano da Rovigo e il suo allievo Fra Giovanni da Verona. Tra il 1491 e il 1499 eseguirono il coro di Santa Maria in Organo a Verona, dove le tarsie abbandonano il classico repertorio geometrico, diventando pi\u00f9 intricate. Nei 27 stalli superiori gli schienali dei seggi, detti postergali, separati da pilastri, la parte inferiore \u00e8 decorata con tipici motivi rinascimentali a grottesche, mentre nella parte superiore, una serie di archi inquadrano figure di santi o vedute prospettiche ideali, alternati a immagini di armadi con ante socchiuse che lasciano scorgere oggetti sacri e profani. L'opera, alla quale lavor\u00f2 con la collaborazione di numerosi artisti, fra cui Raffaele da Brescia, fu firmato dall'artista \"R(everend)o in X\u00b0 [Christo] p(atri) f(ratri) Ioa(nn)i mo(nach)o\". Tra il 1503 e il 1505 Fra Giovanni esegu\u00ec il coro dell'Abbazia di Monte Oliveto Maggiore a Siena; dal 1506 al 1511 lavor\u00f2 al convento di Monteoliveto a Napoli e tra il 1511 e il 1512 lavor\u00f2 alle spalliere della Sala della Segnatura a Roma (perdute).\nIl Cinquecento, tardo rinascimento e manierismo.\nGli allievi di Fra Giovanni da Verona.\nSuoi allievi furono Giovanni Francesco d'Arezzo, che nel 1524 circa realizz\u00f2 il coro della Certosa di San Martino a Napoli, i fratelli Bencivenni che dal 1521 al 1530 eseguirono il coro della cattedrale di Todi e Fr\u00e0 Raffaele da Brescia, che realizz\u00f2 i postergali per il Monastero di San Michele in Bosco, oggi nella Cappella Malvezzi della Basilica di San Petronio a Bologna.\nA Bologna il gran teatro di Fra Damiano.\nFra Damiano Zambelli, detto Damiano da Bergamo, dal 1517 al 1526 fu attivo maggiormente a Bologna dove venne in contatto con gli studi sulla scenografia teatrale di Baldassarre Peruzzi. Dal 1528 al 1530 realizz\u00f2 le spalliere del presbiterio di San Damiano in Bologna e tra il 1530 e il 1535 realizz\u00f2 le spalliere per la cappella di San Domenico con \"Storie di san Domenico\"; tra il 1537 e 1538 cur\u00f2 poi il leggio e la porta del coro; dal 1541 al 1549 esegu\u00ec le storie bibliche del coro maggiore della basilica di San Domenico a Bologna.\nLa Cappella Sistina dei \"Legni tinti\" in Santa Maria Maggiore a Bergamo.\nNel corso del Cinquecento si andarono abbandonando i temi geometrizzanti per sostituirli con soggetti pi\u00f9 prettamente pittorici: ne sono un esempio le Tarsie del coro della chiesa dei Santi Bartolomeo e Stefano a Bergamo, eseguite da Fra Damiano da Bergamo, su disegni degli importanti pittori Benardino Zenale e Bramantino, e le tarsie per gli sportelli di copertura del coro di Santa Maria Maggiore a Bergamo di Giovan Francesco Capoferri, su cartoni del Lotto, realizzate tra il 1522 e il 1532 con allegorie che introducevano alle scene bibliche.\nIl declino.\nLa fine dell'importanza della tarsia fu legata proprio al desiderio di allinearsi ai caratteri formali della pittura: con l'utilizzo sempre pi\u00f9 massiccio di tinture per comporre le sempre pi\u00f9 complesse scene narrative e l'abbandono del repertorio tradizionale, l'intarsio entr\u00f2 in una sfera di dipendenza dalla pittura, venendo relegato a puro sfoggio di virtuosismo artigianale.\nNel XX secolo, a riportare in auge la tarsia \u00e8 stato il Maestro tranese Andrea Gusmai. Egli, infatti, attraverso le sue celebri opere, ha contribuito a restituire dignit\u00e0 a questa forma d'arte, rievocando al mondo la sua bellezza."}
{"id": "133930", "revid": "486946", "url": "https://it.wikipedia.org/wiki?curid=133930", "title": "Ali ibn Abi T\u00e0lib", "text": ""}
{"id": "133931", "revid": "118804483", "url": "https://it.wikipedia.org/wiki?curid=133931", "title": "Asinarteto", "text": "Per asinarteto si intende, nella metrica classica, secondo la definizione data dall'antico grammatico Efestione, un particolare tipo di verso composito, formato da due cola che non possono essere considerati un tutt'uno, come avviene nei versi normali, normalmente perch\u00e9 di metri differenti. Come conseguenza della natura ibrida dell'asinarteto, vi \u00e8 normalmente dieresi tra i due cola, sebbene non sempre gli antichi autori l'abbiano rispettata.\nLe fonti antiche indicano in Archiloco l'inventore di questo tipo di versi, che godranno in seguito di ampia fortuna sia nella letteratura greca, nella poesia giambica, nella commedia e pi\u00f9 tardi con i poeti ellenistici, che nella letteratura latina, in particolare con Orazio.\nTipi di asinarteti nella metrica classica.\nI principali tipi di asinarteto sono:\nPrincipio costitutivo non dissimile agli asinarteti hanno gli epodi."}
{"id": "133933", "revid": "122815019", "url": "https://it.wikipedia.org/wiki?curid=133933", "title": "Gruppi etnici della Cina", "text": "La Repubblica Popolare Cinese si definisce ufficialmente uno stato multietnico unitario e pertanto riconosce 56 gruppi etnici o M\u00ednz\u00fa (\u6c11\u65cf). All'interno del paese il gruppo principale \u00e8 quello Han, che include pi\u00f9 del 92% della popolazione, mentre le altre 55 nazionalit\u00e0 si designano come minoranze. Oltre alle 56 etnie riconosciute, molti nativi della Cina classificano s\u00e9 stessi come membri di gruppi non classificati e non riconosciuti.\nLa posizione ufficiale della RPC \u00e8 che tutte queste etnie sono parte di una pi\u00f9 grande, detta Zhonghua Minzu, letteralmente \"Etnia della Cina\".\nGruppi etnici.\nAnche se molte etnie possono essere viste come gruppi etnici la corrispondenza non \u00e8 di una a uno. Per esempio, molti cinesi di etnia Hui sono indistinguibili dai cinesi di etnia Han eccetto per il fatto che i primi sono di religione islamica. Per contro, gli Hakka sono spesso intesi come un gruppo etnico, ma sono generalmente considerati membri dell'etnia Han.\nI cinesi Han costituiscono la grande maggioranza della popolazione totale della Cina ma la distribuzione \u00e8 molto irregolare; esistono quindi vaste zone della Cina occidentale in cui l'etnia Han \u00e8 una minoranza. Inoltre la riunione di molti cinesi nella maggioranza Han oscura alcune delle grandi differenze linguistiche, culturali e razziali che sussistono tra persone all'interno di questo stesso gruppo.\nLa natura multietnica della Cina \u00e8 il risultato in parte dei territori incorporati dalla Dinastia Qing, i cui imperatori erano essi stessi di etnia mancesi e non membri della maggioranza Han. Le teorie etniche cinesi sono pesantemente influenzate da quelle dell'Unione sovietica. La politica ufficiale afferma di essere contro l'assimilazione e sostiene che ogni gruppo etnico deve avere il diritto di sviluppare i propri linguaggio e cultura.\nIl grado di integrazione dei gruppi etnici di minoranza con la comunit\u00e0 nazionale varia largamente da gruppo a gruppo. Alcuni di essi, come i tibetani e gli uiguri provano tutt'oggi un forte sentimento di ostilit\u00e0 verso la maggioranza. Altri gruppi come gli Zhuang, gli Hui e l'etnia dei cinesi coreani sono invece ben integrati.\nIn ordine di popolazione, i 56 gruppi etnici ufficialmente riconosciuti dalla Repubblica Popolare Cinese sono:\nA Codici in caratteri romani utilizzati in Cina\nB La popolazione comprende solo gli abitanti di Cina e Taiwan\nReligioni.\nSi noti che alcune di queste etnie mantengono fedi che non possono essere classificate distintamente. Le fedi predominanti sono:"}
{"id": "133936", "revid": "15756", "url": "https://it.wikipedia.org/wiki?curid=133936", "title": "Verso eolico", "text": "Per metrica eolica, o versi eolici si intendono un insieme di versi in uso nella versificazione antica, i quali, per alcune loro caratteristiche, si differenziano dalla prassi metrica usuale, cos\u00ec come veniva intesa e praticata nella letteratura greca e latina.\nTale gruppo di versi ha ricevuto la denominazione di metri eolici perch\u00e9 sono stati introdotti nell'uso letterario, da poeti lirici che si servirono del dialetto eolico, come Terpandro, Alceo e Saffo. Gli antichi attribuivano loro anche l'invenzione di questo tipo di metri, mentre i moderni per lo pi\u00f9 ritengono che essi si limitarono a conferire dignit\u00e0 letteraria panellenica a metri e ritmi in uso tra le popolazioni eoliche; dopo i grandi esempi dei poeti di Lesbo, tali metri rimasero ampiamente in uso e godettero di grande fortuna, tanto nella Grecia dell'et\u00e0 ellenistica che nella poesia latina.\nLe caratteristiche peculiari di questo tipo di versificazione sono:\nGli esponenti.\nSaffo e Alceo.\nL'isola di Lesbo era abitata dal gruppo greco degli Eoli, che parlavano dialetto eolico. I rapporti commerciali con il vicino Oriente (Persia, Mesopotamia) avevano favorito la ricchezza, il lusso, le arti, anche se la mentalit\u00e0 estetizzante dei Lesbii \u00e8 piuttosto il retaggio di una civilt\u00e0 preindoeuropea comune ai popoli mediterranei, dato che beneficiarono del passaggio dei Cretesi e dei Fenici Al fondo culturale anellenico si riallacciano i tiasi, come quello femminile di Saffo, comunit\u00e0 di ragazze consacrate al culto di Afrodite che ha i tratti di una \"grande madre mediterranea\", cui le fanciulle dovevano essere devote, e praticare l'arte del canto, della musica, della danza, per raggiungere il livello di perfezione per essere un giorno promesse sposa ai nobili o ai facoltosi uomini della citt\u00e0.Differente \u00e8 il tiaso di Alceo, composto da nobili, spesso come si legge dalle sue poesia in lotta sanguinosa per il potere, schierati in fazioni, o interessati alla conservazione dei loro privilegi.\nNel clima di faziosit\u00e0 politica a Lesbo nacquero queste eterie, di cui si ricorda appunto quella di Alceo; i governi dell'isola erano instabili, affidati a tiranni, che appoggiandosi al popolo inquieto, contrastavano le eterie nobiliari avverse, esiliandone i capi sovversivi, come accadde ad Alceo che si inimic\u00f2 prima Mirsilo, e alla sua morte dovette subire il tradimento di Pittaco asceso al potere, che lo fece nuovamente esiliare. Prima di Mirsilo vi era un tal Melacro, il tradimento cocente per Alceo \u00e8 dato da Pittaco, suo compagno, che fu scelto dopo Mirsilo per portare la pace a Mitilene (il \"mitilenese\" \u00e8 apostrofato con disprezzo da Saffo nella poesia \"Il nastro rosso\"); tuttavia Pittaco \u00e8 annoverato dalla tradizione nella cerchia dei Sette Sapienti, e mantenne un buon governo, nonostante gli insulti di Alceo.\nGi\u00e0 in antichit\u00e0 i Greci ritenevano che Lesbo fosse la culla della lirica monodica; una leggenda narrava come la testa tagliata del cantore Orfeo approdasse sulle spiagge dell'isola, e che ivi fosse sepolta. Anche il mitico aedo Arione, salvato in mare dai delfini ammaliati dal canto, era di Lesbo, di Metimna. Dall'isola proviene anche il citaredo Terpandro, che introdusse la musica presso i Dori; secondo Orazio l'isola di Lesbo \"princpeps Aeolium carmen ad Italos / deduxisse modos La fama letteraria lesbica era nota gi\u00e0 prima della nascita di Saffo e Alceo, poich\u00e9 si ritiene che i poeti locali creassero gi\u00e0 poesie con peculiarit\u00e0 diverse ai versi giambici ed elegiaci (Ionia) e corali (Doride).\nCaratterizzavano la lirica eolica l'isosillabismo, dovuto al fatto che nella metrica una sillaba lunga \u2014 non valga due brevi \u222a \u222a, l'uso del dialetto dell'isola come lingua poetica, dialetto molto diverso dagli altri due gruppi del dorico e dello ionico-attico, la relativa scarsezza di omerisimi, soprattutto in Saffo, a differenza degli altri dialetti, segno di una tradizione autoctona in parte estranea ai poemi omerici, legata invece al sostrato mediterraneo.\nVisse tra il 630 e il 550 a.C., nobile della sua stirpe degli Alceidi, lott\u00f2 per il predominio di Mitilene, si oppose ai tiranni che si avvicendarono nel governo dell'isola. Esiliato due volte prima da Meleacro, poi da Pittaco, and\u00f2 ramingo per l'Oriente, l'Egitto e infine in Sicilia; perdonato poi da Pittaco, combatt\u00e9 al suo fianco contro gli Ateniesi per la conquista di un porto nella Troade, in questa occasione dovette gettare lo scudo e salvarsi, proprio come nel frammento di Archiloco. Mor\u00ec a Mitilene nel 550 a.C. circa; gli editori alessandrini divisero l'opera di Alceo in 10 libri; si distinguono poesie politico-guerresche (canti di sommossa), inno in onore di dei, poesia erotiche e conviviali. Rimangono poche centinaia di frammenti provenienti da papiri o da citazioni di altri autori.\nPer Strabone le composizioni di Alceo sono un esempio di propaganda poetica. Per Dionigi di Alicarnasso bastava togliere alle poesie la veste metrica per avere un discorso politico, per Orazio \u00e8 da ricorda l'unione tematica della politica, dell'esilio, della guerra, ne loda la truce forza nei ritmi; per la bellicosit\u00e0, Quintiliano lo considera \"plurimum Homero similis\", ne loda l'ispirazione alta e potente dei carmi civili.\nLa passione politica di Alceo, che rientrando nel discorso dell'individualit\u00e0 e della descrizione di fatti concreti e contemporanei, era solo faziosit\u00e0 politica di eterie nobiliari contro i tiranni di Mitilene del VI secolo a.C., \u00e8 divenuta nei secoli a seguire un simbolo della lotta contro il potere assoluto, argomento molto in voga a partire dall'illuminismo francese, oltre ad Alceo anche Tireto venne apprezzato, e si ricorda la figura di Gabriele Rossetti di Vasto come il \"Tirteo d'Italia\" per i suoi discorsi appassionati sulla libert\u00e0 civile, politica ed espressiva; mentre Giosu\u00e8 Carducci celebra \"il ferro per uccidere i tiranni, / il vin per festeggiare il funeral\"; il Carducci fa riferimento al frammento \"Sulla morte di Mirsilo\", in cui Alceo esorta i compagni a brindare per la caduta del tiranno.L'invito costante di Alceo a bere, l'uso del vino come rimedio dei mali, delle preoccupazioni, e per festeggiare avvenimenti allegri o importanti, \u00e8 un topos usato anche da Orazio nell'incipit della famosa Ode I \"Nunc es bibendum\" per la morte di Cleopatra VII.\nQuando il popolo scelse Pittaco come tiranno di Mitilene al posto di Alceo, grande fu il suo rammarico: \"Pittaco, figlio di ignobile padre, tutti insieme grandemente elogiandolo, crearono tiranno della citt\u00e0 inetta e sfortunata\".Dato che il poeta fu tra i capi della resistenza contro i tiranni, non fa meraviglia che la sua casa \"rifulga\" di armi e arnesi bellici per l'uso come nel famoso frammento \"Armi per la guerra civile\". Dalla solitudine dell'esilio, in verit\u00e0 un esilio dorato, in un santuario dove si svolgono gare di bellezza femminile, Alceo manda un grido accorato. Gli mancano gli araldi che convocano l'assemblea e la possibilit\u00e0 di parteciparvi col ruolo che per tradizione spetterebbe a lui: \"Povero me! Vico come un selvaggio, Agesilaide: sogno il bando che chiama il popolo, il consiglio. Mio padre e il padre di mio padre, fra cittadini subdoli, sono invecchiati in mezzo a queste cose. Io ne sono bandito in esili remoti [...]\"\nCelebre tra i canti politici \u00e8 anche \"L'allegoria della nave\", considerato un ottimo esempio di linguaggio chiuso delle eterie, e come lo scudo di Archiloco, la nave di Alceo diventer\u00e0 un topos letterario, ricorrente in Orazio, dove la nave \u00e8 la Repubblica di Roma travagliata dalle discordie civili. Il primo dei 10 libri del \"Corpus\" conteneva gli inni agli dei, sia per la guerra che durante il simposio, gli inseriti mitici servivano per illustrare situazioni concrete, o avevano funzione d'insegnamento, istituendo omologie tra vicende divine e umane. Nell\u2019\"Inno ai Dioscuri\" vi \u00e8 un segno di salvezza per i naviganti: \"Lasciate l'Olimpo, audaci figli di Zeus e di Leda, e con l'animo a noi propizio apparite, o Castore e Polluce, che la terra e i mari correte su rapidi cavalli A voi \u00e8 facile salvare i naviganti dalla morte pietosa, saltando da lontano sull'alto delle navi folte di rematori: girando luminosi nell'avversa notte intorno alle gomene, portate luce alla nave nera\".\nDel significato politico del simposio, delle valenze sacrali del bere insieme, un atto che sanciva la comunione degli associati dell'eteria, quasi come nell'agape cristiana, s'\u00e8 scritto molto. Basti dire che per Alceo e i suoi compagni sono varie le occasioni del bere: si pu\u00f2 brindare per la morte di un tiranno, per dimenticare tristi avvenimenti: \"Non bisogna abbandonare l'animo alle sventure, poich\u00e9 nulla ci giover\u00e0 l'affliggerci, o Bochis: ma il farmaco migliore e farsi portare vino e inebriarsi\" (fr. 335 Lobel-Page). Si beve per sconfiggere il gelo dell'inverno, mentre un compagno attizza il fuoco, frammento ripreso anche da Orazio nel \"Carme I\", il vino \u00e8 anche un surrogato dell'immortalit\u00e0: \"Si vive una sola volta\" rammenta Alceo a Melanippo, e corre vivere secondo misura.\nNacque nell'isola di Lesbo, a Ereso, tra il 640 e il 630 a.C; di famiglia aristocratica, fu coinvolta con Alceo nelle vicende politiche del suo tempo, essendo esiliata con la famiglia in Sicilia dal tiranno Pittaco di Mitilene, tra il 604 e il 595 a.C. Spos\u00f2 il ricco mercante Andro, del quale rimase vedova presto, con la figlia Cleide. Visse poi a Mitilene, quando fu riammessa dal tiranno, dove concluse la vita in tarda et\u00e0. La sua produzione artistica, divisa dagli alessandrini in 9 libri in base ai criteri metrici e contenutistici, comprendeva i \"Carmi\" lirici, le \"Elegie\" e gli \"Epitalami\". A causa della distruzione delle storiche biblioteche di Alessandria d'Egitto, e del sacco di Bisanzio nel 1453, sino all'800 sopravvivevano alcuni frammenti, giunti attraverso le citazioni degli antichi, e solo con le scoperte dei papiri di Ossirinco si \u00e8 riusciti ad avere carmi pi\u00f9 o meno lunghi e integri, come l\u2019\"Inno ad Afrodite\".\nSecondo la leggenda popolare la poetessa, innamorata del bel marinaio Faone, non essendo corrisposta, si suicid\u00f2 disperata in et\u00e0 matura, gettandosi in mare dalla rupe Leucade,e tale leggenda fu ripresa anche da Leopardi nell\"Ultimo canto di Saffo\", ma si tratta appunto di un'invenzione dei comici attici che la denigrarono. A Mitilene Saffo diresse per tutta la vita il tiaso, una consorteria femminile non troppo dissimile alle consorterie eoliche e doriche. Il tiaso saffico non doveva essere l'unico dell'isola, poich\u00e9 nei frammenti si parla di maestre rivali; la finalit\u00e0 era paideutica, le fanciulle consacrate alla dea Afrodite, compivano la loro educazione alla musica, nel canto, nella danza, nell'arte di ornarsi e vestirsi in modo conforme al loro rango, cio\u00e8 elevato; dunque \u00e8 sbagliata la concezione di un classico educandato ottocentesco per le future istitutrici, ragazze di estrazione medio-bassa, che poi andavano a insegnare alle figlie di buona famiglia.\nAttraverso pratiche liturgiche incentrate sul culto di Afrodite, delle Muse e delle Cariti, si scopre qual era la finalit\u00e0 del tiaso, anche in frammenti di Alceo, e soprattutto di Saffo (fr. 63 Davies). Nell'inno famoso ad Afrodite, che si pensa fosse il primo inserito dagli alessandrini nella raccolta di carmi, Saffo prega la dea Afrodite di ascoltarla nella preghiera, di essere benigna verso di lei, ma soprattutto di darle forza nel compito dell'educare le ragazze all'amore, a far conoscere gli splendidi doni della dea. Si tratta di un'epifania, poich\u00e9 Saffo ebbe altre volte la stessa visione della dea sul cocchio alato di passeri. Queste epifanie sono descritte come esperienze veramente vissute dalla poetessa, e non artifici letterari tipici degli alessandrini, come Callimaco o Teocrito, in pi\u00f9 frammenti Saffo fa riferimento ad esperienze d'estasi, di visioni degli dei; con Afrodite Saffo dimostra un tono confidenziale, di \"alleanza\" nel praticare l'arte dell'amore.\nNel tiaso la vicenda personale diveniva esemplare per l'educazione dei ragazzi e delle ragazze, nel caso di Alceo per i fini politici e guerreschi. Il carme ad Afrodite rappresenta dunque un manifesto dei valori della comunit\u00e0 saffica, valori opposti a quelli delle consorterie maschili. In un altro frammento l'universalit\u00e0 dell'amore, e dei voleri imprescindibili di Afrodite, inspiegabili secondo la morale umana, Saffo arriva a giustificare la scelta di Elena di Sparta di seguire Paride a Troia, scatenando l'ira del marito Menelao e la tremenda guerra, mentre per i avlori della consorteria maschile di Alceo, in un suo frammento, Elena \u00e8 vista come una traditrice e una prostituta, a differenza di altri esempi di virt\u00f9 e fedelt\u00e0 incarnati in altre donne della mitologia.Il contenuto delle poesie saffiche doveva essere noto soltanto tra le fanciulle del tiaso, dove venivano istruite non solo le ragazze di Lesbo, ma anche rampolle di Sardi, Mileto, Colofone; nel tiaso si mettevano in pratica i riti e le gioie della vita comunitaria, come il cogliere i fiori, farne ghirlande, ungersi con profumi speciali, vestire con gusto nelle finalit\u00e0 paideutiche della comunit\u00e0.\nL'agghindarsi aveva un risvolto religioso, in ambito culturale, come quello di Afrodite e delle Cariti, dee i cui attributi erano la bellezza, l'amabilit\u00e0, la grazia raffinata: (fr. 81 Voigt) \"E tu, o Dica, posa intorno alle chiome corone graziose, intrecciando virgulti di aneto con le mani delicate. Chi si adorna di fiori, a lei pi\u00f9 volentieri che le Cariti volgono il loro sguardo, ma lo distolgono da chi non porta corone\".\nI frammenti riflettono poi tutte le complesse dinamiche affettive delle fanciulle; i rapporti di queste tra di loro con Saffo. Rapporto di gelosia, come nella celebre \"Ode della gelosia\", ripresa da Orazio, Foscolo, Pascoli, in cui Saffo descrive in mirabile maniera lo sconvolgimento psicofisico che la colpisce non appena vede che la ragazza da lei amata sta per lasciare il tiaso, essendo seduta davanti a un pretendente che la sposer\u00e0. E dunque siccome il fine dell'educazione era la grazia in virt\u00f9 di Afrodite, ma ancora pi\u00f9 il matrimonio della fanciulla che lasciava la scuola, vari sono gli epitalami composti da Saffo per le nozze, gli auguri di felicit\u00e0, gli elogi dello sposo, le maliziose allusioni erotiche. E Saffo nutre per ogni ragazza, tra cui Attis e Arignota, eterno amore e ricordo, tema fondamentale dell'amore saffico, nei momenti di maggiore sconforto, come nel carme del \"Distacco\", quando descrive il triste momento della fanciulla che lascia il tiaso piangendo, e riceve gli ultimi consigli di Saffo, ossia che nei momenti in cui qualcosa \u00e8 inesorabile, come l'abbandono del tiaso, l'unica fonte di gioia e di connessione tra maestra e discepola \u00e8 il ricordo delle cose belle e dei momenti felici passati insieme.\nAnacreonte.\nNato a Teo, di fronte all'isola di Samo, nel 570 a.C., dopo l'invasione persiana delle colonie greche dell'Asia Minore, Anacreonte and\u00f2 in Tracia e poi presso l'isola di Samo, alla corte del tiranno Policrate, che era protettore di artisti e poeti, uno dei pi\u00f9 sapienti figli di Pisistrato Dopo il suo assassinio nel 522, Ancreonte pass\u00f2 alla corte di Ippia e Ipparco ad Atene, i Pisistratidi, rimanendovi sino alla morte di Ipparco nel 514 a.C., e soggiornando infine in Tessaglia, sino al 485 a.C. I grammatici alessandrini divisero l'opera di Anacreonte in \"Giambi - Elegie - Poesie leggere\" in 5 libri, di cui rimangono oggi 150 frammenti. Oltre ai frammenti \u00e8 giunto il corpus spurio delle \"Anacreontiche\", 62 piccole poesie canzonette che si ispirano al tratteggio di Anacreonte dei tipi di Atene, e delle canzonette leggere riguardo al tema amoroso; furono pubblicate nel 1554 da Henri Estienne, e riprese nel XVIII secolo da Jacopo Vittorelli.\nComposizioni insomma inzuccherate e frivole, che per\u00f2 ebbero nel XVI-XVIII secolo largo successo presso i poeti che abbracciarono la corrente letteraria dell'Arcadia, e che vennero tradotte anche da poeti seri come Parini, Monti, Foscolo, Alfieri. Per lunghi anni dunque si \u00e8 associata una figura melensa e sdolcinata al poeta Anacreonte, imitato gi\u00e0 in et\u00e0 alessandrina, e poi bizantina, che mutarono in leziosit\u00e0 la grazia raffinata e il tocco lieve ma pungente della sua poesia. Il tema dell'amore, in Anacreonte raffigurato in chiave giocosa e originale, come un fabbro che tempra l'anima del poeta, o un'instancabile pugile che lo vince nelle mosse del combattimento, dai componimenti spuri e dagli imitatori fu descritto e mistificato in tutte le salse possibili, insieme ai temi della leggerezza nel partecipare al simposio, e nella descrizione di personaggi curiosi, bizzarri e comici, ispirati ai frammenti autentici sulla etera-puledra di Tracia, sul gaglioffo arricchito Artemone, sulla \"nota\" donna flautista che maledice la sua triste condizione, ecc..\nSi venne a creare una vera e propria corrente letteraria della poesia anacreontica, che fece del poeta di Teo la figura del compositore felice, fortunato per i contesti politici di committenza in cui si venne a trovare, del maestro della vita, che con la grazia amabile della sua tenue Muse pu\u00f2 ancora insegnare agli uomini la formula della felicit\u00e0, del vino, dell'amore e del canto leggero Oltre al suo ideale di moderazione nell'amore e nel convito con gli amici, nel bere senza gozzoviglie e schiamazzi come gli Sciiti Beoti, Anacreonte non si pone di descrivere l'Eros in toni sconvolgenti, che occupano e totalizzano completamente lo spirito, come fatto da Saffo e poi da Ibico, ma anche negli \"Inni\", come in quello a Dioniso, dopo una prima parte in cui il poeta riprende lo schema classico di questo genere, elencando le qualit\u00e0 e le virt\u00f9 del dio, subito lascia la sua firma implorando il dio di fargli amare il ragazzo Cleobulo.\nIl tema del disimpegno \u00e8 ripreso nei vari frammenti in cui umanizza e rende come un bambino dispettoso il dio Eros che gli tesse vari inganni d'amore, o nel frammento dell'etera-puledra di Tracia che falsamente finge di schermirsi al poeta, dimostrando tuttavia la sua indole volubile; anche i temi dolorosi, come la vecchiaia descritta dal poeta, sono visti con una sottile ironia e con il sorriso; mentre caratteri sociali, della nuova borghesia che ascende nella societ\u00e0 arcaica ateniese, volta verso il classicismo della futura democrazia rappresentata, in auge, da Pericle, sono espressi maggiormente nel frammento in cui Anacreonte descrive i il cambiamento di posizione sociale di Artemone, un volgare ladrone e ruffiano, che per mezzo dei soldi, o di qualche rivolgimento sociale a suo favore, ora veste come una persona d'alto rango, tradendo tuttavia per la scelta degli abiti e della sua indole, la sua natura incancellabile parvenu, ma vi sono anche il lanciatore del disco muscoloso, il profumiere calvo Stratti sempre alla ricerca della moglie vogliosa, il marito che si fa comandare dalla moglie in casa, il musicista, l'intrepido che dorme con la porta aperta, la lavandaia che sale dal fiume, l'etera flautista che maledice la sua condizione e vorrebbe morire in mare.\nLa tipica strofe usata da Anacreonte, \u00e8 la strofe tristica composta da 3 gliconei + ferecrateo finale, oppure la tetrastica (coppie di gliconei + ferecrateo), o ancora la strofe esastica (4 dimetri giambici anaclomeni + dimetro ionico puro + dimetro anaclomeno), tuttavia i suoi componimenti monodici sono composti anche da giambici, coriambi, hemiepes di giambi\nIl gliconeo.\nIl gliconeo \u00e8 un verso il cui schema \u00e8\n\u00c8 forse il pi\u00f9 importante dei versi coriambici della metrica eolica, dall'uso vastissimo: lo si incontra nella lirica monodica, nella lirica corale, nella tragedia e nella commedia, nella poesia ellenistica, e in quella latina.\nSecondo la tradizione, il nome deriverebbe da un supposto poeta ellenistico Glicone, di cui per\u00f2 non si hanno ulteriori notizie, che probabilmente lo utilizz\u00f2 come verso stichico; ma il suo uso \u00e8 ben pi\u00f9 antico e lo si incontra gi\u00e0, assieme a versi ad esso imparentati, in Alcmane.\nLa sua forma presenta significative oscillazioni a seconda dell'ambito in cui \u00e8 usato: i lirici monodici osservano rigorosamente l'isosillabia, che viene invece meno nella poesia corale e drammatica, in cui una sillaba della base eolica o del coriambo possono essere risolte in due brevi. Queste libert\u00e0 vengono progressivamente ridotte in epoca ellenistica prima e romana poi: gli alessandrini ritornano ad un'isosillabia rigorosa, e i poeti latini rendono (quasi) obbligatorio lo spondeo iniziale\nLe due sillabe libere finali formano di norma un giambo, in tutti i generi in cui il gliconeo \u00e8 utilizzato; pi\u00f9 raramente si incontra uno spondeo, mentre la risoluzione della sillaba lunga finale \u00e8 rarissima.\nLa base eolica iniziale invece oscilla tra un maggior numero di forme. Quando l'isosillabia \u00e8 rispettata, le sue soluzioni sono, dalla pi\u00f9 usuale alla pi\u00f9 rara, sono:\nLe forme con sostituzione sono invece:\nGi\u00e0 Anacreonte predilige nettamente la base spondaica; questa diviene pi\u00f9 tardi la norma a Roma, soprattutto con Orazio, che la considera l'unica forma regolare.\nIl ferecrateo.\nSchema:\nLa forma catalettica del gliconeo, il ferecrateo, deriva il suo nome dal poeta comico Fenecrate a causa di una errata interpretazione di alcuni sui versi ambigui, apparentemente ferecratei, ma che di fatto una tetrapodia anapestica.\nLa struttura del ferecrateo \u00e8 analoga a quella del gliconeo, anche se pi\u00f9 regolare: l'ultima sillaba, in quanto finale, \u00e8 indifferens, la risoluzione di una delle sillabe del coriambo \u00e8 sempre evitata, la base eolica assume le stesse forme di quella del gliconeo, anche se il dattilo e l'anapesto sono estremamente rari.\nIn quanto colon catalettico, il ferecrateo \u00e8 il pi\u00f9 delle volte utilizzato come colon finale di una strofa o di un periodo, ma non mancano i casi in cui si incontri in altre posizioni.\nTelesilleo.\nSchema:\nIl gliconeo acefalo prende il nome di telesilleo, da Telesilla, poetessa di tardo VI secolo a.C., che scrisse alcuni componimenti in questo metro.\nLa sillaba iniziale libera pu\u00f2 essere talvolta risolta in un pirrichio; anche una lunga del coriambo pu\u00f2 talvolta essere sostituita da due brevi. Quando alle due sillabe finali, la forma pi\u00f9 comune \u00e8, come per il gliconeo, un giambo, ma non mancano gli esempi di forma spondaica.\nReiziano.\nSchema:\nIl ferecrateo acefalo deriva il suo nome da Reiz, filologo tedesco del XVIII secolo, che per primo lo individu\u00f2 nei versi plautini; questo \"colon\" \u00e8 frequente nella lirica corale e nella poesia drammatica, come nella poesia del teatro romano arcaico.\nIpponatteo.\nSchema:\nLa forma ipercatalettica del gliconeo prende il nome di ipponatteo, dal poeta arcaico Ipponatte. Il suo uso per\u00f2 \u00e8 pi\u00f9 antico del poeta in questione, ritrovandosi gi\u00e0 in Alcmane; \u00e8 utilizzato nella lirica monodica ed \u00e8 impiegato di frequente come clausula nella lirica corale e nelle parti corali della poesia teatrale.\nStrutturalmente la sua resa non differisce da quella del gliconeo: la base eolica iniziale pu\u00f2 essere resa con uno spondeo, che resta la scelta pi\u00f9 comune, un trocheo o un giambo, oppure ammettere soluzione e formare un tribraco (l'anapesto \u00e8 eccezionale); talvolta nella poesia corale una lunga del coriambo pu\u00f2 essere risolta in due brevi; le due sillabe libere successive assumono di norma la forma di un giambo o pi\u00f9 raramente di uno spondeo, mentre l'ultima \u00e8 \"indifferens\".\nParagliconeo.\nSchema:\nPer \"paragliconeo\" (definizione di W. Koster) si intende un gliconeo contemporaneamente acefalo e ipercatalettico. Questo colon si incontra gi\u00e0 in Alcmane; \u00e8 utilizzato da Saffo (fr. 94 D) e nella poesia corale successiva.\nLe sue caratteristiche sono analoghe a quelle di tutti gli altri versi della famiglia del gliconeo: la prima sillaba libera pu\u00f2 essere risolta in due brevi; il giambo \u00e8 la forma dominante per le due sillabe libere dopo il coriambo.\nIl coriambo.\nIl coriambo si compone di una sillaba lunga, due sillabe brevi e una sillaba lunga (\u2014 \u222a \u222a \u2014): si tratta perci\u00f2 di un piede di sei \"morae\". Quanto al ritmo, la sua classificazione non \u00e8 univoca. Sono state avanzate tre possibili interpretazioni del verso:\nN.B. Di norma, nell'insegnamento, come \"lettura metrica\" si adotta il primo genere di scansione, considerando \"accentate\" le due sillabe lunghe\nIl coriambo mantiene quasi sempre la sua forma primitiva; solo occasionalmente una delle sue sillabe lunghe \u00e8 risolta in due brevi. La sostituzione delle due brevi con una lunga invece non \u00e8 ammessa o quasi dai poeti greci, mentre i latini hanno ammesso questa licenza.\nI metri coriambici sono divisi in due gruppi:\nVersi eolo-coriambici.\nTali versi, come i dattili eolici, si contraddistinguono dai metri ordinari perch\u00e9 possiedono le caratteristiche tipiche della metrica eolica: l'isosillabismo (non sempre per\u00f2 rispettato, soprattutto nella poesia drammatica) e la presenza della base eolica, ovvero una sequenza di sillabe (nella sua accezione pi\u00f9 stretta, due, all'inizio del verso) la cui quantit\u00e0 pu\u00f2 essere indifferentemente lunga o breve.\nSecondo le ricostruzioni dei metricologi moderni, che si sono mossi sulle orme delle osservazioni di Wilamowitz, nel tentativo di inquadrare i molteplici metri di questa classe in uno schema coerente, il verso o colon eolo-coriambo ridotto alla sua forma pi\u00f9 primitiva consiste in otto sillabe, di cui quattro formano un coriambo, e quattro invece sono libere; a seconda che il coriambo si trovi all'inizio, alla fine, o nel mezzo del dimetro, si ha:\nDa questo schema fondamentale, attraverso i fenomeni consueti di catalessi, ipercatalessi, acefalia, procefalia e di inserzione di uno o pi\u00f9 coriambi \u00e8 possibile far derivare tutte le forme metriche eoliche note; si deve per\u00f2 tener presente che la libert\u00e0 di questo schema non \u00e8 cos\u00ec ampia come pu\u00f2 apparire: le quattro sillabe libere non sono mai tutte brevi, l'ultimo piede del gliconeo \u00e8 di solito un giambo, e anche nella base eolica vera e propria alcune combinazioni sono preferite ad altre.\nI dimetri coriambici I e II si incontrano solo eccezionalmente nei poeti eolici, mentre sono tra i metri pi\u00f9 usuali della poesia lirica corale e delle parti liriche del dramma.\nStrofe saffica.\nNella metrica classica, e in particolare della metrica eolica greca e latina, per strofa saffica si intende una strofa composta da tre endecasillabi saffici e da un verso adonio.\n\u00c8 attribuita alla celebre poetessa di Lesbo, Saffo. Secondo la tradizione, il primo dei nove libri composti da Saffo e custoditi nella biblioteca di Alessandria era interamente scritto in strofe saffiche per un totale di 1320 versi. La \"saffica\" fu ampiamente ripresa anche nel mondo latino, in particolare da Catullo. Ci sono due tipi di strofe saffica, quella \"minore\", la pi\u00f9 comune, e quella \"maggiore\".\nSchema:\nL'endecasillabo saffico di ampio impiego nella lirica tanto greca che latina, \u00e8 una formazione analoga all'endecasillabo falecio. Esso \u00e8 composto da un dimetro coriambico II, le cui sillabe libere assumono di norma la forma del ditrocheo, e da un monometro giambico catalettico. Il ditrocheo ammette la lunga irrazionale al secondo piede, come di norma per le sizigie trocaiche; altre combinazioni delle sillabe libere iniziali si incontrano sporadicamente nella poesia drammatica, in cui anche l'endecasillabo saffico si incontra sporadicamente.\nNella poesia latina, Orazio regolarizza ulteriormente l'endecasillabo, rendendo obbligatoria la forma epitritica per il ditrocheo (\u2014 \u222a \u2014 \u2014) e fissando la cesura del verso dopo la prima lunga del coriambo. Ad esempio:\nSempre ad Orazio si deve la prima forma nota, forse da lui stesso inventata, del saffico maggiore, che sta al saffico come l'asclepiadeo maggiore sta all'asclepiadeo minore, da cui deriva tramite l'inserzione di un coriambo. Lo schema \u00e8\nLa tipica strofe saffica si compone di una strofe, con endecasillabo saffico ripetuto tre volte + adonio finale.\nLadonio \u00e8 un verso composto di un dattilo e di uno trocheo: schema - U U - X. Secondo un'altra definizione \u00e8 una dipodia dattilica catalettica in disyllabam in quanto la sillaba finale \u00e8 anceps e l'ultimo piede pu\u00f2 esse inteso come un dattilo catalettico. Era una cadenza veloce composta da solo cinque sillabe. Secondo la tradizione era usato come sorta di ritornello con l'invocazione ad Adone in alcuni componimenti dal ritmo vivace. Molto usato nella strofa saffica in cui costituiva il quinario di chiusura dopo tre endecasillabi saffici minori.\nStrofe alcaica.\nLa strofe alcaica \u00e8 composta da due endecasillabi, un enneasillabo e un decasillabo. Talvolta la si pu\u00f2 trovare disposta su tre versi, poich\u00e9 vengono l'enneasillabo al decasillabo. Si tratta per\u00f2 di un errore, visto che l'unione non \u00e8 giustificata per l'assenza della sinafia.\nLo schema \u00e8:\nEndecasillabo alcaico.\nFa parte del gruppo dei versi eolici, ossia il gliconeo, \u00e8 quello pi\u00f9 frequente nella metrica del poeta Alceo, usato nelle sue \"Odi\".\nSchema:\nL'endecasillabo alcaico deve il suo nome ad Alceo, che ne fece ampio uso come elemento costitutivo della strofe alcaica; usato nella poesia lirica, questo metro fu introdotto a Roma da Orazio. \u00c8 composto da un monometro giambico ipercatalettico e da un \"dodrans\" I; il monometro giambico, come usuale per le sizigie giambiche, ammette la lunga irrazionale per il primo piede, mentre la sillabe ipercatalettica \u00e8 \"indifferens\".\nAlcuni esempi:\nNella strofe, alla stesa maniera della strofe saffica, si usano tre endecasillabi alcaici + adonio finale\nEnneasillabo alcaico.\nOltre che nella strofe alcaica si pu\u00f2 incontrare anche nelle strofe dattilo-epitrite. Pu\u00f2 essere considerato una pentapodia eolica catalettica con tesi monosillabiche seguite da arsi monillabilche, tranne nell'ultimo piede, che \u00e8 catalettico. Lo schema \u00e8:\nDecasillabo alcaico.\nIl quarto \"colon\" della strofe alcaica \u00e8 un metro eolico con quattro arsi stabili e tesi mobili. Corrisponde a un gliconeo ipponatteo. Lo schema \u00e8:"}
{"id": "133941", "revid": "228587", "url": "https://it.wikipedia.org/wiki?curid=133941", "title": "I figli degli dei", "text": "I figli degli dei \u00e8 il doppio episodio pilota della serie televisiva di fantascienza \"Stargate SG-1\", opera derivata dal film del 1994 \"Stargate\". L'episodio \u00e8 stato trasmesso per la prima volta negli Stati Uniti d'America il 27 luglio 1997 sulla rete televisiva Showtime, mentre in Italia \u00e8 andato in onda il 19 settembre 1999 su Telemontecarlo.\nUna versione \"final cut\", riedita dal produttore Brad Wright, \u00e8 stata distribuita come film direct-to-video il 21 luglio 2009 negli USA e il 20 gennaio 2010 in Italia.\nTrama.\nParte I.\nDopo la morte di Ra nell'orbita di Abydos, il Programma Stargate viene abbandonato per pi\u00f9 di un anno, finch\u00e9 un gruppo di alieni comandati da un altro Goa'uld fa irruzione nella base del Monte Cheyenne uccidendo le guardie e rapendo una soldatessa. Il Governo degli Stati Uniti decise a questo punto di riaprire d'urgenza il Progetto Stargate sotto il comando del generale George Hammond che richiama immediatamente in servizio il colonnello Jack O'Neill, ormai in pensione da un anno dopo gli eventi di Abydos.\nInizialmente il generale Hammond decide di inviare una bomba atomica su Abydos, finch\u00e9 Jack non rivel\u00f2 che, contrariamente ai rapporti ufficiali da lui scritti, lo stargate alieno non era stato distrutto e che il dottor Jackson non aveva perso la vita in battaglia ma aveva deciso di rimanere su Abydos per sposare l'indigena Sha're.\nViene quindi formata una squadra comandata dallo stesso colonnello O'Neill e nella quale viene introdotto un nuovo elemento, il capitano Samantha Carter, astrofisico ed esperta dello stargate. Una volta arrivati su Abydos, Daniel li conduce all'interno della piramide che ospitava lo stargate del pianeta sino ad una sala chiamata in lingua goa'uld \"vili tao an\", che contiene uno sconfinato elenco di coordinate spaziali per innumerevoli altri stargate disseminati per la Via Lattea. Dopo numerosi tentativi falliti di contattare questi nuovi indirizzi, Carter e Jackson si rendono conto che a causa dell'espansione dell'Universo col passare del tempo i pianeti su cui erano disposti non occupavano pi\u00f9 le stesse coordinate spaziali e Sam sugger\u00ec di correggere le coordinate tenendo conto dello spostamento Doppler.\nNello stesso momento nella sala dello stargate di Abydos arriva un plotone di guardie serpente che, dopo un conflitto a fuoco con gli abydosiani, rapisce Sha're e Skaara, quest'ultimo un caro amico di Jack O'Neill. Ferretti, un militare del gruppo terrestre, pur essendo ferito gravemente, riesce a vedere e memorizzare i simboli digitati dal nemico sul DHD per ritornare sul proprio pianeta. Daniel decide dunque di tornare sulla Terra per iniziare la ricerca di Sha're e, per prevenire nuovi attacchi, ordina agli abydosiani di seppellire lo stargate e di riattivarlo dopo un anno, per permettergli di ritornare.\nHammond, per lo stesso motivo, fa costruire sull'anello dello stargate terrestre un'iride in titanio che da chiusa sbarra l'accesso alla sala dello stargate, causando l'immediata disintegrazione di eventuali ospiti inattesi.\nSu un pianeta in un'altra parte della galassia, in una sala della fortezza di Apophis, insieme a Sha're, c'\u00e8 anche la soldatessa rapita dalla Terra; quest'ultima viene portata davanti ad Apophis per ospitare Amonet, la regina simbionte Goa'uld, moglie di Apophis. Per\u00f2 la soldatessa non piace alla regina, che la respinge, ed Apophis provvide subito ad uccidere la soldatessa brutalmente con il guanto Goa'uld. Successivamente Amonet scelse Sha're come ospite.\nFerretti, in un lettino dell'infermeria, tornato cosciente, rivela le coordinate dello stargate verso il quale i nemici erano scappati. Il Generale Hammond organizza il recupero formando due squadre: l'SG-1, capitanata dal colonnello Jack O'Neill, e l'SG-2, comandata dal maggiore Kawalsky.\nParte II.\nL'SG-1 e l'SG-2 attraversano lo stargate e arrivano su un mondo alieno chiamato Chulak, dove il falso dio Apophis ha appena ucciso una soldatessa americana che aveva rapito per impiantargli il simbionte della sua compagna Amonet ma che non era stata gradita all'ospite goa'uld.\nRifiutata e uccisa la soldatessa, viene scelta Sha're, la moglie di Daniel Jackson, per ospitare la regina goa'uld.\nNel frattempo, la squadra di O'Neill viene condotta in una citt\u00e0 di Chulak da un gruppo di monaci, che li ritengono delle divinit\u00e0.\nInvitati a pranzo, vengono smascherati, arrestati e portati in prigione, dove incontrano Skaara.\nPoco dopo, nella prigione giunge Apophis scortato dai suoi servitori per le persone nelle atte a ospitare i suoi figli e tramutarli dunque in \"figli degli dei\".\nTra le persone reclutate c'\u00e8 anche Skaara, amico di O'Neill, che tenta invano di difenderlo ma viene picchiato e costretto a desistere.\nUna volta effettuata la scelta, Apophis ordina ai suoi soldati di uccidere i restanti, ma O'Neill chiede aiuto al capo delle guardie Jaffa, che valutando la sua proposta decide di fidarsi degli stranieri e aiuta i prigionieri a scappare, unendosi a loro. Sulla via del ritorno verso lo stargate avviene un duro combattimento, ma l'SG-1 e l'SG-2 riescono a portare in salvo i sopravvissuti.\nAl Comando Stargate il generale Hammond ordina di soccorrere i rifugiati, ma resta sorpreso vedendo tra loro un soldato nemico. Si tratta di Teal'c, il Jaffa che ha aiutato O'Neill e gli altri umani a scappare dalla prigione. O'Neill si fida ciecamente di Teal'c e ne riconosce il coraggio dimostrato su Chulak e suggerisce di reclutarlo come membro stabile dell'SG-1.\nNel frattempo il maggiore Kawalsky, posseduto da un simbionte Goa'uld, incomincia a star male e a presentare uno sdoppiamento di personalit\u00e0, il cui primo segno \u00e8 un caratteristico lampo bianco degli occhi.\nAccoglienza.\nAl suo esordio sull'emittente televisiva Showtime \"I figli degli dei\" ha raccolto circa 12 milioni di telespettatori, divenendo cos\u00ec l'episodio pilota pi\u00f9 visto di sempre nella storia della rete televisiva americana.\nLa critica televisiva ha tuttavia reagito con cautela, sottolineando la presenza di una scena di nudo (scena che in Italia \u00e8 stata trasmessa in chiaro solo nella prima visione di TMC e in seguito tagliata da tutte le successive repliche, anche in prima serata) e in generale il grado di violenza proposto dalla serie. \"I figli degli dei\" \u00e8 stato l'unico episodio della serie ad essere classificato \"R\" (vietato ai minori di 17 anni non accompagnati dai genitori) dalla Motion Picture Association of America, mentre il resto degli episodi generalmente \u00e8 stato classificato \"PG\" (bambini accompagnati da un pubblico adulto). Anche al di fuori degli Stati Uniti la visione dell'episodio \u00e8 stata consigliata ad un pubblico di soli adulti. Il critico Will Joyner del \"The New York Times\" in proposito ha teorizzato che gli autori hanno deciso di puntare su una tattica \u00abshock\u00bb in modo da riuscire a stupire il telespettatore e compensare cos\u00ec il basso budget a disposizione. Il quotidiano newyorchese ha definito il pilot \u00abpi\u00f9 di quanto un fan di \"Stargate\" si poteva aspettare\u00bb, anche se \u00e8 stato comunque meno di quello che si poteva sperare. Gran parte della potenzialit\u00e0 dello show si fonda sulle scene di antichi popoli e moderni guerrieri che si uniscono contro il soprannaturale costituendo una poetica combinazione di passato, presente e futuro.\nGiudizi positivi sono arrivati per l'interpretazione di Richard Dean Anderson, il cui personaggio era impersonato da Kurt Russell nel film del 1994. Il critico Tony Scott della rivista \"Variety\" ha evidenziato l'ottimo lavoro del cast tecnico, apprezzando la regia di Mario Azzopardi, i costumi di Christina McQuarrie e le musiche di Joel Goldsmith, giudicando per\u00f2 negativamente i personaggi, definiti \u00absuperficiali e senza convinzione\u00bb.\nNel 1998, grazie all'episodio \"I figli degli dei\", la serie \u00e8 stata nominata per un Golden Reel Award nella categoria \"miglior montaggio sonoro\" e per un Emmy Award nella categoria \"migliori effetti visivi in una serie tv\".\nNonostante i record d'ascolti ottenuti dall'intera prima stagione, la serie ha faticato a raccogliere elogi e riconoscimenti al di fuori dell'ambiente della science fiction. In un'intervista concessa al \"Seattle Post-Intelligencer\" nel 2006, il produttore esecutivo Robert C. Cooper a tal proposito ha spiegato: \u00abAnche per la serie classica \"Star Trek\" \u00e8 accaduto ci\u00f2, e solo 30 anni dopo ci si \u00e8 accorti che \u00e8 stata una pietra miliare. Quindi noi speriamo che tra 10, 15 o 20 anni anche \"Stargate\" sar\u00e0 considerata allo stesso modo\u00bb.\nL'edizione \"Final Cut\".\nNel mese di aprile 2008, attraverso un'intervista rilasciata alla testata \"GateWorld\", il produttore Brad Wright, gi\u00e0 co-creatore della serie televisiva, ha annunciato di star lavorando ad una nuova edizione dell'episodio, definita \u00abnon una semplice nuova versione, ma un nuovo film remake del vecchio pilot\u00bb.\nIl nuovo film \u00e8 stato distribuito direttamente nel mercato home video statunitense il 21 luglio 2009. La sua durata complessiva, circa 92 minuti, \u00e8 leggermente inferiore a quella del doppio episodio pilota originale. Sono state introdotte scene inedite, mentre altre sono state eliminate; il personaggio di Teal'c \u00e8 stato interamente ridoppiato da Christopher Judge; sono stati aggiunti nuovi effetti speciali e anche le musiche sono state in parte riedite dal compositore Joel Goldsmith. Mentre l'episodio televisivo era stato trasmesso in 4:3, il film \u00e8 in formato panoramico , con l'audio in Dolby Digital 5.1.\nNel cofanetto DVD, distribuito dalla Metro-Goldwyn-Mayer e dalla 20th Century Fox, sono inclusi anche i commenti di Brad Wright e dell'attore Richard Dean Anderson, oltre ad una featurette intitolata \"Back to the Beginning\" (nella versione italiana \"Da principio\").\nIn Italia \u00e8 stato distribuito dal 20 gennaio 2010."}
{"id": "133945", "revid": "125879637", "url": "https://it.wikipedia.org/wiki?curid=133945", "title": "Cubase", "text": "Cubase \u00e8 un software che consente di registrare e produrre brani musicali in formati diversi (in vari formati: MIDI, WAV, AIFF e altri) realizzato in Germania nel 1989 da Steinberg; appartiene alla famiglia dei sequencer audio-midi, ovvero programmi capaci di gestire l'esecuzione e la registrazione di pi\u00f9 tracce audio e midi contemporaneamente. \u00c8 uno fra i sequencer pi\u00f9 comunemente usati per le applicazioni audio su piattaforma Windows.\nOrigini.\nCubase all'inizio serviva solamente per registrare ed editare file MIDI, solo successivamente sono state introdotte funzioni per la registrazione di audio. Cubase \u00e8 stato scritto per computer Atari ed \u00e8 stato successivamente prodotto anche per Macintosh della Apple e Microsoft Windows.\nFunzioni.\nLa funzione principale del software \u00e8 di creare brani musicali, attraverso l'utilizzo di sessioni multitraccia, con tracce audio e MIDI.\nCubase supporta la tecnologia VST (prodotta da Steinberg) in base alla quale si possono utilizzare i cosiddetti \"plug in\" che altro non sono che strumenti virtuali (sintetizzatori, effettistica, eccetera) con i quali poter registrare o elaborare una traccia audio o MIDI (che poi solitamente viene trasformata in audio in fase finale).\nCubase \u00e8 anche un sequencer ovvero un editor multitraccia di file audio di diversa natura, con possibilit\u00e0 di taglio, aggiunta, rimozione di file e porzioni di file audio.\nAlcune tra le funzionalit\u00e0 sono:\nVersioni.\nDal 1989 sono state pubblicate numerose versioni, tuttavia si possono indicare le pi\u00f9 conosciute:\nAccanto alle versioni complete sono nate negli anni versioni ridotte in vendita a parte (Cubase Artist e Cubase Elements) e versioni ridotte vendute insieme a schede audio o mixer digitali (Cubase AI, Cubase LE).\nQuesta \u00e8 una utile tabella comparativa delle versioni attualmente in vendita di \"Cubase Pro\", \"Cubase Artist\" e \"Cubase Elements\" tratta dal sito del produttore Steinberg https://new.steinberg.net/cubase/compare-editions/\nUtenti significativi.\nDa segnalare alcuni musicisti, che hanno utilizzato il Software fin dagli anni \u201990, molti di loro ancora in attivit\u00e0: "}
{"id": "133954", "revid": "709565", "url": "https://it.wikipedia.org/wiki?curid=133954", "title": "Samuel Pepys", "text": "Fu uno dei principali funzionari statali del XVII secolo inglese, ma oggi \u00e8 famoso soprattutto per il suo diario. Questo \u00e8 un'affascinante commistione di rilevazioni personali e testimonianze di grandi avvenimenti, come la Grande peste di Londra e il Grande incendio di Londra.\nBiografia.\nSamuel Pepys nacque a Londra nel 1633, figlio di un sarto. Fu educato alla St Paul's School nel periodo fra gli anni 1646 e 1650. Nel 1649 assistette all'esecuzione di Carlo I. Frequent\u00f2 il Magdalene College di Cambridge nel 1651 e consegu\u00ec la laurea nel 1654. Poco tempo dopo, nello stesso anno o all'inizio del 1655, entr\u00f2 nella famiglia di un suo lontano cugino Edward Montagu. Il 1\u00ba dicembre 1655 spos\u00f2 Elisabeth St Michel (1640\u20131669) nella chiesa di Santa Margherita, a Londra. Samuel soffriva di calcoli alla vescica, probabilmente malattia ereditaria dato che anche la madre e la figlia ne soffrivano. Nel 1657 si fece operare, e considerando le situazioni igieniche e la conoscenza della medicina egli si sottopose ad un grande rischio, pass\u00f2 l'intervento senza troppi problemi e dato l'esito positivo si diede un grande banchetto.\nIl giorno di Capodanno 1660 cominci\u00f2 il suo diario come proposito per l'anno nuovo. In aprile e maggio dello stesso anno accompagn\u00f2 la flotta di Montagu nei Paesi Bassi per richiamare Carlo II, e alla fine di giugno fu nominato \"Clerk of the Acts\" al Ministero della Marina. Pass\u00f2 i successivi cinque anni ad imparare le questioni dell'amministrazione navale, e gradualmente divent\u00f2 un membro importante e influente dell'establishment.\nPepys visse, lavor\u00f2 e scrisse il suo diario in un periodo di eventi storici significativi, tra cui la Seconda guerra Anglo-Olandese del 1665-1667, la \"grande peste\" del 1665, e l'incendio di Londra del 1666. In molteplici occasioni nel 1667 e nel 1668 apparve di fronte ad una commissione scelta del Parlamento inglese per difendere la contabilit\u00e0 del Ministero della Marina e per persuadere all'emissione di fondi sufficienti al mantenimento della flotta.\nPer tutto il periodo del diario la sua salute, e in particolare la sua vista, soffrirono per le lunghe ore di lavoro. Alla fine di maggio 1669 concluse a malincuore che per la salute dei suoi occhi avrebbe dovuto smettere completamente di scrivere, e da allora in poi dettare appunti e lettere ai suoi impiegati. Ci\u00f2 signific\u00f2 anche che non avrebbe pi\u00f9 potuto scrivere il suo diario. Insieme alla moglie si prese una vacanza in Francia e Paesi Bassi da giugno a ottobre del 1669, ma al loro ritorno Elisabetta si ammal\u00f2, e mor\u00ec il 10 novembre 1669. Pepys le eresse un monumento nella chiesa di St Olave's, Hart Street a Londra.\nNel 1673 fu promosso Segretario di Commissione del Ministero della Marina, e eletto deputato (Membro del Parlamento, MP) per Castle Rising (Norfolk). Nel 1676 fu eletto \"Master\" della Trinity House, e all'inizio del 1679 fu eletto deputato per Harwich. Comunque nel maggio 1679 fu attaccato dai nemici politici; si dimise dal Segretariato per il Ministero della Marina e fu imprigionato nella Torre di Londra con il sospetto di tradimento per carteggi con la Francia. Fu rilasciato a luglio, ma i procedimenti contro di lui non caddero fino all'estate seguente, giugno 1680.\nNel 1683 fu mandato a Tangeri per aiutare Lord Dartmouth ad evacuare la colonia inglese locale, e dopo sei mesi di servizio torn\u00f2 in Inghilterra il 30 marzo 1684 attraverso la Spagna. Nel giugno 1684, ancora una volta ritornato in grazia, fu nominato Segretario del Re per gli affari della Marina, una carica che mantenne fino alla morte di Carlo II nel febbraio 1685 e dopo l'ascesa al trono di Giacomo II. Dal 1685 al 1688 fu attivo non solo come Segretario della Marina, ma anche come parlamentare per Harwich. Fu un leale sostenitore di Giacomo II, e quando costui abband\u00f2 il paese alla fine del 1688, anche la carriera di Pepys si concluse; nel gennaio 1689 fu battuto alle elezioni parlamentari a Harwich e nel febbraio, una settimana dopo l'ascesa al trono di Guglielmo e Maria, si dimise dal Segretariato.\nDa maggio a giugno 1689, e nuovamente nel giugno 1690, fu imprigionato con il sospetto di essere seguace del Giacobitismo (di essere seguace di Giacomo II), ma contro di lui non furono mai portate accuse. Nello stesso anno avvenne la pubblicazione del suo resoconto delle sue attivit\u00e0 pubbliche , Memories Relating to the State of the Royal Navy. Dopo il suo rilascio, all'et\u00e0 di 57 anni, egli si ritir\u00f2 dalla vita pubblica. Dieci anni pi\u00f9 tardi, nel 1701, si trasfer\u00ec fuori Londra in una casa di campagna a Clapham dove visse fino alla morte, avvenuta il 26 maggio 1703. Non ebbe figli, ma lasci\u00f2 i suoi beni al nipote John Jackson.\nInteressi e traguardi.\nOltre ad essere uno dei pi\u00f9 importanti funzionari pubblici della sua et\u00e0, Pepys fu un uomo enormemente colto, interessandosi ai libri, alla musica, al teatro e alla scienza. Fu membro di molte commissioni e societ\u00e0 pubbliche.\nIl suo contemporaneo John Evelyn lo ricorda come \"universalmente amato, ospitale, generoso, istruito in molte cose\". Il carattere di Pepys sembra compreso nel suo motto \"mens cujusque is est quisque\" (da Cicerone, \"Somnium Scipionis\", VI 26), che pu\u00f2 tradursi in \"La mente di ogni uomo \u00e8 ci\u00f2 che egli \u00e8\" o pi\u00f9 poeticamente, \"La mente \u00e8 l'uomo\".\nLa biblioteca di Pepys.\nPepys fu un grande bibliofilo e cur\u00f2 attentamente la sua grande collezione di libri, manoscritti e stampe. Alla sua morte aveva pi\u00f9 di 3.000 volumi, compresi i diari, tutti attentamente catalogati e indicizzati. Essi formano la pi\u00f9 importante biblioteca privata del XVII secolo sopravvissuta fino ai giorni nostri. In essa ci sono notevoli esempi di incunaboli, manoscritti e ballate. Pepys diede disposizioni dettagliate nel suo testamento, per la conservazione della sua collezione di libri, e quando suo nipote John Jackson mor\u00ec nel 1723, essa venne trasferita intatta alla Pepys Library del Magdalene College di Cambridge, dove risiede tuttora. L'eredit\u00e0 comprendeva tutte le librerie originali e le sue elaborate istruzioni che \"il posizionamento in base all'altezza sia osservato strettamente e, quando necessario, pi\u00f9 graziosamente aggiustato\".\nIl Diario.\nTra i pezzi pi\u00f9 importanti della libreria sono i manoscritti originali del diario di Pepys. Anche se \u00e8 chiaro dal contenuto che venne scritto puramente come registrazione personale della sua vita e non per essere pubblicato, ci sono indicazioni che Pepys oper\u00f2 attivamente per conservarlo. Oltre al fatto che scrisse il diario in bella copia partendo da fogli di brutta, egli fece anche rilegare i vari fogli in sei volumi, e li catalog\u00f2 nella sua libreria assieme agli altri libri, e deve aver saputo che eventualmente qualcuno li avrebbe trovati interessanti.\nIl diario fu scritto in una delle molte forme standard di stenografia usate al tempo di Pepys, ma quando il college si interess\u00f2 al diario, si pens\u00f2 che fosse cifrato. Il reverendo John Smith venne incaricato di trascrivere i diari in inglese, e lavor\u00f2 a questo per tre anni, dal 1819 al 1822, apparentemente senza sapere che una chiave per il sistema di stenografia era conservata nella libreria di Pepys pochi scaffali sopra i volumi del diario. Esistono comunque indizi su consultazioni precedenti, forse grazie al ritrovamento fortuito della chiave, visto che un passo del diario viene citato correttamente in un saggio sul commercio pubblicato nel 1812. La trascrizione di Smith (anch'essa conservata nella Pepys Library) fu la base per la prima edizione del diario, pubblicato in due volumi nel 1825.\nUna seconda trascrizione, fatta con la chiave per interpretare la stenografia, ma spesso meno accurata, venne completata nel 1875 da Mynors Bright, e pubblicata nel 1875\u20131879. Henry Wheatly, prendendo da entrambi i predecessori, produsse una nuova edizione nel 1893\u20131899, rivista nel 1926 con l'aggiunta di note e un indice. L'edizione completa e definitiva, redatta e trascritta da Robert Latham e William Matthews, venne pubblicata in nove volumi, pi\u00f9 due separati di accompagnamento e indice, tra il 1970 e il 1983. Sono disponibili anche diverse versioni concise del testo, in singolo volume.\nPepys registr\u00f2 la sua vita quotidiana per quasi dieci anni, con sorprendente onest\u00e0; le donne cui corse dietro, i suoi amici, i suoi affari, sono tutti descritti. Il suo diario rivela le sue gelosie, insicurezze, preoccupazioni, le sue romanze, la relazione con la moglie, i maltrattamenti dei domestici. \u00c8 un importante resoconto della Londra degli anni 1660. Vi si trovano le sue personali descrizioni della restaurazione della monarchia, della \"grande peste\" del 1665, del \"grande incendio di Londra\" del 1666, e dell'arrivo della flotta olandese e di altri eventi della Seconda guerra Anglo-Olandese (1665-1667).\nIl suo lavoro gli richiedeva di incontrare molte persone per dispensare soldi e firmare contratti. Egli spesso si lamentava di come \"perse il suo tempo\" essendosi recato a qualche appuntamento in un locale o una taverna, per scoprire che la persona che stava cercando non si trovava li. Questa era una costante frustrazione per Pepys.\nSimilarmente il diario d\u00e0 un dettagliato resoconto della vita privata di Pepys. Amava il vino e il gioco, e la compagnia di altre persone. Spese inoltre molto tempo nel valutare la sua fortuna e il suo posto nel mondo. Era sempre curioso e spesso assecond\u00f2 la sua curiosit\u00e0, cos\u00ec come segu\u00ec quasi tutti i suoi impulsi.\nEra appassionatamente interessato alla musica e componeva, cantava e suonava per diletto. Insegn\u00f2 a cantare alla moglie e le pag\u00f2 delle lezioni di danza (anche se queste cessarono quando divent\u00f2 geloso del maestro di danza, Thomas Greeting). \nAveva una visione abbastanza puritana della vita, e periodicamente si riprometteva di dedicare pi\u00f9 tempo al lavoro che ai piaceri. Ad esempio, in questa annotazione del 1\u00ba gennaio 1661 dice: \"Ho nuovamente prestato solenne giuramento di astenermi dal gioco e dal vino\u2026\" I mesi seguenti svelano le sue mancanze al lettore, come ad esempio il 17 febbraio, quando scrive: \"E qui bevo vino secondo necessit\u00e0, essendo malato per il desiderio di esso.\"\nIl diario d\u00e0 un resoconto dettagliato del percorso della vita di Pepys. Leggendolo non si pu\u00f2 fare a meno di pensare come tutti noi siamo in fondo uguali. La sua caratteristica frase di chiusura era: \"E ora a letto.\""}
{"id": "133956", "revid": "125705315", "url": "https://it.wikipedia.org/wiki?curid=133956", "title": "Daryl Hannah", "text": "\u00c8 ricordata principalmente per aver partecipato a diversi film di successo, alcuni divenuti dei veri e propri \"cult\", come ad esempio \"Blade Runner\" (1982) di Ridley Scott, \"Splash - Una sirena a Manhattan\" (1984) di Ron Howard, \"Wall\" \"Street\" (1987) di Oliver Stone, \"Crimini e misfatti\" (1989) di Woody Allen, \"Fiori d'acciaio\" (1989) di Herbert Ross, ' (2003) e ' (2004) di Quentin Tarantino.\nBiografia.\nDaryl \u00e8 nata a Chicago, Illinois, figlia di Susan Jeanne Metzger, una insegnante e poi produttrice di origine tedesca, e di Donald Christian \"Don\" Hannah, capo di una societ\u00e0 di rimorchiatori da carico, che hanno poi divorziato. Ha una sorella, Page (Patricia), che \u00e8 stata sposata con il regista Lou Adler. Dopo aver frequentato la scuola di recitazione Francis W. Parker School e l'University of Southern California esord\u00ec giovanissima nell'horror \"Fury\" (1978) di Brian De Palma. Fu successivamente la replicante Pris in \"Blade Runner\" (1982) di Ridley Scott e Darien Taylor, la fidanzata del broker rampante Bud Fox-Charlie Sheen nel \"cult-movie\" \"Wall Street\" (1987) di Oliver Stone. \nIn seguito decise di cambiare genere, interpretando soprattutto ruoli fantastici e fantasiosi: \"Splash - Una sirena a Manhattan\" (1984) di Ron Howard; \"High Spirits - Fantasmi da legare\" (1988) di Neil Jordan e \"Avventure di un uomo invisibile\" (1992) di John Carpenter rientrano in questo filone. Nel 1990 rifiut\u00f2 il ruolo della protagonista Vivian nel film \"Pretty Woman,\" perch\u00e9 riteneva fosse degradante per una donna interpretare una prostituta. Il ruolo verr\u00e0 poi affidato a Julia Roberts, che otterr\u00e0 fama mondiale. \nIn televisione partecip\u00f2 allo sceneggiato \"Una donna in 'crescendo (1993), di cui fu anche coproduttrice. Dopo aver preso parte a \"Two Much - Uno di troppo\" (1995), diretto da Fernando Trueba, ottenne nuovamente la notoriet\u00e0 internazionale quando fu scelta da Quentin Tarantino per ', film in cui interpret\u00f2 l'assassina Elle Driver. Nel 2002 partecip\u00f2 al video musicale \"Feel\" di Robbie Williams. Nel 2006 prese parte al film italiano \"Ol\u00e9\" diretto da Carlo Vanzina, recitando a fianco di Massimo Boldi e Vincenzo Salemme.\nVita privata.\nDaryl Hannah \u00e8 stata sentimentalmente legata al giornalista John Fitzgerald Kennedy Jr. (figlio dell'ex presidente democratico John F. Kennedy) e al cantante Jackson Browne. Dal 2014 \u00e8 legata sentimentalmente al cantante Neil Young, che ha sposato nel 2018. Da bambina perse in un incidente la falange superiore dell'indice della mano sinistra, menomazione che nei film ha spesso camuffato con un'apposita protesi. Vegana dal 2012, Daryl Hannah \u00e8 affetta da autismo ad alto funzionamento.\nL'impegno ambientalista.\nDa anni \u00e8 noto l'impegno dell'attrice per le campagne ambientaliste. Vegana, si batte per la protezione degli animali, la coltivazione ecologica, l'energia sostenibile e contro l'energia nucleare. Nel 2006 ha occupato degli alberi insieme alla cantautrice Joan Baez. Nel 2008-2009 \u00e8 stata a bordo della \"Steve Irwin\", una nave dell'organizzazione per la protezione della vita marina Sea Shepherd, per evitare che la flotta giapponese uccidesse esemplari di balene nell'Oceano Antartico.\nIn due manifestazioni di protesta, nel giugno del 2009, nella contea di Raleigh contro la costruzione di alcune miniere, e a fine agosto del 2011, davanti alla Casa Bianca contro la costruzione di un oleodotto, \u00e8 stata fermata dalla polizia locale. Il 4 ottobre 2012 \u00e8 stata nuovamente arrestata a Winnsboro in Texas mentre protestava sempre contro la costruzione di un oleodotto. Nel 2012 il quotidiano \"The Times\" l'ha definita una dei dieci contestatori pi\u00f9 influenti del mondo.\nDoppiatrici italiane.\nNelle versioni in italiano dei suoi film, Daryl Hannah \u00e8 stata doppiata da:"}
{"id": "133958", "revid": "4175", "url": "https://it.wikipedia.org/wiki?curid=133958", "title": "Femi Benussi", "text": "Biografia.\nNata Eufemia Benussi in Istria in una famiglia di lingua italiana che decise di rimanere in Jugoslavia nel dopoguerra, comp\u00ec studi liceali a Pola ed ebbe le sue prime esperienze di scena al Teatro del Popolo di Fiume, del quale era all'epoca (1964) l'attrice pi\u00f9 giovane.\nAi tempi della frequenza universitaria declin\u00f2 l'offerta del regista suo connazionale Fadil Had\u017ei\u0107 di una parte in una commedia teatrale in serbo-croato, \"Trgova\u010dki putnik\" (\"Viaggio d'affari\") per recarsi a Roma (ospite di una sua parente che viveva nella Capitale) a seguito della fine di una relazione sentimentale.\nFu introdotta quasi subito nell'ambiente cinematografico: il suo primissimo ruolo sul set in Italia fu quello, minore, di una cortigiana nel film storico di Pasquale Festa Campanile \"Una vergine per il principe\", che tuttavia usc\u00ec pi\u00f9 tardi del secondo film dove l'attrice recit\u00f2, \"Il boia scarlatto\", nel cast del quale era stata chiamata dal regista Massimo Pupillo grazie alla sua avvenenza.\nNel 1966 fu ingaggiata da Pier Paolo Pasolini per il suo \"Uccellacci e uccellini\" di fianco a Tot\u00f2 e Ninetto Davoli e, successivamente, si specializz\u00f2 in film di genere, in particolare commedie erotiche (\"Le calde notti di Poppea\", \"La ragazza di via Condotti\", \"La cameriera nera\"), in ci\u00f2 favorita dalla sua disponibilit\u00e0 a girare scene di nudo, e poliziotteschi (\"La mala ordina\", \"Il giustiziere sfida la citt\u00e0\"), spesso con commistione dei due generi (\"Rivelazioni di un maniaco sessuale al capo della squadra mobile\", \"L'assassino \u00e8 costretto ad uccidere ancora\"); non manc\u00f2 anche la partecipazione a produzioni estere (\"Colpo grosso alla napoletana\", insieme a Robert Wagner e Raquel Welch, \"La morte bussa due volte\").\nLa sua disponibilit\u00e0 a essere diretta in ruoli erotici le procur\u00f2 tra il 1975 e il 1976 il sequestro di tre film e una condanna a quattro mesi con la condizionale; la sua fama di attrice senza veli era talmente consolidata che in occasione dell'uscita del film \"Le impiegate stradali\", in cui interpretava il ruolo di un'insegnante arrestata per errore durante una retata di prostitute da parte della Buon costume, la casa di produzione annunci\u00f2: \u00abPer la prima volta vestita, la conturbante Femi Benussi\u00bb; non senza ironia, la stessa Benussi si disse soddisfatta di \u00ab\u2026essere sexy senza prendere freddo. Gli studi cinematografici sono tutti maledettamente pieni di spifferi\u00bb.\nAll'epoca aveva, tuttavia, gi\u00e0 ridotto i suoi ritmi di lavorazione: fino ad allora era giunta a girare anche quindici film in un anno, mentre nel 1977 fu impegnata in una sola produzione.\nNel suo periodo migliore, la met\u00e0 degli anni settanta, il suo compenso per ogni film era tra i dieci e i quindici milioni di lire.\nNegli stessi anni fu attiva anche in teatro in produzioni quali \"Scusi, mi presti tua moglie?\" a Torino con Ric e Gian (1974) e, sempre nel capoluogo piemontese, in \"\u2019L'cur\u00e0 de Rocabrus\u00e0\" con Carlo Campanini (1978-79); a Roma con Renato Rascel e Giuditta Saltarini in \"Nemici per la pelle\" (1980).\nCon l'abbandono dei ruoli erotici, tuttavia, la sua carriera si interruppe perch\u00e9 non le furono pi\u00f9 offerti contratti cinematografici: denunci\u00f2 tale situazione in un suo intervento a un convegno tenutosi nel gennaio del 1980 al Circolo della Stampa di Torino sul tema \"La donna nello sfruttamento della pornografia\", nel quale disse che da quando aveva smesso di girare scene di nudo, delle quali era oramai nauseata, di fatto non lavorava pi\u00f9 nel cinema perch\u00e9 non le erano pi\u00f9 state offerte scritture. Fu, ancora, presente in televisione nella trasposizione su piccolo schermo dell'operetta \"Nitouche\" insieme a Elisabetta Viviani e Lauretta Masiero (1980).\nNel 1983, dopo il suo ultimo film, scomparve di fatto dalle scene e soltanto nel 2002 concesse un'intervista, a Franco Grattarola, Stefano Ippoliti e Matteo Norcini per il n\u00b0 2 di \"Cine 70 e dintorni\", in cui di fatto prese le distanze dalla sua attivit\u00e0 di attrice erotica, asserendo di preferire di essere ricordata per altri film girati in carriera.\nNel corso di tale intervista raccont\u00f2 anche di essere stata sostituita, in varie fasi delle riprese di alcune produzioni dirette da Mario Landi come \"Supersexymarket\" e \"Il viziaccio\", da attrici ingaggiate per girare scene pornosoft da includere nelle versioni di tali film destinate all'estero, bench\u00e9 i produttori avessero omesso di specificare che tali scene non erano riferibili a lei.\nDopo aver messo fine alla propria carriera cinematografica torn\u00f2 a vivere in Jugoslavia ma l'abbandon\u00f2 a inizio anni novanta dopo che, durante la guerra civile scoppiata a seguito dello smembramento del suo Paese, le fu ucciso il cane da un anonimo per ritorsione alle sue critiche contro la pulizia etnica messa reciprocamente in atto tra serbi e croati; dopo aver messo in vendita tutto quello che possedeva nell'ex Jugoslavia si stabil\u00ec a Roma."}
{"id": "133961", "revid": "1005847", "url": "https://it.wikipedia.org/wiki?curid=133961", "title": "Tanzan Ishibashi", "text": ""}
{"id": "133963", "revid": "93556", "url": "https://it.wikipedia.org/wiki?curid=133963", "title": "Memoria del fuoco", "text": "Memoria del fuoco \u00e8 un romanzo storico di Eduardo Galeano, autore uruguayano, pubblicato in tre volumi tra il 1982 e il 1986 in Spagna.\nTrama.\nL'opera \u00e8 formata da tre parti che narrano in brevi racconti, scritti in modo poetico ma fondati su fonti storiche e letterarie autorevoli, la storia dell'America dalla sua scoperta (1492) ai giorni nostri.\nLa prima parte \u00e8 intitolata \"Le origini\" (Los nacimientos). Dopo una breve introduzione in cui viene descritta la creazione del mondo (\"La donna e l'uomo sognarono che Dio li stava sognando\") attraverso i miti delle popolazioni pre-colombiane, narra la scoperta dell'America da parte di Cristoforo Colombo e percorre circa duecento anni di storia interrompendosi all'inizio del Settecento.\nLa seconda parte \"\"Le facce e maschere\" (Las caras y la mascaras) racconta il periodo che va dal 1700 agli inizi del 1900.\nLa terza parte \"Il secolo del vento\"\" (El siglo del viento) narra gli avvenimenti che hanno caratterizzato l'America dal 1900 al 1986 dedicando pagine di rara poesia ad alcuni personaggi famosi fra i quali Charlie Chaplin, Pancho Villa, Ezra Pound, Gabriel Garc\u00eda M\u00e1rquez, Ernesto Che Guevara, il celebre calciatore Garrincha, John Kennedy e John Lennon."}
{"id": "133964", "revid": "125983036", "url": "https://it.wikipedia.org/wiki?curid=133964", "title": "Francesca Schiavone", "text": "Ritenuta una delle pi\u00f9 forti tenniste italiane di sempre, \u00e8 la vincitrice del Roland Garros 2010, ed \u00e8 stata la prima tennista italiana, e la terza cronologicamente tra gli italiani (dopo Nicola Pietrangeli e Adriano Panatta), ad aver vinto un torneo del Grande Slam nel singolare: trattasi questa, insieme allo US Open 2015 vinto da Flavia Pennetta, della vittoria pi\u00f9 importante per il tennis italiano al femminile. Attualmente \u00e8 l'unica giocatrice italiana ad aver disputato due finali del Grande Slam, avendo raggiunto l'ultimo atto al Roland Garros anche nel 2011 (finale persa contro Na Li), nonch\u00e9 l'ultima tennista al mondo ad essersi aggiudicata un torneo del Grande Slam utilizzando il rovescio ad una mano.\nIn carriera ha vinto in totale 8 tornei WTA in singolare e 7 in doppio, accumulando montepremi superiori a 10 milioni di dollari (prima italiana a raggiungere tale risultato) e battendo, durante il corso degli anni, giocatrici di alto livello come Serena Williams, Caroline Wozniacki, Justine Henin, Am\u00e9lie Mauresmo, Dinara Safina e Jelena Jankovi\u0107 (tutte ex numero uno del ranking).\n\u00c8 stata n\u00ba 4 del mondo nel gennaio 2011 (posizione pi\u00f9 alta raggiunta da un'italiana) grazie alla vittoria negli ottavi di finale degli Australian Open 2011 su Svetlana Kuznecova dopo 4 ore e 44 minuti di gioco: trattasi questa della seconda partita pi\u00f9 lunga di sempre nella storia del tennis femminile. \u00c8 l'unica italiana ad avere raggiunto almeno i quarti di finale in singolare, e le semifinali in doppio, in tutte le prove del Grande Slam. Si \u00e8 aggiudicata tre volte la Fed Cup con l'Italia nel 2006, 2009 e 2010, successi grazie ai quali \u00e8 stata premiata dal CONI con il Collare d'oro al merito sportivo.\nBiografia.\nMilanese di origini irpine da parte paterna (i nonni e il padre sono nativi dell'Avellinese) e di Bornato (BS) da parte materna, \u00e8 professionista dal 1998, dopo aver vinto il titolo di campione d'Italia Under-18.\nCapace di giungere in diverse occasioni alle fasi finali dei tornei maggiori, anche come doppista, a tutto il giugno 2010 ha vinto, nel circuito WTA, 10 incontri che la vedevano opposta a un'avversaria tra le prime dieci del mondo: spicca in tale contesto la vittoria sulla belga Justine Henin, all'epoca numero 1 del ranking, nel torneo di Dubai del 2008; in un'altra occasione fuori da quelle citate, e in rappresentanza dell'Italia, aveva battuto la francese Am\u00e9lie Mauresmo (all'epoca anch'essa capolista della classifica WTA) nel corso della Fed Cup 2006.\nCarriera.\nNel 2000 si \u00e8 qualificata per la prima volta in un torneo del Grande Slam (gli US Open) raggiungendo il 3\u00ba turno: nello stesso anno \u00e8 giunta anche in finale nel torneo di Tashkent; l'anno successivo ha raggiunto i quarti di finale a Parigi e Roma e le semifinali ad Auckland.\nIn ragione di tali risultati ha raggiunto un suo primo picco nel 2002 con la posizione numero 23 nel ranking WTA.\nGrazie alla semifinale al torneo di Los Angeles 2003 (persa contro Kim Clijsters) e i quarti al successivo torneo di Flushing Meadows (uscita a opera di Jennifer Capriati), ha raggiunto a fine anno la posizione numero 14.\nAl torneo olimpico di tennis di Atene, nel 2004, \u00e8 giunta inoltre ai quarti di finale: presentatasi con il seeding numero 11 del torneo, fu battuta dalla russa Anastasija Myskina, numero 3.\nA inizio 2006, dopo gli ottavi di finale a Melbourne (sconfitta, ancora, da Kim Clijsters), ha eguagliato il miglior risultato di un'altra tennista italiana, Silvia Farina, raggiungendo l'undicesimo posto. Il 17 settembre di quello stesso anno ha fatto parte della squadra italiana (oltre la Schiavone, Flavia Pennetta, Mara Santangelo e Roberta Vinci) che ha vinto per la prima volta nella storia del torneo la Fed Cup (equivalente femminile della Coppa Davis), battendo a Charleroi in finale per 3-2 la squadra belga che annoverava tra le sue giocatrici di vertice Justine Henin.\nNel 2007 ha vinto anche il suo primo torneo WTA in singolare, a Bad Gastein in Austria, sconfiggendo la locale tennista Yvonne Meusburger per 6-1 6-4. Di nuovo ai Giochi Olimpici, a Pechino nel 2008, \u00e8 stata sconfitta al terzo turno in singolare; nel doppio, in coppia con Flavia Pennetta, ha raggiunto i quarti di finale. Le due italiane hanno perso dall'Ucraina, rappresentata dalle sorelle Alona e Kateryna Bondarenko, dopo aver fallito un \"match point\".\nAl torneo di Wimbledon 2009 ha raggiunto i quarti di finale, quarta italiana a ottenere tale traguardo nella competizione inglese dopo Lucia Valerio (1933), Laura Golarsa (1989) e Silvia Farina (2003): in tale occasione l'eliminazione \u00e8 giunta a opera della russa Elena Dement'eva, anche se tra le imprese di rilievo pu\u00f2 annoverare la vittoria sulla francese Marion Bartoli, ivi finalista nel 2007, con il punteggio di 6-0 nel secondo set.\nIl quarto di finale di Wimbledon ha costituito l'inizio di una striscia di buone prestazioni che hanno visto i momenti migliori nella finale a Praga (sconfitta dalla coetanea austriaca Sybille Bammer) e il terzo turno a Flushing Meadows (eliminata dall'allora numero 9 del ranking, la bielorussa Viktoryja Azaranka).\nA ottobre \u00e8 arrivata alla finale del torneo di Osaka, perdendo dall'australiana Samantha Stosur, e una settimana pi\u00f9 tardi ha conquistato il suo secondo torneo WTA a Mosca sulla bielorussa Vol'ha Havarcova (6-3 6-0) in finale.\nA novembre \u00e8 giunta, inoltre, anche la seconda vittoria con l'Italia in Fed Cup: a Reggio Calabria la squadra azzurra (Schiavone, Pennetta, Roberta Vinci e Sara Errani) ha battuto 4-0 le statunitensi, confermando anche il ranking di prima squadra nazionale femminile del mondo certificato dalla Federazione Internazionale Tennis.. Francesca ha contribuito al successo superando, nella prima giornata, Melanie Oudin in due set.\nNell'aprile 2010 ha vinto a Barcellona il suo terzo titolo, al termine di una finale contro la sua connazionale Roberta Vinci.\n2010 - La vittoria al Roland Garros.\nPresentatasi al torneo femminile del Roland Garros 2010 da numero 17 del ranking, la Schiavone dopo aver sconfitto nei primi due turni Regina Kulikova (con difficolt\u00e0, essendo stata sotto di un break nel terzo set) e Sophie Ferguson, elimina al terzo la testa di serie n.11 ed ex-top ten Li Na e agli ottavi la numero 30 del seeding Marija Kirilenko giungendo cos\u00ec per la quarta volta ai quarti di finale di uno slam dove sconfigge la numero tre del mondo Caroline Wozniacki.\nIn semifinale usufruisce poi del ritiro di Elena Dement'eva, che aveva perso il primo set 6-7 al Tie-break, diventando la prima donna italiana, quarta italiana in assoluto dopo De Stefani, Pietrangeli e Panatta, a raggiungere la finale di un torneo dello Slam, migliorando cos\u00ec il record femminile detenuto dalle semifinaliste Maud Rosenbaum (New York 1930), Annalisa Bossi (Parigi 1949) e Silvana Lazzarino (Parigi 1954); due giorni pi\u00f9 tardi, battendo in finale per 6-4 7-6 (7-2 al \"tie break\") Samantha Stosur, contro cui aveva perso pochi mesi addietro nel citato torneo di Osaka e vantava un saldo negativo di una vittoria contro quattro sconfitte, ha ritoccato il suo primato ed \u00e8 divenuta la prima donna italiana a vincere un torneo dello \"Slam\" nonch\u00e9 la terza atleta in assoluto dopo Nicola Pietrangeli (vincitore a Parigi in due edizioni nel 1959 e 1960) e Adriano Panatta (ancora a Parigi, 1976).\nFrancesca Schiavone \u00e8 anche, nell'era-Open, la seconda pi\u00f9 anziana vincitrice del primo Slam: ha vinto il torneo di Parigi all'et\u00e0 di 29 anni e 345 giorni, contro i 30 anni e 267 giorni della britannica Ann Haydon-Jones, campionessa a Wimbledon il 5 luglio 1969. Ha stabilito inoltre un altro primato, essendo la prima donna fuori dalle prime dieci del ranking ad aver vinto gli Open di Francia nell'era-Open e, pi\u00f9 in generale, dal 1933. La vittoria le ha permesso di salire 11 posizioni nella classifica di merito WTA, e di attestarsi al numero 6 a partire dal 7 giugno 2010.\nDopo la vittoria al Roland Garros la milanese viene subito eliminata da Sorana C\u00eerstea al primo turno il 15 giugno sull'erba di Eastbourne e la settimana successiva, di nuovo al primo turno, a Wimbledon, dove si arrende alla russa Vera Du\u0161evina con il punteggio di 6-7 7-5, 6-1. Nel mese successivo non partecipa a nessun torneo. Rientra finalmente il 26 luglio al torneo di Istanbul come testa di serie n.1, ma perde malamente al secondo turno 6-4 6-2 con l'inglese Elena Baltacha. Stessa sorte nel torneo di Cincinnati contro Elena Vesnina. A Montr\u00e9al, invece, riesce a superare due turni, con Ekaterina Makarova e una Dinara Safina precipitata al numero 70 del mondo, prima di perdere nei quarti da Caroline Wozniacki, curiosamente per 6-3 6-2, quasi uno specchio dei quarti di Parigi.\nA settembre 2010 partecipa agli US Open a Flushing Meadows, dove giunge ai quarti di finale senza perdere un set, prima di essere sconfitta 7-6 6-4 dalla numero 3 del seeding Venus Williams in una serata caratterizzata dal vento che penalizzer\u00e0 il suo gioco fatto di vol\u00e9e, palle corte e tagliate. Per altro, la sconfitta subita in questa occasione \u00e8 l'ottava su otto partite giocate contro la ex numero 1 del mondo. Di quest'edizione dello Slam americano, rimarr\u00e0 per\u00f2 nella memoria collettiva il colpo sotto le gambe realizzato contro Al'ona Bondarenko nell'incontro di terzo turno, sul punteggio di 6-1 4-5 e servizio Schiavone.\nAl torneo di Tokyo, arriva in semifinale, dove perde di misura 6-4 7-5 contro Elena Dement'eva.\nIn virt\u00f9 dei risultati di settembre e ottobre, il 4 ottobre 2010 migliora il suo ranking nella classifica WTA (da tre mesi \u00e8 stabilmente numero 8) e riconquista per la seconda volta la posizione numero 6 tra le prime dieci al mondo.\nIl 7 ottobre 2010 per effetto della semifinale di Tokyo e dei quarti di finale di Pechino, si qualifica per il Masters di fine anno, in programma a Doha tra il 26 e il 31 ottobre. Diventa la terza italiana a raggiungere tale obiettivo, dopo Raffaella Reggi nel 1986, 1987 e 1989, e Silvia Farina nel 2001 e 2002. \u00c8 per\u00f2 la prima a qualificarsi con l'attuale formula del Masters a 8 partecipanti suddivise in due gironi invece delle 16 con eliminazione diretta.\nNel Masters di Doha, tuttavia, Francesca non riesce ad andare al di l\u00e0 del girone. Nel gruppo di Caroline Wozniacki, Elena Dement'eva e Samantha Stosur, perde proprio da quest'ultima il primo incontro. Salita 4-0 con 16 punti a 3 di parziale, la milanese si fa rimontare e perde il primo set, e successivamente anche la partita per 6-4 6-4. Contro la Wozniacki, Francesca lotta ad armi pari per un set, vinto 6-3, prima di cedere i due successivi per 6-1 6-1 (anche se il punteggio non fotografa affatto un match molto lottato da ambo le parti). A eliminazione gi\u00e0 stabilita, c'\u00e8 almeno il successo contro Elena Dement'eva per 6-4 6-2, in quello che si scoprir\u00e0 essere, a partita appena conclusa, l'ultimo match della carriera della tennista russa. Quest'ultima ha poi affermato di non aver detto all'avversaria che quello sarebbe stato il suo ultimo match allo scopo di non falsare in qualche modo il suo rendimento in partita.\nPer Francesca per\u00f2 nel 2010 c'\u00e8 un ultimo appuntamento: la finale di Fed Cup a San Diego. Nel singolare d'apertura supera Coco Vandeweghe, schierata a sorpresa da Mary Joe Fern\u00e1ndez, per 6-2 6-4, ma il giorno dopo, l'incontro che dovrebbe dare la vittoria all'Italia si trasforma, per la milanese, in una prestazione incolore contro Melanie Oudin, che disputa il miglior match di un anno opaco e vince 6-3 6-1, senza impedire comunque all'Italia, grazie alla decisiva vittoria di Flavia Pennetta, di aggiudicarsi il trofeo per la terza volta in cinque anni.\n2011 - Seconda finale Slam.\nIl 23 gennaio 2011 accede per la prima volta in carriera ai quarti di finale dell'Australian Open, eliminando la russa Svetlana Kuznecova col punteggio di 6-4 1-6 16-14 e salvando ben sei match point per proprio merito. L'incontro, durato 4 ore e 44 minuti, \u00e8 il secondo pi\u00f9 lungo mai disputato nella storia del singolare femminile del torneo, nonch\u00e9 nella storia di tutti e quattro i tornei del Grande Slam.\nNei quarti di finale, contro la numero 1 del mondo Caroline Wozniacki, l'italiana si arrende in tre set per 6-3 3-6 3-6. Questo risultato le garantisce di raggiungere la quarta posizione del ranking, la pi\u00f9 alta di un italiano dal 1973, anno dell'introduzione del computer, eguagliando Adriano Panatta.\nSi presenta al Roland Garros da campionessa in carica. Arriva facilmente ai quarti senza perdere neanche un set, dove affronta Anastasija Pavlju\u010denkova; sotto 1-6 1-4 Francesca riesce a rimontare e a vincere un match incredibile chiuso con il punteggio di 1-6 7-5 7-5. Il 2 giugno del 2011, battendo la francese Marion Bartoli con il punteggio di 6-3 6-3, raggiunge per la seconda volta consecutiva la finale, dove viene per\u00f2 sconfitta dalla cinese Li Na in due set con il punteggio di 6-4, 7-60 nel tie-break. Con la finale raggiunta e persa \u00e8 scesa al numero 7 della classifica WTA.\nFesteggia i suoi 31 anni proprio nel giorno d'esordio a Wimbledon dove batte al primo turno Jelena Doki\u0107; nello stesso giorno la Schiavone si toglie anche la soddisfazione di giocare nel Campo Centrale con il tetto coperto (prima italiana in assoluto ad avere tale possibilit\u00e0). Tuttavia, dopo aver avuto serie difficolt\u00e0 a vincere i primi turni, si fa eliminare a sorpresa al terzo turno da Tamira Paszek 10-8 al terzo set. Anche agli US Open non va oltre gli ottavi di finale dove viene stoppata dalla russa Pavlyuchenkova, che si prende cos\u00ec la rivincita della sconfitta nei quarti di Parigi qualche mese prima.\nArriva al China Open di Pechino come una delle teste di serie: vince il primo turno con la qualificata Bojana Jovanovski ma si fa sconfiggere successivamente da Dominika Cibulkov\u00e1 con un secco 6-2 6-2. Nonostante un'ottima stagione, non riesce a qualificarsi per il Masters di fine anno come nel 2010.\n2012 - 5\u00ba titolo in carriera e ottavi a Wimbledon.\nInizia l'anno raggiungendo la semifinale al torneo di Brisbane, sconfitta in semifinale dall'estone Kaia Kanepi. Mentre agli Australian Open esce inaspettatamente al secondo turno contro Romina Oprandi.\nNel mese di febbraio la Schiavone disputa il torneo di Doha e viene eliminata al secondo turno da Yanina Wickmayer, mentre la settimana seguente viene eliminata al secondo turno del torneo di Dubai da Ana Ivanovi\u0107 per 6-1 7-5.\nAd Indian Wells esce al terzo turno contro la ceca Lucie \u0160af\u00e1\u0159ov\u00e1 anche a causa di un problema fisico. Anche nel successivo torneo di Miami non va oltre il secondo turno contro, sconfitta stavolta da Ksenija Pervak.\nIl 26 maggio conquista il suo 5\u00ba titolo WTA vincendo gli Internationaux de Strasbourg grazie alla vittoria finale sulla francese Aliz\u00e9 Cornet con il punteggio di 6-4 6-4. Grazie a questo risultato risale al 12\u00ba posto nella classifica WTA. Erano passati quasi 2 anni dall'ultimo titolo WTA vinto dalla Schiavone. Arriva a Parigi con molta fiducia e determinazione ma, dopo le due eccezionali edizioni precedenti, disputa un Roland Garros deludente, sconfitta al terzo turno dalla statunitense Varvara Lepchenko con il punteggio di 3-6 6-3 8-6. Con questo risultato perde i punti della finale raggiunta l'anno precedente, scendendo quindi alla posizione n\u00ba 27 del ranking mondiale.\nSull'erba l'andazzo iniziale pare quello della stagione: all'AEGON Classic di Birmingham, esce sconfitta subito dalla giapponese Misaki Doi. All'UNICEF Open di 's-Hertogenbosch, \u00e8 capace di superare due turni ma non senza patemi: contro Marija Kirilenko, rimonta da uno svantaggio di 5-3 nel terzo set, contro Irina-Camelia Begu si trova in svantaggio per 0-6 nel tie-break del terzo set, ma annulla incredibilmente tutti i match point, pi\u00f9 altri due successivamente e chiude 10-8. Contro Kim Clijsters perde nei quarti di finale in un match a tratti contrassegnato da un alto contenuto tecnico. Al Torneo di Wimbledon 2012, le tocca in sorte la padrona di casa Laura Robson al primo turno riuscendo a trionfare al terzo set per 2\u20136, 6\u20134, 6\u20134. Al turno successivo, \u00e8 Krist\u00fdna Pl\u00ed\u0161kov\u00e1 a cedere per 6-4 6-4, mentre al terzo turno \u00e8 la volta di Kl\u00e1ra Zakopalov\u00e1, sconfitta per 6-0 6-4. Agli ottavi viene sconfitta dalla campionessa uscente Petra Kvitov\u00e1 con il punteggio 4-6 7-5 6-1. Anche in doppio si toglie belle soddisfazioni con l'amica Flavia Pennetta: negli ottavi di finale, le due eliminano le campionesse in carica del torndo Kv\u011bta Peschke (Rep.Ceca) e Katarina Srebotnik (Slovenia), coppia n. 3 del mondo. Il 5 luglio con il risultato di 6-2 6-7 6-4 battono le spagnole Nuria Llagostera Vives e Mar\u00eda Jos\u00e9 Mart\u00ednez S\u00e1nchez (coppia n. 9 del tabellone) raggiungendo la loro prima semifinale in doppio a Wimbledon. La coppia perder\u00e0 contro le ceche che nei quarti avevano eliminato le italiane n\u00ba 2 del tabellone Sara Errani e Roberta Vinci. Alla fine del torneo Francesca sale al n\u00ba 22 in singolare e al n\u00ba 44 in doppio (nella specialit\u00e0 era la n\u00ba 87, prima di partecipare al torneo).\nPartecipa alla sua terza Olimpiade consecutiva ai Giochi della XXX Olimpiade di Londra, perdendo al secondo turno contro la grande rivale Vera Zvonar\u00ebva con il punteggio di 6-3 6-3. Partecipa anche al torneo di doppio in coppia con Flavia Pennetta, ma le due vengono sconfitte al secondo turno.\nNel torneo di Cincinnati, sul cemento americano, viene battuta all'esordio dalla giovane promessa italiana Camila Giorgi col punteggio di 6-1 6-3. Anche agli US Open esce subito al primo turno per mano di Sloane Stephens per 6-3 6-4.\n2013 - 6\u00ba titolo in carriera e ottavi al Roland Garros.\nInizio in salita nel 2013 per Francesca, eliminata al primo turno sia a Hobart (dove era testa di serie numero sei) da Kirsten Flipkens, che agli Australian Open, dove viene sconfitta da Petra Kvitov\u00e1 per 6-4 2-6 6-2 in un match comunque molto lottato.\nIn febbraio, scivolata oltre la cinquantesima posizione nel ranking mondiale, non riesce ad entrare nel main draw dell'Open GDF Suez di Parigi perdendo al primo turno di qualificazione contro la francese Caroline Garcia. Anche a Doha viene eliminata all'esordio da un'altra francese, Marion Bartoli. La prima vittoria arriva a Bogot\u00e0 dove, da numero quattro del tabellone, arriva al secondo turno perdendo contro l'argentina Paula Ormaechea (che poi raggiunger\u00e0 la sua prima finale WTA). Ad Acapulco raggiunge i quarti, dove viene sconfitta per 6-7, 6-4, 6-2 da Carla Su\u00e1rez Navarro, rientrando cos\u00ec tra le prime cinquanta giocatrici al mondo.\nA marzo, dopo aver battuto Flavia Pennetta in un derby tutto italiano, perde 6-2 6-1 al secondo turno di Indian Wells contro Marija \u0160arapova e successivamente raggiunge il secondo turno anche a Miami, mentre a Charleston viene battuta subito al primo turno.\nDisputa un ottimo torneo, invece, a Marrakech dove, senza cedere neanche un set in tutto il torneo, batte in successione Petra Marti\u0107, Simona Halep, Aliz\u00e9 Cornet e Chanelle Scheepers e raggiunge la finale dove supera la spagnola Lourdes Dom\u00ednguez Lino con il risultato di 6-1 6-3, aggiudicandosi cos\u00ec il 6\u00ba titolo WTA della carriera.\nTuttavia il seguito della stagione sulla terra rossa riserva altre delusioni alla tennista milanese: dopo il secondo turno raggiunto all'Estoril, viene infatti eliminata al debutto sia a Madrid sia a Roma, dove viene subito sconfitta da Kiki Bertens 7-5, 6-2.\nSi riscatta al Roland Garros, dove esordisce battendo al primo turno l'ungherese Melinda Czink 6-0 7-6 e sconfiggendo al secondo turno in tre set la testa di serie n\u00ba 21 Kirsten Flipkens; al turno successivo sconfigge a sorpresa la francese n\u00ba13 del ranking Marion Bartoli col punteggio netto di 6-2 6-1. Torna negli ottavi dopo tre anni dall'ultima volta, ma qui \u00e8 costretta a cedere alla n\u00ba3 del mondo Viktoryja Azaranka per 6-3 6-0.\nInaugura la stagione sull'erba all'AEGON Classic di Birmingham come testa di serie n\u00ba 15. Superate la georgiana Anna Tati\u0161vili per 2-6 6-3 7-6(3) al primo turno, l'ucraina Nade\u017eda Ki\u010denok per 7-6(4) 6-2 al secondo e la neozelandese Marina Erakovi\u0107 al terzo turno per 7-6(3) 6-3, viene battuta ai quarti dalla futura vincitrice del torneo, Daniela Hantuchov\u00e1 dopo quasi tre ore e mezza di gioco, con il punteggio di 7-6(8) 4-6 7-6 (3). A Wimbledon perde subito al primo turno dalla tedesca Sabine Lisicki (poi finalista del torneo) per 6-2 6-1; prende parte anche al tabellone di doppio e di doppio misto, venendo per\u00f2 anche qui estromessa all'esordio.\nLa stagione sul cemento americano \u00e8 deludente: a Cincinnati \u00e8 costretta a partire dalle qualificazioni, venendo subito sconfitta dalla britannica Heather Watson in tre set. Agli U.S. Open la sua classifica bassa le pone di fronte al primo turno la n\u00ba1 del mondo Serena Williams che le infligge un sonoro 6-0 6-1.\nPrima di terminare la stagione, prende parte al torneo di Seul dove, con una buona prestazione, elimina nei quarti di finale la tedesca Andrea Petkovi\u0107 in tre set, arrivando quindi in semifinale dove viene estromessa. Nel Wta Premier di Pechino arriva fino agli ottavi dove incontra di nuovo Serena Williams; a differenza di quanto accaduto poche settimane prima nello Slam americano, la Schiavone disputa un ottimo match nonostante venga battuta per 6-4 7-5, dopo esser stata avanti 5-3 nel secondo set.\n2014 - Ottavi agli Internazionali d'Italia.\nFrancesca inizia l'anno con due eliminazioni al primo turno: a Brisbane contro la Jankovic e a Sydney viene estromessa dalla \u0160af\u00e1\u0159ov\u00e1 in due set. Delude anche agli Australian Open dove viene sconfitta al primo turno da Dominika Cibulkov\u00e1, che arriver\u00e0 poi in finale. Sconfitte all'esordio arrivano anche nei seguenti tornei di Parigi, Doha, Rio de Janeiro, Florianopolis.\nPer trovare la prima vittoria annuale bisogna arrivare a Indian Wells dove sconfigge al primo turno Mona Barthel, ma viene sconfitta nell'incontro seguente da Samantha Stosur. A Miami non supera il primo turno. A Katowice supera la qualificata russa Vera Du\u0161evina, numero 143 del mondo, per 6-0 6-2, prima di perdere al secondo turno con la numero uno del torneo Agnieszka Radwa\u0144ska. \nQuando si presenta a difendere il titolo di Marrakech occupa la posizione 48 del ranking WTA e accede al tabellone come testa di serie n\u00ba 8; il sorteggio le pone di fronte la qualificata spagnola Beatriz Garc\u00eda Vidagany, numero 247 del mondo che la sconfigge in 66 minuti per 6-3 6-2.\nAl torneo di Madrid sulla terra rossa supera al primo turno la russa Elena Vesnina in un match combattutissimo, ma al secondo turno si profila un derby tutto azzurro con Sara Errani che la sconfigge in 65 minuti per 6-3 6-1.\nPartecipa agli Internazionali BNL d'Italia dove disputa un ottimo torneo nel quale batte la canadese Eugenie Bouchard 6-3 6-4 e la giovane spagnola Garbine Muguruza Blanco al Tie-Break del terzo set. Torna quindi negli ottavi di finale a Roma dopo 3 anni, ma cede ad Agnieszka Radwa\u0144ska per 6-4 6-1.\nNon brilla al Roland Garros dove viene sconfitta all'esordio dalla croata Tomljanovic per 6-3 6-3. L'uscita dei punti degli ottavi di finale del 2013 la fanno scivolare oltre la 70\u00aa posizione in classifica. Si prepara ad affrontare la stagione sull'erba prendendo parte ai tornei di H'ertogenbosch, dove supera la cinese Shuai Peng 6-3 6-4 ma viene sconfitta in seguito dall'americana Sloane Stephens per 6-2 6-4, e a Eastbourne dove supera le qualificazioni ma esce all'esordio per mano di Ekaterina Makarova per 7-5 6-3. Anche a Wimbledon esce al primo turno, battuta stavolta da Ana Ivanovi\u0107 per 7-6 6-4 (nel Tie-Break del primo set Francesca era avanti 4-0 subendo poi la rimonta della serba fino all'8-6 finale).\nDisputa una buona stagione sul cemento americano. Parte dalle qualificazioni nel torneo di Cincinnati ma viene fermata all'ultimo turno da Nicole Gibbs per 6-3 4-6 6-2. A Istanbul arriva fino a quarti di finale battuta dalla francese Kristina Mladenovic con il punteggio di 3-6 6-3 7-5. Partecipa anche al torneo di Baku dove si spinge fino in semifinale dove viene sconfitta dall'ucraina Elina Svitolina per 3-6 6-1 6-4. \u00c8 la prima semifinale Wta che la Schiavone raggiunge dopo quasi un anno di digiuno. Non brilla invece agli US Open dove cede all'americana Vania King per 6-3 3-6 6-3. A 34 anni, da n\u00ba74 del mondo e con l'uscita al primo turno da sei Slam consecutivi, la Schiavone conferma ai microfoni della Gazzetta dello Sport di voler continuare a giocare ancora con tanta voglia e divertimento.\nInizia il tour asiatico raggiungendo la semifinale al torneo di Hong Kong dove viene sconfitta da Sabine Lisicki, mentre esce subito al primo turno nei tornei di Seul, Wuhan, Pechino (sconfitta dall'amica-rivale Samantha Stosur) e Tianjin.\nTorna a vincere una partita nel torneo francese di Limoges: si spinge fino in semifinale (la terza della stagione) dove viene battuta da Tereza Smitkov\u00e1 6-3 6-2, concludendo l'anno da n\u00ba78 del mondo.\nIl 15 dicembre viene premiata dal CONI con il Collare d'Oro al Merito Sportivo insieme alle colleghe-amiche Roberta Vinci e Flavia Pennetta per la vittoria della Fed Cup nel 2013.\n2015 - L'uscita dalla Top100.\nInizia l'anno con una sconfitta al primo turno sia ad Auckland e sia nelle qualificazioni del torneo Premier di Sydney. Anche agli Australian Open viene eliminata subito all'esordio dall'americana Coco Vandeweghe per 6-2 6-2.\nLa prima vittoria stagionale arriva nelle qualificazioni del torneo Premier di Anversa, battendo in successione Ljudmyla Ki\u010denok 6-2 6-1, Oc\u00e9ane Dodin 6-4 6-2 e Anna-Lena Friedsam 7-5 6-2. Accede cos\u00ec al tabellone principale dove batte Kl\u00e1ra Koukalov\u00e1 6-3 6-1 e la numero dieci del mondo Angelique Kerber 6-1 6-1 (era dal gennaio 2012 che la Schiavone non batteva una Top 10); nei quarti di finale deve per\u00f2 arrendersi alla spagnola Carla Su\u00e1rez Navarro che la estromette per 6-3 6-2.\nAnche nel seguente torneo di Doha \u00e8 costretta a partire dalle qualificazioni, dove al primo turno batte la numero uno del tabellone Belinda Bencic 6-7 6-2 6-2, prima di fermarsi nel turno successivo contro Stefanie V\u00f6gele che la batte per 6-2 6-3. A Monterrey raggiunge gli ottavi di finale, dove per\u00f2 \u00e8 costretta a cedere alla terza testa di serie Caroline Garcia per 7-6 6-0.\nDelude nei ricchi tornei americani di Indian Wells, sconfitta all'esordio dalla qualificata Lin Zhu in tre set, e a Miami, dove nel primo turno delle qualificazioni la sorte le mette contro di nuovo la cinese Zhu che la batte con un netto 6-4 6-0. Sconfitte al primo turno arrivano anche nei seguenti tornei su terra rossa di Bogot\u00e0, Madrid e Roma, battuta in quest'ultima occasione da Karin Knapp per 6-4 6-1 in derby tutto italiano. Le cose non vanno meglio a Strasburgo, dove viene eliminata al secondo turno.\nSi presenta al Roland Garros da n\u00ba92 del mondo; all'esordio batte la cinese Qiang Wang 3-6 6-3 6-4, tornando cos\u00ec a vincere una partita in un torneo del Grande Slam dopo 6 eliminazioni consecutive al primo turno. Batte poi Svetlana Kuznecova 6-7 7-6 10-8 (annullandole un match point) dopo una battaglia durata 3 ore 50 minuti di gioco, mentre al terzo turno deve arrendersi ad Andreea Mitu che la batte 7-5 6-4.\nDopo essere uscita all'esordio sia a Nottingham che nelle qualificazioni del torneo Premier di Eastbourne, arriva a Wimbledon tagliando l'incredibile traguardo dei 60 tornei del Grande Slam giocati consecutivamente dal 2000 ad oggi; al primo turno cede per\u00f2 a Sara Errani per 6-2 5-7 6-1 in un derby tutto italiano.\nInizia la stagione sul cemento partecipando al torneo di Istanbul battendo Sesil Karatan\u010deva con un sonoro 6-0 6-1, si aggiudica poi il derby azzurro contro Camila Giorgi per 6-4 7-6 mentre nei quarti di finale cede a Kirsten Flipkens 6-2 6-4. A Baku invece non riesce a difendere la semifinale dell'anno prima, arrendendosi al primo turno contro Donna Veki\u0107 per 6-4 6-2. Anche agli US Open, l'ultimo Slam dell'anno, viene estromessa all'esordio da Yanina Wickmayer per 6-3 6-1; questo le causa l'uscita dalle Top100 del ranking WTA dopo esservi rimasta per 783 settimane consecutive.\nA Guangzhou viene sconfitta al secondo turno da Jelena Jankovi\u0107 in tre set; il match perso contro la serba diventa il millesimo della sua carriera da professionista in singolare, avvicinandosi cos\u00ec sempre di pi\u00f9 al numero di match disputati in carriera da Steffi Graf e Arantxa S\u00e1nchez Vicario. Nel Premier di Wuhan \u00e8 invece costretta a partire dalle qualificazioni, ma viene battuta subito all'esordio da Ajla Tomljanovi\u0107 sempre in tre set. Anche ad Hong Kong lotta ma cede in tre set alla numero nove del mondo Angelique Kerber per 6-7 6-2 6-3 al primo turno.\nDisputa l'ultimo torneo dell'anno a Limoges raggiungendo, come nel 2014, la semifinale battendo in seguenza Krystina Pliskova 6-4 6-3, Mandy Minella 6-2 6-3, beneficia poi del ritiro di Margarita Gasparyan sul 7-6 in suo favore; cede invece nel penultimo atto a Louisa Chirico per 6-3 7-6.\n2016 - 7\u00ba titolo in carriera.\nFrancesca comincia il suo anno all'ASB Classic ad Auckland, dove si arrende al primo turno contro la qualificata Tamira Paszek in tre set.\nGioca dunque come secondo torneo stagionale il primo slam dell'anno in Australia. Data la classifica \u00e8 costretta a giocare le qualificazioni per entrare nel main draw ed eguagliare il record di partecipazioni consecutive nei tabelloni principali degli slam detenuto da Ai Sugiyama. Al primo turno schiaccia la belga Mestach dopo due primi set piuttosto tirati e un terzo set vinto con il netto punteggio di 6-0. Al secondo turno, contro la francese Razzano, con la quale aveva perso l'ultimo confronto diretto lo scorso anno a Strasburgo, perde il primo set per 6-1. Nel secondo l'italiana non molla e a fatica si porta a casa il set per 6-4. Nonostante la bella reazione, Francesca cede nel terzo perdendo nuovamente 6-1 e facendo svanire cos\u00ec la possibilit\u00e0 di ritoccare il record appartenente alla nipponica. A febbraio viene convocata in Fed Cup da coach Barazzutti anche se non scende mai in campo nel week-end contro la squadra francese guidata dall'ex giocatrice Am\u00e9lie Mauresmo.\nVola cos\u00ec a Rio de Janeiro, per giocare un international su terra. Comincia bene la settimana con un netto 6-1 6-1 sulla testa di seria numero 7 del tabellone principale nonch\u00e9 numero 90 del mondo Tatjana Maria. Al secondo turno batte, dopo una dura battaglia, la colombiana Mariana Duque-Marino con il punteggio di 6-4 4-6 7-5. Giunge cos\u00ec al suo primo quarto di finale WTA da istanbul 2015. Qui affronta la qualificata olandese Cindy Burger, numero 187 delle ultime classifiche WTA. La Burger, nonostante provenisse dalle qualificazioni, aveva ben impressionato battendo al primo turno la numero 64 del mondo Christina Mchale, una delle favorite per la vittoria finale. La Schiavone si impone per\u00f2 dopo due ore e mezzo di gioco con il punteggio di 3-6 7-6 6-3. Per la trentacinquenne italiana \u00e8 la prima semifinale WTA dal lontano torneo di Hong Kong nel 2014. In semifinale la milanese s'impone sulla tennista croata meno nota Petra Marti\u0107 con il punteggio abbastanza netto di 6-3 6-3 ritornando in finale dal lontano torneo WTA di Marrakech nel 2013. In finale la Schiavone si impone su Shelby Rogers (che la precedeva nel ranking mondiale di una posizione) con 2-6 6-2 6-2. Con il titolo di Rio de Janeiro la Schiavone si aggiudica il suo 7\u00ba titolo WTA in carriera e diventa la quarta vincitrice pi\u00f9 anziana ad aggiudicarsi un trofeo WTA in era Open: in questa speciale classifica scavalca di un solo giorno la coetanea Venus Williams, vincitrice solo sette giorni prima di un torneo a Taiwan. Grazie a questa splendida e inaspettata settimana Francesca si porta in novantaquattresima posizione mondiale. A Monterrey perde subito da Kirsten Flipkens in 2 set. La milanese partecipa alle qualificazioni del Miami Open 2016 dove sconfigge Xinyun Han (6-2 al terzo) e Sorana Cirstea (6-2 6-4). Nel main-draw viene immediatamente eliminata dall'americana Irina Falconi.\n2017 - L'ottavo titolo e vittoria numero 600 in carriera.\nInizia l'anno tentando le qualificazioni a Brisbane ma, una volta raggiunto il terzo e ultimo turno, viene sconfitta dalla Kruni\u0107 in due set. In seguito ottiene una wild card per il torneo di Hobart dove per\u00f2 perde contro la croata Fett. Grazie al ranking migliorato rispetto all'anno precedente, quando non era riuscita a superare le qualificazioni, pu\u00f2 partecipare agli Australian Open per la sedicesima volta in carriera; incontra la qualificata americana Boserup che la supera per 6-2, 6-4. Anche a Taipei incontra una qualificata, Dalila Jakupovi\u010d, e di nuovo viene superata in due set. A febbraio torna a vestire la maglia azzurra di Fed Cup per il primo turno del World Group II contro la Slovacchia. Nel match d'apertura Francesca porta il primo punto all'Italia battendo Anna Karol\u00edna Schmiedlov\u00e1 ma, nel decisivo incontro con Rebecca \u0160ramkov\u00e1 concede il punto decisivo alla squadra avversaria, perdendo 6-2, 6-4.\nNel frattempo, persi i punti del successo di Rio, retrocede oltre la 150\u00aa posizione e la partecipazione ai tornei del circuito principale si fa ancora pi\u00f9 difficile.\nNemmeno ad Acapulco riesce a cogliere il primo successo dell'anno nel tabellone principale in un torneo WTA: viene battuta dalla campionessa olimpica Puig in due set. Riesce a superare la qualificazioni di Indian Welles battendo Kozlova e Kostova. Al primo turno viene per\u00f2 superata da Louisa Chirico con un doppio 6-3. Meno fortunata la partecipazione alle qualificazioni di Miami dove supera di nuovo Kozlova ma perde con Nara. Grazie ad una wild card prende parte al torneo di Monterrey ma il sorteggio le oppone la numero uno del mondo Angelique Kerber dalla quale viene sconfitta 6-4 0-6 4-6.\nCon un'altra wild card partecipa al Claro Open di Bogot\u00e1 dove riesce a condurre un torneo praticamente perfetto. Senza mai perdere un set, elimina prima Tig (6-3, 6-4), si prende poi la rivincita contro Jakupovi\u010d concedendole solo tre games e ai quarti affronta la numero uno del tabellone Kiki Bertens superandola agevolmente per 6-1, 6-4. In semifinale elimina Larsson per 7-5, 6-4 e affronta cos\u00ec la sua diciannovesima finale del circuito WTA contro Lara Arruabarrena. Nel primo set Schiavone controlla l'avversaria, strappandole il servizio in apertura di match e, pareggiato il contro dei break nel nono gioco, conquista il break decisivo nel game successivo. Nel secondo set \u00e8 Arruabarrena a condurre per lunghi tratti, conquistando ben quattro set point finch\u00e9 la Leonessa strappa il servizio alla spagnola chiudendo dopo cento minuti per 7-5. Grazie al successo recupera 64 posizioni nel ranking femminile garantendosi per la diciassettesima volta consecutiva l'accesso al main draw di Parigi.\nMa la striscia positiva della tennista milanese \u00e8 destinata ad allungarsi: a Rabat raggiunge infatti di nuovo la finale, eliminando in sequenza la testa di serie numero quattro Babos (6-4, 6-1), la qualificata Dabrowski (6-4, 6-4), la tedesca Maria (6-1, 4-6, 6-3) e la statunitense Lepchenko (7-5, 6-4). Nella finale del torneo marocchino la sfida \u00e8 con la numero uno del torneo, Anastasia Pavlyuchenkova, sedicesima nel ranking WTA, che, come la Schiavone, raggiungeva la sua seconda finale consecutiva (aveva battuto la numero uno del mondo Kerber a Monterrey) eliminando in semifinale Sara Errani. Nonostante il mal di schiena che l'ha afflitta praticamente per tutto il torneo costringendola a giocare con un busto, Schiavone riesce a tenere testa alla russa per oltre cento minuti, cedendo per\u00f2 il titolo con un doppio 7-5. Grazie a questo risultato recupera nella classifica femminile fino alla posizione 77, diventando momentaneamente la seconda italiana in classifica, dopo Roberta Vinci, e la migliore azzurra nella Race to Singapore, la classifica basata sui risultati 2017.\nLa restante parte della stagione su terra rossa si contraddistingue pi\u00f9 per le polemiche, comunque non alimentate dalla tennista, legate alla mancata wild card per gli Internazionali d'Italia (soprattutto in virt\u00f9 di quella concessa a Maria Sharapova, rientrante dalla squalifica per doping) che le impediscono di dare l'addio al torneo di casa, che per i risultati a Madrid, dove invece \u00e8 ammessa proprio grazie ad un wild card, e al Roland Garros. In questi due tornei perde al debutto rispettivamente contro Larsson (5-7, 6-3, 6-1) e Muguruza: la sfida con la campionessa uscente ha luogo sul campo centrale parigino, lo stesso dove sette anni prima Schiavone aveva conquistato il primo titolo slam della storia del tennis femminile italiano: al di l\u00e0 dell'esito finale del match contro la numero cinque del mondo (la spagnola si impone 6-2, 6-4), uno scenario d'eccezione accoglie il probabile addio al torneo della ex campionessa. La stagione sull'erba si apre a Maiorca dove elimina al primo turno Eugenie Bouchard per 6-7(6),6-4,6-3 prima di essere eliminata al turno successivo da Krist\u00fdna Pl\u00ed\u0161kov\u00e1 per 3-6,6(7)-7. Supera le qualificazioni ad Eastbourne ma cede al primo turno da Peng Shuai per 3-6, 4-6. Al Torneo di Wimbledon batte all'esordio la lussemburghese Mandy Minella per 6-1,6-1 in 56 minuti di gioco, cede al secondo turno per mano della testa di serie n.4 Elina Svitolina per 6-3,6-0 in favore dell'ucraina. La stagione sul cemento americano riserva solo sconfitte sia a Stanford che agli US Open, mentre a Cincinnati non va oltre il secondo turno delle qualificazioni. Conclude comunque l'anno ancora tra le prime 100 del mondo.\n2018 - Il ritiro.\nInizia male la stagione perdendo all'esordio agli Australian Open per mano della testa di serie numero 7 Je\u013cena Ostapenko in due set, in quel di Newport Beach dove ad eliminarla all'esordio \u00e8 Anna Karol\u00edna Schmiedlov\u00e1 in tre set; non riesce poi a raggiungere il tabellone principale n\u00e9 a Doha (eliminata da Sofija \u017duk) n\u00e9 ad Indian Wells eliminata dalla svizzera Jil Teichmann. Non va oltre il primo turno neanche nel secondo WTA 125K a cui partecipa, l'Oracle Challenger Series di Indian Wells, eliminata dalle belga Yanina Wickmayer in due set veloci. Alle cinque sconfitte consecutive subite in questo primo frangente di stagione si aggiunge la brutta notizia del forfait al torneo di Bogot\u00e0; non potendo difendere il titolo dell'anno precedente per Francesca Schiavone si profila l'uscita dalle prime 150 tenniste del ranking con la pesante conseguenza dell'esclusione dal lotto delle partecipanti al Roland Garros dopo diciassette partecipazioni consecutive.\nAll'appuntamento parigino Schiavone si presenta da numero 256 del mondo e senza vittorie in stagione; iscritta al tabellone delle qualificazioni fa il suo esordio con la canadese Carol Zhao, che batte in tre set per proseguire la sua rincorsa al tabellone principale superando l'americana Loeb; il turno decisivo \u00e8 anche il pi\u00f9 convincente dei tre: il successo contro la Rodina si concretizza in meno di un'ora di gioco con il punteggio di 6-1, 6-0; per la diciottesima volta consecutiva Francesca pu\u00f2 disputare al Roland Garros, trovando la slovacca Viktoria Ku\u017emov\u00e1, contro cui cede con un doppio 62-7. \nIl 5 settembre ha indetto una conferenza stampa a New York, nella sede dello US Open, in cui ha annunciato il ritiro dal tennis professionistico e la volont\u00e0 di diventare coach. Dal 2021 \u00e8 allenatrice di Petra Marti\u0107."}
{"id": "133965", "revid": "1543377", "url": "https://it.wikipedia.org/wiki?curid=133965", "title": "Ringgit malaysiano", "text": "Il ringgit \u00e8 la valuta della Malaysia. \u00c8 diviso in 100 \"sen\" (cent). Il codice ISO 4217 \u00e8 MYR (\"M\"ala\"y\"sian \"R\"inggit).\nEtimologia.\nLa parola \"ringgit\" significa \"zigrinato\" in malese e fu inizialmente usata per indicare il bordo del dollaro spagnolo d'argento che circolava diffusamernte nell'area. Anche il dollaro di Singapore ed il dollaro del Brunei sono chiamati \"ringgit\" in malese (invece le valute come il dollaro statunitense ed il dollaro australiano sono chiamati \"dolar\") e da ci\u00f2 deriva l'abbreviazione ufficiale di RM per \"Ringgit Malaysia\".\nI nomi malesi di \"ringgit\" e \"sen\" sono stati adottati ufficialmente come unici nomi nell'agosto 1975. In precedenza erano usati ufficialmente dollaro e cents in inglese e ringgit e sen in malese ed in alcune parti del paese quest'uso continua. Per esempio, in Malaysia un ringgit \u00e8 \"one dollar\" in inglese e \"tsit8-k\u00e5u\u00b71\" (/) in lingua teochew. Negli stati settentrionali della Malesia Peninsulare, i valori da 10 sen sono chiamati \"kupang\" in malese e (\"poat8\" in Hokkien): ad esempio 50 sen \u00e8 5 kupang.\nStoria.\nIl 12 giugno 1967 il dollaro malese sostitu\u00ec il dollaro della Malaya e del Borneo britannico alla pari. Il dollaro malese fu emesso dalla nuova banca centrale, la Bank Negara Malaysia. Nel novembre del 1967 la sterlina britannica fu svalutata dello 14,3%. La nuova valuta non sub\u00ec questa svalutazione, ma le precedenti banconote del dollaro della Malaya e del Borneo britannico erano ancora legate alla sterlina con un cambio di 60 dollari = 7 sterline e di conseguenza il valore di queste banconote fu ridotto di 85 sen per dollaro.\nFino al 23 giugno 1973, il dollaro malese era cambiabile alla pari con il dollaro di Singapore ed il dollaro del Brunei. La Monetary Authority of Singapore ed il Brunei Currency and Monetary Board ancora mantengono la intercambiabilit\u00e0 delle due valute.\nL'uso del simbolo di dollaro \"$\" (o \"M$\") non fu sostituito da \"RM\" (Ringgit Malaysia) fino agli anni 1990, anche se internazionalmente \"MYR\" (MY per Malaysia) \u00e8 pi\u00f9 usato.\nMonete.\nIl 7 dicembre 2005 la moneta da RM1 \u00e8 stata demonetizzata e ritirata dalla circolazione. Ci\u00f2 fu in parte dovuto ai problemi di standardizzazione (furono coniate due differenti versioni della moneta) e falsificazione.\nSono state anche emesse tre monete in oro, il \"Kijang Emas\" (il \"kijang\", una specie di cervo \u00e8 il logo ufficiale della Bank Negara Malaysia) con il valore facciale di RM 50, RM 100 e RM 200. Sono state distribuite il 17 luglio 2001 dalla Bank Negara Malaysia e coniate dalla Royal Mint of Malaysia Sdn Bhd. Il prezzo d'acquisto e di rivendita dello Kijang Emas \u00e8 determinato dall'andamento internazionale del prezzo dell'oro.\nDal 1\u00ba aprile 2008 la moneta da 1 sen non \u00e8 pi\u00f9 in uso. I prezzi sono arrotondati ai 5 sen.\nBanconote.\nLa Bank Negara Malaysia emise per la prima volta banconote del dollaro malese nel giugno 1967 con i tagli da $1, $5, $10, $50 e $100. Il faglio da $1000 fu emesso la prima volta nel 1968. Le banconote malesi hanno sempre avuto l'immagine di Tuanku Abdul Rahman, il primo Yang di-Pertuan Agong della Malesia.\nI bancomat normalmente distribuiscono le banconote da RM50, o pi\u00f9 raramente le banconote da RM10 assieme a quelle da RM50.\nLe banconote malesi hanno per molto tempo seguito un codice dei colori che deriva dal tempo coloniale. Nei tagli di minor valore questo schema \u00e8 stato seguito da Singapore e dal Brunei e quando la Bank Negara ha inizialmente introdotto la banconota da RM2, questa copiava il lilla di quella da $2 di Singapore.\nPrima serie.\nIl fronte mostra Abdul Rahman di Negeri Sembilan ed il verso mostra il tradizionale disegno del \"Kijang Emas\".\nSeconda serie.\nLa seconda serie fu emessa nel 1982\u20131984 con la rappresentazione di elementi della cultura malese; i tagli erano da $1, $5, $10, $20, $50, $100, $500 e $1000. La banconota da $20 era generalmente poco comune. Banconote della seconda serie si incontrano ancora occasionalmente.\nIl contrassegno per ipovedenti posto nell'angolo in alto a sinistra \u00e8 stato eliminato nella seconda revisione nel 1986.\nNel 1999 le banconote da RM500 e RM1000 uscirono di produzione e non ebbero pi\u00f9 corso legale. Ci\u00f2 a causa della crisi monetaria asiatica del 1997 quando emormi somme di ringgit furono esportate con questi tagli per essere commerciate. Come effetto queste banconote furono messe fuori corso e la quantit\u00e0 di ringgit esportabile fu limitata a RM1000.\nNel 1993 la banconota da $1 usc\u00ec di produzione e fu sostituita dalla moneta da $1.\nTerza serie.\nLa terza serie, attuale, \u00e8 stata emessa con lo spirito del Wawasan 2020 nel 1996\u20131999 con i tagli da RM2, RM5, RM10, RM50 e RM100. Le due banconote di maggior valore, RM50 e RM100, hanno un'addizionale striscia fatta da un ologramma per scoraggiare i contraffattori.\nNel 2004 la Bank Negara ha emesso una nuova banconota da RM10 con ulteriori misure di sicurezza, compresa una striscia olografica che prima si trovava nei biglietti da RM50 e RM100. \u00c8 stata anche emessa una nuova banconota da RM5 in polimeri caratterizzata da una finestra trasparente. Entrambe le banconote sono quasi identiche al disegno originale della terza serie. Secondo la Bank Negara tutte le banconote verranno sostituite da biglietti in polimeri.\nNel 2000 \u00e8 stata reintrodotta la banconota da RM1, sostituendo quella da RM2, che \u00e8 rimasta in corso, e nel 2006 la moneta da RM1.\nCommemorativa.\nPer commemorare i Commonwealth Games del 1998, svoltisi a Kuala Lumpur, \u00e8 stata emessa una banconota commemorativa da RM50 in polimeri, segnando il primo uso di questa tecnica in Malesia. Questa banconota si trova raramente nell'uso normale, essendo essenzialmente un'emissione per collezionisti.\nQuarta serie.\nLa banca nazionale ha emesso una nuova banconota da RM50, la prima della quarta serie. Il 26 dicembre 2007 la Banca ha distribuito 20.000 confezioni con un allestimento speciale. Secondo la banca dal 30 gennaio la nuova banconota dovrebbe essere disponibile nella circolazione generale.\nIl nuovo disegno della banconota da RM50 mantiene il colore predominante verde-blu. Nel fronte della banconota il ritratto, stampato con la tecnica dell'intaglio, del primo Seri Paduka Baginda Yang di-Pertuan Agong, Tuanku Abdul Rahman ibni Tuanku Muhammad \u00e8 mantenuto sulla destra del fronte ed il fiore nazionale, l'ibisco, si trova al centro.\nAgli angoli si trovano ornamenti e motivi tradizionali che riflettono i tessuti e la tappezzeria malese.\nAl verso \u00e8 rappresentato il primo Prime Minister della Malesia, Tunku Abdul Rahman Putra Al-Haj alla dichiarazione d'indipendenza della Malesi ed il logo del 50\u00ba anniversario.\nLa banconota reca moderne misure anticontraffazione.\nTassi di cambio.\nTra il 1995 ed il 1997 il \"ringgit\" era commerciato come valuta libera di oscillare ad un tadd di circa 2,50 MYR per USD, prima di cadere sotto i 3,80 per dollaro alla fine del 1997, in seguito alla crisi finanziaria asiatica del 1997. La prima met\u00e0 del 1998 la valuta oscill\u00f2 tra i 3,80 ed i 4,40 per dollaro, prima che la Bank Negara Malaysia agganciasse il \"ringgit\" al dollaro statunitense nel settembre 1998, mantenendo il valore di RM 3,80 per dollaro per quasi sette anni. Il \"ringgit\" perse 50% del suo valore tra il 1997 ed il 1998.\nIl 21 luglio 2005 la Bank Negara annunci\u00f2 la fine del tasso fisso con il dollaro statunitense immediatamente dopo l'annuncio della Cina della fine del rapporto fisso del renminbi con la moneta degli Stati Uniti.\nSecondo la Bank Negara la Malesia permette al \"ringgit\" di agire come valuta libera di oscillare rispetto alle maggiori valute. In conseguenza il \"ringgit\" \u00e8 cresciuto anche se la Bank Negara \u00e8 dovuta intervenire pi\u00f9 volte sui mercati finanziari per mantenere la stabilit\u00e0 della valuta.\nDopo la fine del tasso fisso il \"ringgit\" si \u00e8 apprezzato fino a 3,34 rispetto al dollaro dalla met\u00e0 del 2005. Il ringgit si \u00e8 anche apprezzato rispetto dollaro di Hong Kong (HKD) (passato da 0,49 a 0,42 al MYR) ed al renminbi (CNY) (passato da 0,46 a 0,45 al MYR), anche se il suo valore rispetto al renminbi \u00e8 ancora molto variabile.\nTuttavia seguendo il trend a ribasso del valore del dollaro statunitense il ringgit ha perso valore rispetto ad altre valute tra il dicembre 2001 ed il gennaio 2008, inclusi il dollaro di Singapore (SGD) (passato da 2,07 a 2,29 al MYR), all'euro (EUR) (passato da 3,40 a 4,83 al MYR), al dollaro australiano (AUD) (da 1,98 a 2,90 al MYR) e alla sterlina britannica (GBP) (da 5,42 a 6,49 al MYR) secondo le quotazioni del 3 gennaio 2008."}
{"id": "133969", "revid": "1005847", "url": "https://it.wikipedia.org/wiki?curid=133969", "title": "Ichir\u014d Hatoyama", "text": "Cristiano di fede battista, ricopr\u00ec l'incarico di primo ministro del Giappone dal 10 dicembre 1954 al 23 dicembre 1956.\nBiografia.\nVita privata.\nIchir\u014d Hatoyama fu, come indica il nome, il primogenito dei suoi genitori. Egli nacque in una famiglia ricca e cosmopolita di Tokyo.\nSuo padre Hatoyama Kazuo (1856\u20131911) era diplomato a Yale (e \"Speaker\" alla Camera dei Rappresentanti del Giappone), mentre sua madre Hatoyama Haruko (1863\u20131938) era una famosa autrice e fondatrice della Universit\u00e0 femminile Ky\u014dritsu.\nLa carriera politica.\nIchir\u014d venne eletto alla Camera dei rappresentanti come membro del Rikken Seiy\u016bkai nel 1915. Egli era sul punto per divenire primo ministro subito nel 1946, ma venne bandito dalla politica per i successivi cinque anni dal Supremo Comando delle Potenze Alleate per la sua cooperazione col governo autoritario tra gli anni trenta e quaranta. Gli venne permesso di ritornare in politica nel 1951.\nEgli fu il terzo primo ministro del Giappone dopo la fine della Seconda guerra mondiale.\nCome primo ministro, nel 1955 ricostru\u00ec i legami diplomatici con l'Unione Sovietica, e si dimostr\u00f2 clemente nei confronti di molti criminali di guerra preferendo per loro il carcere a vita rispetto all'esecuzione nel Processo di Tokyo.\nFu iniziato in Massoneria il 29 marzo 1951 nella \"Tokyo Lodge\" n. 2 e divenne Maestro massone il 26 marzo 1955.\nDiscendenza.\nIichir\u014d Hatoyama, unico figlio di Ichir\u014d, fece anch'egli carriera al bureau del budget statale al Ministero delle finanze e si ritir\u00f2 poi dalla politica dopo aver raggiunto il grado di vice ministro.\nUno dei nipoti di Ichir\u014d, Yukio Hatoyama, \u00e8 divenuto primo ministro del Giappone nel 2009 come membro del Partito Democratico del Giappone."}
{"id": "133970", "revid": "125204725", "url": "https://it.wikipedia.org/wiki?curid=133970", "title": "Libert\u00e0 e Giustizia", "text": "Libert\u00e0 e Giustizia \u00e8 una associazione italiana di cultura politica attiva su tutto il territorio italiano dal 2002.\nL'associazione.\nL\u2019associazione si presenta al pubblico il 18 novembre 2002, al Piccolo Teatro Studio di Milano, tenuta a battesimo da note personalit\u00e0 della cultura italiana. Tra esse si contano Gae Aulenti, Giovanni Bachelet, Enzo Biagi, Umberto Eco, Alessandro Galante Garrone, Claudio Magris, Guido Rossi, Giovanni Sartori, Salvatore Veca e Umberto Veronesi. L'associazione ha come scopi dichiarati nel suo Manifesto quelli di \"dare un senso positivo all'insoddisfazione che cresce verso la politica, trasformandola in partecipazione e proposta\" e di \"essere l'anello mancante fra i migliori fermenti della societ\u00e0 e lo spazio ufficiale della politica\".\nTra gli obiettivi la laicit\u00e0 dello Stato, l'efficacia e la correttezza nell'agire pubblico, l'equilibrio tra i poteri.\nLa sua attivit\u00e0 si basa su scuole politiche, convegni, seminari, pubblicazioni e proposte di legge\nCampagne.\nNel corso degli anni \u00e8 intervenuta pi\u00f9 volte nel dibattito politico italiano tramite appelli, raccolte di firme e denunce con diverso riscontro sui media nazionali: "}
{"id": "133971", "revid": "1005847", "url": "https://it.wikipedia.org/wiki?curid=133971", "title": "Shigeru Yoshida", "text": "\u00c8 il nonno di Tar\u014d As\u014d, anch'egli premier del Giappone dal 2008 al 2009, ed era cripto-cattolico.\nDurante gli anni 1930 fu ambasciatore in Italia e a Londra nel Regno Unito fino al 1938."}
{"id": "133972", "revid": "2208340", "url": "https://it.wikipedia.org/wiki?curid=133972", "title": "Prefetture del Giappone", "text": "Le prefetture del Giappone sono le 47 divisioni territoriali di primo livello in cui \u00e8 suddiviso il paese. Viene compreso in tale computo anche la di Tokyo, le cui funzioni sono equiparabili a quelle delle prefetture. Le altre 46 comprendono il di Hokkaid\u014d, le due di Osaka e Kyoto, e 43 altre . In giapponese, l'insieme delle 4 suddivisioni di livello prefettizio viene espresso unendo i 4 ideogrammi ad esse relativi nel termine .\nStoria.\nLe prefetture furono introdotte dal Governo Meiji nel 1871 con l'abolizione del sistema han. I precedenti feudi erano pi\u00f9 di 300 e vennero sostituite ufficialmente da 47 prefetture nel 1888. La legge di Autonomia Locale del 1947 diede maggior potere politico alle province e prevedeva l'elezione di governatori locali. Nel 2003, il primo ministro Junichiro Koizumi propose di riordinare il sistema delle province inserendole in circa 10 regioni, il cui grado di autonomia sia maggiore di quello delle prefetture esistenti.\nSecondo la legge di Autonomia Locale vigente, ogni provincia \u00e8 suddivisa in , e . Ogni distretto \u00e8 ulteriormente suddiviso in quartieri e villaggi. Hokkaid\u014d \u00e8 stata suddivisa in 14 sottoprovince, a causa dell'eccessiva distanza dal capoluogo, ognuna come della provincia. Anche i territori eccessivamente lontani dal capoluogo in altre province sono stati organizzati in sottoprovince.\nTipi di prefetture.\n\"To\", \"d\u014d\", \"fu\" e \"ken\" differiscono principalmente in nome per ragioni storiche.\n\"Fu\" (Osaka/Kyoto) e \"Ken\".\nDurante il Periodo Edo il bakufu stabil\u00ec zone controllate da \"commissari\" o intorno a nove delle pi\u00f9 grandi citt\u00e0 del Giappone e 302 zone controllate da nel resto del paese. Quando il governo Meiji inizi\u00f2 a creare il sistema prefettuale nel 1868 (il primo anno dell'Era Meiji, le nove zone controllate da \"bugyo\" divennero \"fu\", le zone controllate da citt\u00e0 divennero \"ken\": successivamente, nel 1871, il governo design\u00f2 le prefetture di Tokyo, \u014csaka e Ky\u014dto come \"fu\", relegando le \"fu\" rimanenti allo status di \"ken\". Nel 1943, durante la seconda guerra mondiale, a Tokyo fu assegnato lo status di metropoli \"(to)\" con la fusione della citt\u00e0 e della prefettura, entrambe soppresse.\nPrima della seconda guerra mondiale si applicavano leggi differenti tra i \"fu\" ed i \"ken\", ma questa distinzione venne abolita dopo la guerra ed i due tipi di prefettura sono ora funzionalmente identici, senza bisogno di essere ulteriormente distinti.\nHokkaid\u014d.\nIl termine \"d\u014d\" (circuito) era originariamente usato per riferirsi alle regioni del Giappone, come il Tokaid\u014d e il Saikaid\u014d, consistenti ognuno di diverse province. In kanji ha il significato di \"strada\" e si ritiene che sia stato deciso dall'Imperatore Tenmu.\nL'unico \"d\u014d\" rimanente oggigiorno \u00e8 Hokkaid\u014d, che non appartiene ai sette \"d\u014d\" originari (era conosciuto come Ezo dell'era pre-moderna). Si pensa che il nome corrente abbia avuto origine da Matsuura Takeshiro, uno dei primi giapponesi ad esplorare questa terra. Poich\u00e9 l'Hokkaid\u014d non rientrava nella classificazione delle \"d\u014d\" esistenti all'epoca, venne creato un nuovo \"d\u014d\" appositamente.\nIl governo Meiji classific\u00f2 originariamente l'Hokkaid\u014d come una , e pi\u00f9 tardi divise l'isola in tre prefetture (Sapporo, Hakodate e Nemuro). Queste vennero consolidate nel 1886 in una prefettura unica, la prefettura di Hokkaid\u014d. Il suffisso \"-ken\" non venne mai aggiunto al suo nome cos\u00ec il suffisso \"-d\u014d\" assunse il significato di \"prefettura\".\nQuando l'Hokkaid\u014d venne incorporato, i trasporti sull'isola non erano ancora sviluppati e quindi la prefettura venne divisa in numerose , i cui uffici potevano rappresentare il governo prefettizio e soddisfare i bisogni amministrativi degli abitanti. Le sottoprefetture sono la principale differenza tra l'Hokkaid\u014d e gli altri \"ken\", ma sono solo una conseguenza delle sue enormi dimensioni, non della sua designazione.\nTecnicamente il termine \"Provincia di Hokkaid\u014d\" \u00e8 ridondante, sebbene usato occasionalmente per distinguere tra il governo dell'isola e l'isola stessa. Il governo della provincia chiama se stesso \"Governo dell'Hokkaid\u014d\" piuttosto che \"Governo Provinciale dell'Hokkaid\u014d\".\nOggigiorno l'Hokkaid\u014d \u00e8 la meno densamente popolata delle quattro principali isole giapponesi. La citt\u00e0 pi\u00f9 grande e capitale \u00e8 Sapporo, la sesta pi\u00f9 grande citt\u00e0 del Giappone. Tra le altre citt\u00e0 principali c'\u00e8 Hakodate.\nT\u014dky\u014d-to.\nLa sola metropoli che abbia ottenuto lo status di \"to\" in Giappone \u00e8 Tokyo. In seguito all'abolizione del sistema han, \"T\u014dky\u014d-fu\" (una prefettura urbana come Kyoto e Osaka) comprendeva diverse citt\u00e0, la principale delle quali era la Citt\u00e0 di Tokyo, che venne divisa in 15 quartieri. Nel 1943 la citt\u00e0 e la prefettura di Tokyo vennero abolite e fu creata \"T\u014dky\u014d-to\", ed i quartieri della Citt\u00e0 di Tokyo divennero quartieri speciali che caddero gerarchicamente sotto l'amministrazione della provincia, ognuno con una propria assemblea eletta (\"kugikai\") e un proprio sindaco (\"kuch\u014d\"). Ai quartieri preesistenti ne vennero aggiunti altri (in precedenza citt\u00e0 e villaggi dei sobborghi della citt\u00e0 di Tokyo) per un totale di 35 quartieri speciali sotto le dipendenze di T\u014dky\u014d-to. La ragione per questa riorganizzazione fu di consolidare l'amministrazione dell'area intorno alla capitale eliminando un livello amministrativo. A causa del grande decremento della popolazione di Tokyo, causato dalla guerra, nel 1947 i 35 quartieri vennero riorganizzati negli attuali 23 quartieri speciali. Successivamente alla crescita postbellica, l'inurbamento di Tokyo ha invaso il territorio di altre province ed i quartieri ottennero uno status equiparabile a quello di citt\u00e0 e simili poteri ed autonomia.\nCi sono alcune differenze di terminologia tra Tokyo ed altre province: per esempio, la polizia ed il dipartimento dei vigili del fuoco sono chiamati invece di . L'unica differenza funzionale con le province \u00e8 che Tokyo amministra i suoi quartieri in modo simile a quello con cui amministra le citt\u00e0. Oggi i quartieri speciali hanno lo stesso grado di autonomia delle citt\u00e0 giapponesi, la differenza amministrativa tra Tokyo e le altre prefetture \u00e8 minima.\nIl governo giapponese traduce \"T\u014dky\u014d-to\" come \"Metropoli di Tokyo\" ed il suo governo \u00e8 ufficialmente chiamato \"Governo Metropolitano di Tokyo\"."}
{"id": "133973", "revid": "599013", "url": "https://it.wikipedia.org/wiki?curid=133973", "title": "Dispositivo logico programmabile", "text": "Un dispositivo logico programmabile (in lingua inglese Programmable Logic Device, abbreviato spesso in PLD), nell'elettronica digitale, \u00e8 un circuito integrato programmabile largamente utilizzato nei circuiti digitali. A differenza di una porta logica, che implementa una funzione logica predefinita e non modificabile, un PLD, al momento della fabbricazione, non \u00e8 configurato per svolgere una determinata funzione logica e dunque prima di poterlo utilizzare in un circuito \u00e8 necessario programmarlo.\nStoria.\nQuesto tipo di dispositivi sono stati ideati a partire dalla nella seconda met\u00e0 degli anni 60, con lo sviluppo presso i laboratori della Harris Semiconductor di una \"matrice di diodi configurabile\". Nel 1970 la Texas Instrument realizz\u00f2 il primo circuito integrato basato interamente su ROAM (\"Read Only Associative Memory\") coniando il termine PLA (Programmable Logic Array). Quasi nello stesso periodo, la Harris introdusse nel mercato le PROM (\"Programmable Read Only Memory\") che, oltre che come memorie a sola lettura, trovarono impiego nella realizzazione di semplici macchine a stati o decodificatori di indirizzo. Nel 1973 National Semiconductor produsse una versione semplificata di componenti PLA, denominata DM7575/DM8575, caratterizzata da soli 14 ingressi ed 8 uscite e senza elementi di memoria integrati. Ulteriori progressi furono realizzati nel 1978, con l\u2019introduzione nel mercato dei primi componenti PAL (Programmable Array Logic) ad opera della Monolithic Memories, Inc. che utilizzava il linguaggio di programmazione, denominato PALASM (PALA ASseMbler), simile al FORTRAN, ma con una sintassi semplice e che consentiva di descrivere funzioni logiche complesse.\nCaratteristiche.\nI linguaggi di programmazione utilizzati.\nDi solito \u00e8 difficile e poco conveniente scrivere a mano il codice per programmare i PLD, e quindi si usano computer e software appositi, chiamati logic compiler, simili ai classici compilatori che generano i programmi software eseguibili a partire dai file sorgente. Nel caso dei PLD i linguaggi sorgente si chiamano hardware description language (HDL). Ad esempio il linguaggio ABEL \u00e8 adatto a logiche di bassa complessit\u00e0, il Verilog e il VHDL sono indicati per applicazioni pi\u00f9 complesse. \nLa memorizzazione della configurazione.\nUn PLD contiene componenti sia di logica che di memoria, che contiene le informazioni di configurazione. Le memorie possono essere di tipo:\nGli antifusibili al silicio sono usati nelle PAL e sono realizzati applicando una tensione fra due punti dello strato di silicio interno del chip. Hanno questo nome perch\u00e9 funzionano in modo opposto ai fusibili, che inizialmente conducono e si interrompono al passaggio della corrente di guasto.\nLe SRAM e le RAM sono memorie volatili, quindi la programmazione viene persa allo spegnimento e deve essere ricaricata alla riaccensione, di solito automaticamente, a cura di una parte dedicata del circuito. Le memorie flash sono non-volatili, cio\u00e8 mantengono i dati anche a circuito disalimentato e possono essere facilmente cancellate e riprogrammate. Una cella EPROM \u00e8 basata su transistor di tipo MOS che possono essere messi in stato ON confinando permanentemente cariche elettriche nel terminale \"gate\". La programmazione si effettua usando un apparecchio chiamato PAL programmer. Le cariche rimangono memorizzate per molti anni, e possono essere rimosse esponendo il chip a radiazioni ultraviolette di forte intensit\u00e0 emesse dalla lampada di un cancellatore di EPROM.\nIl rapporto con l'utilizzo di ROM.\nPrima dell'introduzione dei PLD si utilizzavano componenti ROM per implementare una qualsiasi logica combinatoria a partire da un dato insieme di ingressi. Una ROM con m ingressi (che corrispondono agli \"indirizzi\") ed n uscite (che corrispondono ai \"dati\") pu\u00f2 contenere formula_1 parole di \"n\" bit. Immaginiamo ora che gli ingressi non siano costituiti da un indirizzo di \"m\" bit, ma invece da \"m\" segnali logici indipendenti. Teoricamente esistono formula_1 diverse possibili funzioni booleane di questi \"m\" segnali, ma la struttura della ROM permette di definire soltanto \"n\" di queste funzioni sui terminali di uscita. La ROM, in altre parole, diventa equivalente ad \"n\" circuiti logici separati, ciascuno dei quali realizza una data funzione combinatoria degli \"m\" ingressi. Il vantaggio di usare una ROM in questo modo consiste nel fatto che ogni possibile funzione degli \"m\" ingressi pu\u00f2 essere associata a ciascuna delle \"n\" uscite, in modo da realizzare un circuito logico combinatorio dotato della massima flessibilit\u00e0.\nLe PROM (ROM programmabili), le EPROM (PROM cancellabili con raggi ultravioletti), e le EEPROM (PROM cancellabili elettricamente) possono essere configurate e programmate mediante apparecchiature facilmente reperibili, senza la necessit\u00e0 di ricorrere a particolari dispositivi hardware o software. In generale si pu\u00f2 distinguere tra dispositivi logici programmabili una sola volta o pi\u00f9 volte ovvero riprogrammabili. Questi dispositivi, tuttavia, a fronte della loro genericit\u00e0 logica finalizzata alla programmazione specifica, presentano una serie di limitazioni:\nAlcuni dei pi\u00f9 semplici modelli di EPROM, come il 2716, sono ancor oggi a volte utilizzati in questo modo, specialmente dai progettisti dilettanti (le \"PAL dei poveri\", come sono a volte scherzosamente definite).\nTipologie.\nL'interesse per i sistemi riconfigurabili, ossia per quei circuiti che contengono varie funzionalit\u00e0 standard che possono essere modificate dal programma che gira sul processore, tende oggi ad aumentare. La corretta progettazione di questo tipo di dispositivi richiede al progettista un particolare approccio sistemistico e sar\u00e0 probabilmente accompagnata e facilitata dalla disponibilit\u00e0 di nuovi strumenti software di sviluppo.\nSono gi\u00e0 sul mercato PLD che incorporano un microprocessore che esegue le funzioni base (detto \"core\") intorno a cui sono cablate le logiche programmabili. Questa configurazione permette al progettista di concentrarsi sulle funzionalit\u00e0 specifiche da aggiungere, senza preoccuparsi del lavoro che il processore deve svolgere in background.\nPLA.\nSi tratta del pi\u00f9 semplice dispositivo logico programmabile, ed il primo ad essere stato prodotto a livello industriale verso la fine degli anni '70.\nLa struttura di una PLA \u00e8 basata sul fatto che qualsiasi funzione logica pu\u00f2 essere descritta tramite somme di prodotti logici. Un PLA \u00e8 composto da una matrice d'ingresso di porte logiche AND programmabili, collegate con una serie di OR programmabili. L'architettura di un PLA comprende inoltre linee di retroazione dall'uscita all'array di porte AND, che possono essere utilizzate come ingressi aggiuntivi.&lt;br&gt;\nI primi dispositivi PLA ad essere stati prodotti implementano circuiti puramente combinatori, successivamente si sono sviluppati PLA sequenziali, che hanno la medesima architettura dei precedenti ma sono dotati di flip-flop per la sincronizzazione dei segnali.\nPAL.\nI PAL sono un'evoluzione dei PLA, e differiscono principalmente per l'impossibilit\u00e0 di programmare la serie di porte OR. Questi dispositivi presentano inoltre, a seconda del modello, diverse soluzioni architetturali avanzate in pi\u00f9 rispetto al suo predecessore.\nGAL.\nIl Generic Array Logic, solitamente abbreviato in GAL, \u00e8 un'evoluzione del Programmable Array Logic sviluppata dalla Lattice Semiconductors. Queste logiche hanno le stesse caratteristiche delle PAL, con l'aggiunta di dispositivi di output programmabili detti OLMC.\nCPLD.\nMentre i GAL sono disponibili soltanto in piccole taglie, contenenti l'equivalente di alcune centinaia di porta logiche, i CPLD consentono di realizzare circuiti logici pi\u00f9 complessi. Questi dispositivi contengono l'equivalente di molte PAL collegate fra di loro mediante interconnessioni programmabili ed incapsulate in un unico circuito integrato. Le CPLD possono equivalere a migliaia, a volte addirittura centinaia di migliaia di porte logiche.\nAlcuni tipi di CPLD si programmano usando il \"PAL programmer\", ma questo metodo diventa poco pratico quando si devono collegare componenti con centinaia di pin. Un metodo molto pi\u00f9 efficiente consiste nel saldare i dispositivi su un circuito stampato e quindi inviare loro, mediante un PC, un flusso di dati che, opportunamente decodificati dai circuiti interni dei CPLD, conferiscono agli stessi la configurazione necessaria a realizzare le funzioni logiche desiderate.\nCiascun produttore ha un proprio nome che identifica questa modalit\u00e0 di programmazione. Per esempio, la Lattice Semiconductor lo chiama \"in-system programming\". \u00c8 in corso al riguardo un progetto di standardizzazione da parte del JTAG (\"Joint Test action Group\").\nFPGA.\nMentre le PAL si stavano evolvendo nelle GAL e nei CPLD, una nuova famiglia di dispositivi, basata sulla tecnologia \"gate-array\" si stava affermando con il nome di FPGA. Un esempio \u00e8 il modello 82s100 prodotto dalla Signetics verso la fine degli anni 1970. Tali dispositivi utilizzano una matrice di porte logiche molto simile a quella di un normale \"gate array\", ma la programmazione \u00e8 fatta dall'utilizzatore anzich\u00e9 in fabbrica. \nLa definizione di \"field programmable\" (cio\u00e8 \"\"programmabile sul campo\") pu\u00f2 sembrare poco chiara, ma il termine \"field\"\" significa semplicemente sul campo \"fuori dalla fabbrica\", quindi nel luogo dove viene utilizzato dall'utente finale. Le FPGA, come i CPLD, si programmano dopo averle saldate al circuito stampato. La loro configurazione \u00e8 volatile e deve essere ricaricata ad ogni riaccensione ed ogni volta che si richiede una diversa programmazione.\nFPGA e CPLD sono di solito soluzioni equivalenti dal punto di vista delle prestazioni. La scelta pu\u00f2 dipendere da considerazioni economiche o dall'esperienza personale del progettista."}
{"id": "133974", "revid": "15756", "url": "https://it.wikipedia.org/wiki?curid=133974", "title": "Sachsenring", "text": "Il Sachsenring \u00e8 un circuito motoristico tedesco situato alla periferia di Hohenstein-Ernstthal, nel Land della Sassonia, a circa cento chilometri dalla capitale regionale Dresda. Fino al 1990 esso ricadeva nel territorio dell'allora Repubblica Democratica Tedesca, ospitandone il Gran Premio motociclistico per anni.\nIl circuito stradale.\nIl circuito, che venne rinominato \"Sachsenring\" nel 1937, pu\u00f2 vantare una lunga tradizione motociclistica (sebbene vi corressero anche le automobili) avendo ospitato la prima gara di moto nel 1927 e avendo soppiantato il contemporaneo circuito di Grillenburg, lungo 14,5\u00a0km (poi accorciato a 12\u00a0km) attivo tra il 1927 e il 1933 e all'epoca considerato l'originale \"Sachsenring\". Fino al 1936 il circuito era denominato \"Badberg-Viereck\" per la forma quadrangolare del tracciato che aveva come angoli la \"Badbergkurve\", la \"MTS-kurve\", la \"Jugendkurve\" e la \"Queckenberg Kurve\".\nDopo le prime due edizioni del 1927 e 1928 denominate \"Badberg-Viereck-Rennen\" (in italiano: \"Gara sul quadrato di Badberg\"), la gara fu disputata regolarmente solo a partire dal 1934, a causa dello spropositato numero di incidenti avvenuto durante la seconda edizione, ma tragicamente proprio nella gara della \"classe 500\" di domenica 1\u00ba luglio 1934 persero la vita tre tra i migliori piloti del periodo: lo svedese Gunnar Kal\u00e9n (pilota ufficiale Husqvarna e campione d'Europa uscente) e i belgi Leopold \"Pol\" Demeuter e \"Noir\" (pseudonimo di Erik Haps), alfieri della squadra ufficiale \"FN\" e reduci dalla doppietta ottenuta al \"Grand-Prix d'Europe\" ad Assen solo una settimana prima.\nIn seguito all'interruzione delle attivit\u00e0 dovuta allo scoppio della Seconda Guerra mondiale, le competizioni motociclistiche, automobilistiche e per sidecar ripresero solo nel 1949 e negli anni seguenti crebbero enormemente di importanza, tanto che dal 1961 al 1972 il Sachsenring ha ospitato regolarmente il Gran Premio motociclistico della Germania Est valido per il Campionato del Mondo di Motociclismo. Tra i principali piloti che hanno corso e vinto al Sachsenring nell'epoca della DDR si citano Giacomo Agostini (detentore del primato della pista - relativo alle sole gare del motomondiale - in 2:55.4, ad una media di 176.798\u00a0km/h in sella alla MV Agusta tre cilindri), Mike Hailwood, Gary Hocking, Phil Read, Jim Redman, Ernst Degner, \u00c1ngel Nieto e Renzo Pasolini. L'ultima competizione svoltasi sul circuito stradale si tenne all'8 luglio 1990 e comprendeva, oltre alle canoniche classi 125cc/250cc/500cc, anche una gara per le monocilindriche \"Sound of Singles\" e una riservata alle Superbike, ma l'evento fu funestato da tre diversi incidenti che costarono la vita a tre piloti: Rainer Tews (classe 500), Bernhard Findeisen (classe 250) ed Edgar-Peter Leyer (classe 125).\nCaratteristiche.\nLo storico circuito stradale si dipanava lungo le strade che dalla periferia sud-occidentale della citt\u00e0 portavano al centro urbano di Hohenstein-Ernstthal percorrendo una strada in ripida salita (nei primi 3\u00a0km si guadagnavano 100m di quota), lo attraversavano passando per la \"Badbergkurve\" (una secca svolta a sinistra in salita) e poi, dopo aver scollinato all'uscita del centro abitato, si inoltravano verso nord-ovest nelle campagne adiacenti fino a raggiungere il tornante \"Jugendkurve\", dove il tracciato ritornava verso il traguardo attraversando il bosco (il \"R\u00fcsdorfer Wald\"). Questo tracciato aveva una forma trapezoidale, misurava 8,6 km e comprendeva tratti molto veloci come \"Heitere Blick\", curve impegnative come la \"MTS Kurve\", la \"Jugendkurve\" e la \"Queckenberg Kurve\" e inoltre la contorta sezione urbana era pavimentata con il pav\u00e9: era molto pericoloso, al pari di altri tracciati suoi contemporanei, ma attirava folle enormi di spettatori, che si assiepavano ai lati della strada.\nNel 1961 furono spesi ingenti capitali e con l'aiuto degli operai e dei contadini locali si lavor\u00f2 per allargare e migliorare le condizioni della sede stradale, con la riasfaltatura di due terzi del tracciato e l'allargamento di tre metri del rettilineo di partenza: questi lavori aumentarono la sicurezza del tracciato, ma anche di molto la velocit\u00e0 media sul giro.\nNegli anni successivi rimase pressoch\u00e9 invariato, tranne l'uso di un paio di chicane a partire dal 1987.\nL'autodromo.\nStoria.\nDopo gli incidenti del 1990, non rispondendo alle nuove norme in merito alla sicurezza, il circuito non ottenne pi\u00f9 l'omologazione per ospitare le gare mondiali, sebbene negli anni precedenti avesse accolto principalmente competizioni d'oltrecortina per ferma volont\u00e0 del governo, fortemente irritato dall'episodio accaduto in seguito alla vittoria del Gran Premio motociclistico della Germania Est 1971, quando i tifosi locali acclamarono il vincitore della gara della Classe 250, il tedesco occidentale Dieter Braun, cantando l'inno della Germania Ovest.\nVenne presa di conseguenza la decisione di abbandonare il vecchio tracciato che attraversava il centro urbano e le campagne circostanti e si pens\u00f2 di invece di realizzare un moderno \"Centro di guida sicura\" sull'area di una vecchia fornace adiacente alla vecchia linea del traguardo, che potesse fare da nucleo per un futuro ritorno delle competizioni sull'impianto\nI lavori richiesero diverso tempo per essere completati e nel frattempo le gare previste sul circuito vennero temporaneamente disputate su altri impianti nella vicina Repubblica Ceca ma, alla fine, gli sforzi profusi portarono al completamento del \"Centro di guida sicura\" nel 1995 e alla nascita nel 1996 di un circuito semipermanente completamente nuovo che veniva approntato in occasione delle gare combinando il \"Centro di guida sicura\", le strade dell'adiacente area industriale e un brevissimo tratto del rettilineo di partenza del vecchio circuito stradale (sebbene non ne avesse pi\u00f9 la funzione: era diventato il tratto alle spalle del nuovo traguardo).\nIl primo evento disputatosi sul nuovo impianto fu l'\"Internationales ADAC-Sachsenring-Rennen f\u00fcr Motorr\u00e4der\" del 26 maggio 1996, una gara motociclistica riservata alle superbike, mentre il mese dopo fu la volta della gara automobilistica della Super Tourenwagen Cup, riservata alle vetture turismo. Tali competizioni si ripeterono regolarmente negli anni a seguire, finch\u00e9 non furono rimpiazzate da gare di maggior prestigio internazionale, nello specifico il Gran Premio di Germania del motomondiale (a partire dal 1998 e che ancora vi si disputa) e il DTM, che ha corso al Sachsenrimg nel biennio 2000-2001.\nL'interesse suscitato nel pubblico da tali eventi convinse il Land della Sassonia e la locale sezione dell'ADAC a investire nello sviluppo di tutto l'impianto, che nel 2001 vide modifiche al tracciato tali da separarlo definitivamente dalla viabilit\u00e0 ordinaria (mediante la rilocazione del tracciato nel tratto retrostante ai box), la realizzazione dei nuovi box permanenti (precedentemente erano assemblati in occasione delle gare) e del \"centro stampa\" e che ha inoltre permesso un ampliamento del \"paddock\" (la zona di servizio situata alle spalle dei box). Del vecchio impianto \u00e8 rimasta in piedi solo l'originale \"torre di controllo\", lasciata per\u00f2 fuori dall'attuale impianto, nei pochi metri che separano la \"Queckenberg Kurve\" originale da quella ricostruita.\nIl tracciato.\nInaugurato nel marzo 1996, il nuovo tracciato ha subito continue variazioni nella parte che precedeva il traguardo e che, come gi\u00e0 detto, era realizzata appositamente per la gara utilizzando la viabilit\u00e0 ordinaria (1998: rimozione della chicane posta subito prima del traguardo / 2000: rettifica del rettilineo del traguardo - con aggiunta di una chicane diversa e anticipata - e modifica del rettilineo \"retro-box\" e della \"curva 11\" che vi si immetteva), con le ultime modifiche importanti apportate nel 2001 che hanno portato alla realizzazione del ripidissimo rettilineo in discesa che porta alla \"Sachsenkurve\", del successivo rettilineo in salita e di una nuova ultima curva in ripida salita (la nuova \"Queckenberg Kurve\") che si rif\u00e0 alla vecchia \"Queckenberg Kurve\" attualmente fuori dall'impianto e restituita alla viabilit\u00e0 ordinaria.\nIl circuito viene percorso in senso antiorario e presenta 10 curve a sinistra e 4 curve a destra con un solo rettilineo di una certa importanza, quello dove si trova la linea del traguardo, della lunghezza di circa 800 m. La media sul giro della classe regina del motomondiale si aggira intorno ai 160\u00a0km/h.\nIl circuito attuale (versione 2003, accorciato di una trentina di metri rispetto al 2001 con la modifica della curva \"Castrol-Omega\") \u00e8 molto pi\u00f9 corto e tortuoso del \"circuito stradale\", infatti con i suoi 3.671 m di lunghezza \u00e8 il pi\u00f9 corto tra quelli dove si corre il motomondiale."}
{"id": "133977", "revid": "1005847", "url": "https://it.wikipedia.org/wiki?curid=133977", "title": "Hitoshi Ashida", "text": ""}
{"id": "133978", "revid": "858648", "url": "https://it.wikipedia.org/wiki?curid=133978", "title": "Fran\u00e7ois Ozon", "text": "Apertamente gay, i suoi film sono spesso caratterizzati da persone e storie LGBT, oltre a un forte spirito satirico e un'ampia analisi della sessualit\u00e0 umana.\nBiografia.\nNato e cresciuto a Parigi, figlio di Ren\u00e9 Ozon, professore di biologia, e Anne-Marie Ozon, insegnante, ha un fratello, Guillaume, e una sorella di nome Julie. Da giovane inizia a lavorare come modello, ma ben presto si appassiona alla settima arte, si laurea in storia del cinema nel 1993 alla scuola di cinema La F\u00e9mis, in quegli anni inizia a realizzare un elevato numero di cortometraggi, fino al 1998, quando debutta con il suo primo lungometraggio. \"Sitcom\", film da toni grotteschi, lo pone all'attenzione come uno dei pi\u00f9 interessanti tra i nuovi autori del cinema francese. La sua fama si consolida grazie a pellicole come \"Amanti criminali\" e \"Gocce d'acqua su pietre roventi\", quest'ultima basata su un'opera scritta da Rainer Werner Fassbinder dal titolo \"Tropfen auf heisse Steine\".\nNel 2000 dirige \"Sotto la sabbia\", primo film della cosiddetta \"Trilogia del Lutto\", che continua nel 2005 con la pellicola \"Il tempo che resta\" e si conclude nel 2009 con \"Il rifugio\". Ma il successo internazionale arriva nel 2002 con \"8 donne e un mistero\", dove raduna diverse generazioni di attrici francesi, tra cui Catherine Deneuve, Fanny Ardant, Isabelle Huppert, Emmanuelle B\u00e9art, Virginie Ledoyen, e grazie ad una miscela di diversi generi, che vanno dalla commedia, passando al giallo e al musical, fino al melodramma, Ozon confeziona uno dei suoi film pi\u00f9 noti al grande pubblico.\nNel 2007 dirige \"Angel - La vita, il romanzo\", prima produzione girata in lingua inglese, pellicola dalle ambientazione ottocentesche in cui affida il ruolo da protagonista all'attrice britannica Romola Garai. Nel 2009, invece, dirige la fiaba \"Ricky - Una storia d'amore e libert\u00e0\", presentato alla 59\u00aa edizione del Festival di Berlino. Nel 2010 torna a dirigere Catherine Deneuve in \"Potiche - La bella statuina\" con G\u00e9rard Depardieu e Fabrice Luchini: il film, candidato al Premio Magritte per il miglior film straniero in coproduzione, viene presentato alla 67\u00aa Mostra internazionale d'arte cinematografica di Venezia."}
{"id": "133980", "revid": "124123", "url": "https://it.wikipedia.org/wiki?curid=133980", "title": "Phil Katz", "text": "\u00c8 conosciuto principalmente per essere stato l'autore del famoso PKZIP, la prima implementazione dell'algoritmo di compressione ZIP.\nDopo la laurea in \"computer science\" all'Universit\u00e0 del Wisconsin si interess\u00f2 subito ai formati di compressione e rilasci\u00f2 un'implementazione molto veloce dell'algoritmo ARC chiamata PKARC. Tuttavia alcuni ventilarono l'ipotesi che il suo lavoro fosse una semplice copia cos\u00ec egli si vide costretto a rimpiazzare PKARC con un altro programma shareware chiamato PKZIP le cui specifiche vennero mantenute \"aperte\". Come risultato il suo formato divenne ben presto standard poich\u00e9 ne potevano essere sviluppate altre versioni gratuite e portate su altre piattaforme hardware. PKZIP trasform\u00f2 Katz in uno tra gli autori di software shareware pi\u00f9 famosi di tutti i tempi. Katz tuttavia non credette alla possibile ascesa dell'ambiente operativo Windows e non dot\u00f2 il suo prodotto di una valida GUI permettendo alla WinZip Computing (sviluppatrice del famoso programma WinZip) di guadagnare una grandissima quota di mercato.\nIl 14 aprile 2000 Katz fu trovato morto in una camera di albergo a 37 anni. La causa del decesso fu l'abuso di alcool che da tempo lo affliggeva, tanto che nemmeno i suoi pi\u00f9 cari amici furono in grado di aiutarlo, e infatti era stato arrestato pi\u00f9 di una volta per guida in stato di ebbrezza."}
{"id": "133983", "revid": "1005847", "url": "https://it.wikipedia.org/wiki?curid=133983", "title": "Tetsu Katayama", "text": "Fu il quarto premier nipponico cristiano (protestante)."}
{"id": "133984", "revid": "228587", "url": "https://it.wikipedia.org/wiki?curid=133984", "title": "Fede (disambigua)", "text": ""}
{"id": "133985", "revid": "1005847", "url": "https://it.wikipedia.org/wiki?curid=133985", "title": "Kij\u016br\u014d Shidehara", "text": "Ha ricoperto l'incarico di primo ministro del Giappone dal 9 ottobre 1945 al 22 maggio 1946. In precedenza aveva ricoperto l'incarico di ministro degli Esteri dal 1924 al 1927 e, in secondo mandato, dal 1929 al 1931 (quando fu costretto ad abbandonare l'incarico a seguito dell'invasione giapponese della Manciuria)."}
{"id": "133986", "revid": "287204", "url": "https://it.wikipedia.org/wiki?curid=133986", "title": "Roberto De Angelis", "text": "Biografia.\nEntra nel mondo del fumetto nel 1983 quando si unisce al gruppo di giovani autori campani che l'anno precedente, a Salerno, avevano dato vita alla rivista Trumoon. Il suo esordio avviene sul secondo numero, del maggio 1984, con la storia \"L'uomo di Lisa\". Anche grazie all'interessamento di Dino Leonetti inizia a collaborare con le Edizioni Cio\u00e8 sulle riviste Tilt e Boy Comics. Nella seconda met\u00e0 degli anni ottanta forma con Bruno Brindisi e Luigi Siniscalchi (compagni fin dai tempi di Trumoon) un piccolo studio grafico. Il primo lavoro \u00e8 un albo celebrativo per la vittoria dello scudetto del Napoli di cui Brindisi realizza le matite e De Angelis le chine. Inizia poi l'intensa collaborazione con la casa editrice EPP specializzata in fumetti pornografici per cui lo studio realizza numerose storie. Nel 1987 l'editore Francesco Coniglio assolda i tre per collaborare con le neonate edizioni Acme sulle riviste Splatter e Mostri. Nel frattempo realizza alcune storie per L'intrepido e per le edizioni Blue press.\nNel 1991 viene pubblicato a puntate, sulla rivista L'Eternauta, Kor-One per i testi di Ade Capone.\nNel 1989, dopo aver inviato alcuni lavori alla Sergio Bonelli Editore, viene assoldato nel team di disegnatori per una nuova serie allora in preparazione: Nathan Never ideata da Antonio Serra, Michele Medda e Bepi Vigna. A lui viene affidata la realizzazione dell'albetto promozionale di 16 pagine \"Il numero zero\" (pubblicato nell'aprile del 1991), mentre l'esordio sulla serie regolare avviene con l'albo numero 11 \"Fanteria dello spazio\". Il disegnatore napoletano si impone subito come uno degli autori di punta del personaggio e a suoi disegni vengono affidati, tra l'altro, il primo Speciale Nathan Never, il primo Nathan Never Gigante, e il centesimo numero della serie, interamente a colori come da tradizione della casa editrice. A partire dal numero 60 disegner\u00e0 anche le copertine della serie, sostituendo il creatore grafico del personaggio Claudio Castellini, incarico che manterr\u00e0 fino al numero 249 del febbraio 2012.\nSempre per Bonelli realizza anche un albo di Legs Weaver, una storia a colori di Dylan Dog pubblicata sul secondo volume del Dylan Dog Color Fest, e il primo numero della mini-serie Caravan di Michele Medda.\nNel 2004 entra, inoltre, a far parte della prestigiosa lista di disegnatori incaricati di realizzare uno Speciale Tex (i cosiddetti Texoni). La storia viene pubblicata sul volume numero 18 con il titolo \"Ombre nella notte\" per i testi di Claudio Nizzi.\n16 Novembre 2018 un'altra data storica per la Sergio Bonelli Editore, che lancia una nuova testata intitolata Tex Willer. Questa serie ripercorre le gesta e narra gli episodi sconosciuti di un giovane Tex. Ai disegni dei primi 4 numeri (in seguito ne realizzer\u00e0 altri) troviamo Roberto De Angelis che, dopo il Texone di qualche anno fa, dimostra di trovarsi a suo agio nel vecchio west come nel mondo futuribile di Nathan Never: \u00e8 evidente, peraltro, la differenza del tratto usato dall'autore, che riesce sia a rendere un giovane Tex decisamente credibile, che a ritrarre meravigliosi paesaggi assolati, usando non pi\u00f9 le classiche pennellate sgranate ma un tratteggio capace di rendere al meglio il netto contrasto tra luce ed ombre. Interessante notare che dal n\u00ba10 della serie Roberto De Angelis comincia a realizzare i disegni completamente in digitale.\nInsieme a Bruno Brindisi, Luigi Siniscalchi, e a gli altri disegnatori che orbitarono intorno a Trumoon, De Angelis fa parte della cosiddetta \"scuola salernitana\". Inizialmente i tre utilizzarono stili pressoch\u00e9 identici, per poi tentare soluzioni pi\u00f9 personali. Attualmente De Angelis padroneggia uno stile di grande realismo, che affida il suo fascino alla grafica, al taglio dinamico delle scene e all'equilibrio tra i bianchi e i neri."}
{"id": "133988", "revid": "287204", "url": "https://it.wikipedia.org/wiki?curid=133988", "title": "Abolizione del sistema han", "text": "Labolizione del sistema han avvenne nel 1871, quando in Giappone fu istituito il sistema delle prefetture che soppiantava il sistema tradizionale \"han\" ed introduceva un nuovo governo locale.\nIn un tentativo di cancellare il feudalesimo in Giappone, il nuovo governo Meiji, che rimpiazz\u00f2 lo Shogunato Tokugawa, abol\u00ec centinaia di domini feudali o \"han\" e le antiche province del Giappone. Al loro posto stabil\u00ec un nuovo schema di governi locali basati su prefetture definite geograficamente. Questo sistema \u00e8 ancora valido, sebbene il numero delle prefetture e i loro confini siano cambiati. \nTale abolizione port\u00f2 alla fine formale lo shogunato (bakufu) e il sistema dei domini o \"baku-han taisei\" (connubio tra l'autorit\u00e0 a carattere nazionale del \"bakufu\", ovvero dello shogun, e quella dei daymio a capo dei loro \"han\", feudi in cui era suddiviso amministrativamente il territorio del paese) sebbene non li rimosse completamente."}
{"id": "133989", "revid": "599013", "url": "https://it.wikipedia.org/wiki?curid=133989", "title": "Manuela Levorato", "text": "\u00c8 stata due volte medaglia di bronzo agli Europei, argento e bronzo ai Giochi del Mediterraneo; a livello giovanile ha vinto 4 medaglie ai campionati europei. Ha vinto 17 titoli italiani assoluti ed \u00e8 stata titolata in tutte le categorie giovanili: allieve, juniores e promesse.\nDetiene 13 record nazionali di cui: 7 assoluti, 4 di categoria (3 promesse ed uno allieve) e 2 masters (entrambi over 35).\nBiografia.\nGli esordi.\nNel 1994 vince il titolo allieve sui 100 metri in 12.02 a Torino dopo un solo anno di attivit\u00e0 e partecipa alle Gymnasiadi dove vince il bronzo con la staffetta 4x100 m e non va oltre la semifinale sui 100 m. Nel 1995, passata alla categoria juniores, arriva in finale sia nei campionati europei (quarta sui 100 ed argento con la 4x100 m) che in quelli mondiali di categoria (settima nei 100, quarti di finale sui 200 e quinta con la 4x100 metri). Sempre nel 1995, partecipa ai Mondiali dove non supera le batterie dei 100 m.\nDal 1994 al 1998, entrambi gli anni compresi, ha gareggiato per l'Atletica Riviera del Brenta.\nTra il 1995 ed il 2010 ha disputato 11 edizioni della Coppa Europa, vincendo complessivamente 7 medaglie.\nAlla sua prima partecipazione in Coppa Europa nel 1995 a Villeneuve-d'Ascq in Francia, ha gareggiato con la staffetta 4x100 m arrivando quinta.\nNel 1996 a Bergen in Norvegia \u00e8 giunta prima con la 4x100 m.\nIl 1997 la vede prima vincere il suo primo titolo italiano a Milano con la staffetta 4 x 100 m della Snam San Donato e poi gareggiare in diverse manifestazioni internazionali. Agli Europei under 23 vince il bronzo con la 4x100 m e termina al quarto posto sui 100 m. Ai Giochi del Mediterraneo vince il bronzo con la 4x100 m e termina settima sui 100 m. Ai Mondiali non supera le batterie dei 100 m ed esce in semifinale con la 4x100 m. Infine in Coppa Europa a Monaco di Baviera in Germania \u00e8 stata sesta sia sui 100 m che con la 4x100 m.\nNel 1998, sempre in Coppa Europa, a San Pietroburgo in Russia ha corso in 3 specialit\u00e0: settima nei 100 m, sesta nei 200 m e quinta con la 4x100 m.\nLo stesso anno nella stagione al coperto, gareggia agli Europei indoor terminando in semifinale.\nSfiora poi per un solo centesimo il primato italiano dei 100 metri di Giada Gallina, stabilito da quest'ultima l'anno precedente all'Arena Civica di Milano (11\u201d24 contro 11\u201d23) e stabilisce il record italiano sui 200 metri con il tempo di 22\u201d86 (il precedente primato apparteneva a Marisa Masullo detenuto da ben 15 anni con il tempo di 22\u201d88 fatto due volte), acquisendo molta popolarit\u00e0 anche grazie alla sua avvenenza.\nInfine agli Europei all'aperto, non va oltre le batterie sui 200 e giunge settima con la 4x100 m.\n1999-2000: il doppio oro con record agli Europei under 23, record italiani sui 300 e 4x100 metri e niente Olimpiadi.\nNel 1999 partecipa a numerose manifestazioni internazionali.\nAi Mondiali indoor non supera la semifinale sui 60 m.\nPoi vince due medaglie d'oro agli Europei under 23 a G\u00f6teborg, realizzando la doppietta 100-200 metri con rispettivi record italiani (prima 11\u201d20 nella semifinale dei 100 m, battendo il primato detenuto da Giada Gallina, e poi 22\u201d68 nella finale dei 200 m), battendo su quest'ultima distanza la favorita francese Muriel Hurtis.\nNello stesso anno partecipa ai Mondiali di Siviglia dove raggiunge la semifinale dei 200 metri grazie al record di 22\u201d60 fissato nel turno precedente.\nSempre nel 1999 in Coppa Europa in Francia a Parigi ha corso in 3 specialit\u00e0: quinto posto sia sui 100 che sui 200 m e sesta con la staffetta 4x100 m.\nNel 2000 Manuela Levorato agli Europei indoor si ferma in semifinale sui 60 m.\nPoi corre per buona parte della stagione con tempi importanti sia sui 100 metri (11\u201d21 fatto due volte, ad un solo centesimo dal record italiano da lei stessa detenuto e un 11\u201d16, annullato per partenza anticipata, ma che lasciava presagire un record alle porte), che sui 200 metri (un buon 22\u201d89). Inoltre realizza il record italiano con il tempo di 36\u201d30 sulla distanza atipica dei 300 m, strappandolo a Virna De Angeli di oltre un secondo (37\u201d36 di quest'ultima) e il doppio record nella staffetta 4\u00d7100 metri (43\u201d60 a Conegliano e poi 43\u201d44 a Barletta).\nSempre nel 2000, in Coppa Europa a Gateshead nel Regno Unito ha gareggiato in 3 specialit\u00e0: bronzo sui 100 m, quarta sui 200 m e sesta con la 4x100 m.\nA causa di un problema fisico, Manuela non partecipa all'evento pi\u00f9 importante della stagione, i Giochi olimpici di Sydney, rinunciando alle batterie dei 200 metri.\n2001-2002: il record nazionale sui 100 metri e la consacrazione agli Europei.\nNel 2001 si trasferisce a Roma sotto la guida di Roberto Frinolli e Antonio Rotundo e in quell'anno stabilisce all'Athletissima di Losanna il nuovo record italiano sui 100 metri in 11\u201d14. La stagione si rivela abbastanza felice: infatti, la velocista veneta vince la medaglia d'argento ai Giochi del Mediterraneo sui 100 m, mentre ai Mondiali di Edmonton, in Canada, raggiunge la semifinale sia dei 100 che dei 200 metri.\nSempre nel 2001 in Coppa Europa a Brema in Germania ha gareggiato in 3 specialit\u00e0: sesta sui 100 m, quinta sia sui 200 che nella 4x100 m.\nNel 2002 l'atleta veneta si presenta bene in Coppa Europa ad Annecy in Francia, giungendo seconda su entrambe le distanze e con buoni tempi (11\u201d20 sui 100 m e 22\u201d76 sui 200 m), quinta con la 4x100 m e bronzo nella 4x400 m. Durante l'anno Manuela inizia ad approcciare i 400 m, giungendo seconda con un tempo di 52\u201d16 all'Arena di Milano.\nNel mese di agosto agli Europei a Monaco di Baviera vince due medaglie di bronzo, arrivando terza sui 100 metri con il tempo di 11\u201d23 (ad un solo centesimo dall'argento vinto dalla belga Kim Gevaert) e sui 200 metri (22\u201d75). L'anno seguente si laurea campionessa italiana indoor nei 60 metri e nei 200 metri (in quest'ultima categoria con il nuovo record italiano); nella stessa competizione, giunge al sesto posto con la 4x100 m.\n2003-2008: i molteplici infortuni e le Olimpiadi mancate per la gravidanza.\nNel 2003 ai Mondiali indoor non supera la semifinale e poi passa sotto la guida del tecnico federale Francesco Uguagliati, ma un infortunio al tendine di Achille le preclude la possibilit\u00e0 di partecipare ai Mondiali di Parigi e ai Giochi olimpici di Atene dell'anno successivo. Sempre nel 2004, ai Mondiali indoor non va oltre la semifinale sui 60 m.\nDal 2005 al 2008, entrambi gli anni compresi, non ha partecipato ai campionati italiani assoluti sia indoor che outdoor.\nNel 2005, anno in cui era tra le favorite agli assoluti, ha dovuto dare forfait per problemi fisici sia sui 100 che sui 200 m. Seppur in non perfette condizioni fisiche, prende parte ai Campionati del mondo di atletica leggera 2005 a Helsinki, approdando ai quarti di finale dei 100 metri; nello stesso anno in Coppa Europa in Italia a Firenze giunge quarta sui 100 m e vince il bronzo con la 4x100 m.\nNel 2007 si riprende dagli infortuni e ritorna a correre per la maglia azzurra in Coppa Europa a Milano vincendo con la staffetta 4x100 m e, sempre con la staffetta veloce, anche il titolo ai Mondiali militari.\nIl 29 agosto 2008 Manuela diventa mamma di Giulia e di conseguenza non partecipa ai Giochi olimpici di Pechino.\n2009-2011: il ritorno in Nazionale.\nTorner\u00e0 alle gare nell'estate 2009, partecipando ai Campionati italiani assoluti di Milano.\nL'anno successivo torna in nazionale a Bergen in Norvegia in occasione degli Europei a squadre dove termina undicesima sui 100 m e settima con la 4x100 m; pochi giorni dopo, il 30 giugno, si laurea campionessa italiana per la 14\u00aa volta agli assoluti di Grosseto. Lo stesso anno, agli Europei non supera le batterie sui 100 m.\nNel febbraio 2011 conquista anche il suo settimo titolo italiano indoor sui 60 metri piani, a 13 anni di distanza dal primo, guadagnando anche la partecipazione agli Europei indoor di Parigi, ove ben figurer\u00e0 raggiungendo la semifinale\n2012-2013: infortunio.\nNel 2012 non ha partecipato n\u00e9 agli assoluti indoor di Ancona n\u00e9 agli assoluti di Bressanone. Causa infortunio non \u00e8 riuscita a partecipare alle Olimpiadi di Londra 2012 e nel 2013 giunge settima agli assoluti indoor di Ancona sui 60 metri.\n2014: assenza dai campionati italiani assoluti indoor ed outdoor.\nNel 2014, pur essendo tra le partecipanti, non ha gareggiato ai campionati italiani assoluti indoor di Ancona.\n2015: il ritiro dall'attivit\u00e0 agonistica.\nDurante il febbraio del 2015, incinta di due gemelli, si ritira dall'attivit\u00e0 agonistica dopo 22 anni di carriera ed il 14 luglio porta a termine la gravidanza, la sua seconda maternit\u00e0 dopo la primogenita Giulia nata nell'agosto del 2008. Ora \u00e8 vicepresidente dell'Atletica Riviera del Brenta, la sua prima societ\u00e0 ad inizio carriera."}
{"id": "133991", "revid": "1005847", "url": "https://it.wikipedia.org/wiki?curid=133991", "title": "Palazzo Chigi", "text": "Palazzo Chigi \u00e8 un edificio storico situato nel centro di Roma tra piazza Colonna e via del Corso. \nDal 1961, \u00e8 la sede del Governo della Repubblica Italiana e residenza del presidente del Consiglio dei ministri, adiacente al palazzo Montecitorio.\nStoria.\nResidenza nobiliare.\nLa storia del palazzo inizia nel 1578, quando la famiglia degli Aldobrandini unisce, ristrutturandole notevolmente, alcune propriet\u00e0 che si affacciano su piazza Colonna per costruirvi al loro posto il palazzo.\nIl nome del palazzo \u00e8 quello di una facoltosa famiglia di banchieri di origini senesi, i Chigi, che lo acquistarono ad opera di Agostino nel 1659.\nNella sua storia il palazzo fu residenza di alcune tra le pi\u00f9 importanti famiglie nobiliari di Roma. Il 20 aprile 1770 Wolfgang Amadeus Mozart vi tenne un concerto alla presenza di Carlo Edoardo Stuart.\nFu poi sede dell'ambasciata del Belgio, del Regno di Sardegna, della Spagna e dell'Impero austro-ungarico.\nSede istituzionale.\nNel 1916 fu acquistato definitivamente dallo Stato italiano. Divenne sede prima del Ministero delle colonie e poi del Ministero degli Esteri nel 1922, quando la carica era ricoperta da Benito Mussolini, che stabil\u00ec il suo studio presso la galleria Deti. Affacciandosi dal suo balcone che fa angolo tra via del Corso e piazza Colonna (la cosiddetta \"Prua d'Italia\"), pronunci\u00f2 i primi discorsi che poi avrebbe replicato dal balcone di Palazzo Venezia. Dal 1961 \u00e8 divenuto la sede ufficiale del Governo, prima ospitata presso il Palazzo del Viminale.\nIl palazzo sub\u00ec verso la fine del XX secolo un restauro, terminato il 7 novembre 1999. L'intervento ha coinvolto non solo le facciate, ma anche gli ambienti dello studio presidenziale, che il presidente Amato aveva trasferito in un'altra sala del palazzo, e che per l'occasione fu ristabilito nella sua collocazione originaria.\nIl 28 aprile 2013, durante il giuramento del Governo Letta dinanzi al presidente della Repubblica, fuori dal palazzo un uomo, Luigi Preiti, apre il fuoco contro due carabinieri, Giuseppe Giangrande e Francesco Negri, ferendo questi ultimi e una passante incinta.\nPianta ed esterni.\nLa struttura esterna del palazzo prende forma nella fase iniziale cinquecentesca, ma gli interni sono stati oggetto di continue modifiche: l'ultima di esse risale al 1916, quando sul palazzo il governo del Regno d'Italia esercit\u00f2 il diritto di prelazione ai sensi della legge del 1909 sui beni di rilevante valore artistico.\nPalazzo Chigi \u00e8 caratterizzato da una pianta regolare di forma rettangolare. L'ingresso principale \u00e8 quello su via del Corso, anche se la facciata pi\u00f9 celebre \u00e8 quella che d\u00e0 su Piazza Colonna. Dall'ingresso sulla piazza, aperto solo dal 1740, si accede all'elegante Cortile d'onore, da cui si accede alle sale del primo piano mediante un imponente scalone d'onore, opera dell'architetto Felice della Greca e fatto costruire dai Chigi nella seconda met\u00e0 del '600.\nSalire lo scalone d'onore, dopo aver varcato il portone principale di Palazzo Chigi ed aver attraversato il cortile con la fontana di travertino che porta lo stemma dell'antica famiglia nobiliare, \u00e8 un\u2019esperienza che accomuna tutti i gli ospiti di rango che il Presidente del consiglio incontra nella sede del Governo.\nDallo scalone si accede al piano nobile, che ospita le sale pi\u00f9 importanti del palazzo. Queste sale che si affacciano nell'angolo tra via del Corso e piazza Colonna, furono costruite, su commissione della famiglia Aldobrandini, dall'architetto romano Matteo da Castello nel XVI secolo.\nGli interni.\nLe sale pi\u00f9 importanti di Palazzo Chigi si trovano al piano nobile. Esse corrispondono attualmente allo studio del Presidente del Consiglio, alla sala che funge da anticamera, alla sala del Consiglio dei ministri e ad alcuni salottini attigui.\nQuesta parte del Palazzo coincide pressappoco con l'antico edificio fatto costruire dalla famiglia Aldobrandini su progetto di Matteo da Castello, il famoso architetto della Roma cinquecentesca.\nLe sale sono:\nLa Sala dei Galeoni o delle Galere.\nLa Sala prende il nome dai cinque bassorilievi in stucco bianco raffiguranti delle galere in navigazione, collocati sopra le porte della sala nel 1917 quando Palazzo Chigi divenne sede del Ministero delle colonie.\nGli stucchi richiamano il ricco cornicione che gira intorno alle pareti, decorato con 72 volti di donna, uno diverso dall'altro, che simboleggiano le etnie del mondo. La Sala \u00e8 impreziosita da un grande lampadario di Murano di gusto settecentesco, ma di recente fattura. Alle pareti due grandi tele di Giovan Battista Pace, che riproducono gli affreschi del Cavalier d\u2019Arpino situati nel Palazzo dei Conservatori in Campidoglio: la \"Battaglia di Tullo Ostilio contro i Veienti e i Fidenati\" e il \"Combattimento tra gli Orazi e i Curiazi\".\nNella Sala si trovano le due terrecotte settecentesche \"Il Giorno e la Notte\" di Bartolomeo Cavaceppi. Nella sala si trova anche una copia dell'affresco \"Incontro di Leone Magno con Attila\" di Raffaello Sanzio (l'originale \u00e8 custodito nei Musei Vaticani).\nSolitamente questa Sala \u00e8 utilizzata per le dichiarazioni alla stampa del Presidente del Consiglio al termine degli incontri con i Capi di Stato e di Governo.\nLa Sala delle Quattro Stagioni o dei Mappamondi.\nFunge da anticamera alla sala del Consiglio dei ministri, ed \u00e8 cos\u00ec chiamata per la presenza di due globi del XVII secolo posti ai lati della porta che accede alla sala del Consiglio, rappresentanti la sfera celeste e la sfera terrestre.\nNotevoli le porte settecentesche con specchi e intagli dorati e le decorazioni realizzate nel 1857 in stile neoclassico. Gli affreschi raffigurano le quattro stagioni ed altre figure allegoriche.\nL'anticamera del Presidente.\nLa sala si affaccia direttamente su Piazza Colonna ed \u00e8 dotata di una raffinata fascia affrescata con alcuni quadretti, posti in corrispondenza delle finestre, illustranti episodi tratti dalla vita del cardinale Pietro Aldobrandini. Il pregevole camino risale al XVIII secolo.\nSopra il camino \u00e8 posta una specchiera e due salotti romani tutti del '700 e un arazzo delle manifatture di Bruxelles del XVI secolo.\nLo studio del Presidente del Consiglio.\nVi si accede direttamente dall'anticamera, si tratta di un ambiente alquanto sobrio, decorato solo con alcuni semplici fregi del XVII secolo. Dietro la scrivania, viene conservata una preziosa \"Sant'Agnese\" del Domenichino, copia di un originale del Tiziano conservato nel museo del Prado di Madrid.\nSopra la porta di accesso alla Galleria Deti, i restauri dell'ultimo decennio del XX secolo, hanno riportato alla luce una secentesca raffigurazione dell'episodio biblico di Giona e la balena.\nLa Sala del Consiglio dei ministri.\n\u00c8 la sala che si affaccia sul balcone centrale della facciata su via del Corso.\nLe pareti sono decorate da quattro arazzi della scuola del Rubens, da un coro ligneo di gusto cinquecentesco (proveniente dalla distrutta cappella interna dei Chigi) e da un caminetto della fine del XVIII secolo in marmo bianco. Il soffitto \u00e8 decorato con travi di legno, arricchito con un fregio del 1665 del pittore austriaco Giovanni Paolo Schor.\nLa galleria Deti.\nPosta all'angolo tra il corso e piazza Colonna, la galleria prende il nome dal suo ideatore, il cardinale Giovanni Battista Deti. \nQuesta sala, oggi adibita a salotto di cortesia, fu riccamente decorata con stucchi dorati e affrescata con soggetti biblici e figurazioni araldiche da Flaminio Allegrini tra il 1616 ed il 1625\nNel 1925 Tito Zaniboni tent\u00f2 di attentare alla vita di Benito Mussolini, che aveva in questo ambiente il suo studio privato di ministro degli esteri, sparandogli quando si fosse affacciato dal terrazzo della galleria Deti.\nIl Salone d'Oro.\nSi trova al secondo piano nobile di Palazzo Chigi con affaccio su piazza Colonna.\nPresenta una ricchissima decorazione dorata (donde il nome), che ricopre sia le pareti che il soffitto, realizzata tra il 1765 e il 1767 in occasione del matrimonio del principe Sigismondo Chigi con Maria Flaminia Odescalchi. \nSotto la guida dell'architetto Giovanni Stern, hanno operato:\nAssieme alla Sala delle Marine va a formare l'appartamento del Presidente."}
{"id": "133994", "revid": "1386897", "url": "https://it.wikipedia.org/wiki?curid=133994", "title": "Visual Memory Unit", "text": "La Visual Memory Unit (VMU), accessorio per SEGA Dreamcast, \u00e8 una combinazione tra una memory card e una console portatile, un'innovazione che si credeva sarebbe stata copiata da tutti i produttori di future console. Un tentativo simile \u00e8 stato fatto pi\u00f9 tardi dalla Sony con la sua PocketStation uscita per\u00f2 sul solo mercato giapponese. La VMU pu\u00f2 sia fornire funzionalit\u00e0 aggiuntive ai giochi per Dreamcast, sia permettere di giocare autonomamente a semplici giochi trasferiti dal Dreamcast.\nCaratteristiche.\nLa VMU \u00e8 un apparecchio versatile. Se viene inserita nel gamepad del Dreamcast funziona come una comune memory card, anche se sul suo display compaiono il titolo del gioco e varie altre informazioni. La VMU standard dispone di 128kB di spazio e, con la dovuta compressione, si possono memorizzare circa 200 salvataggi (a seconda del tipo di salvataggio o punteggio che si memorizza). Si possono salvare, scambiare e copiare file salvati in altre VMU semplicemente collegandole l'una all'altra. La VMU pu\u00f2 anche essere usata per condividere informazioni tra il Dreamcast e alcune macchine da sala giochi basate su architettura Naomi.\nUna seconda funzione della VMU inserita nel Dreamcast \u00e8 proprio quella di funzionare come uno schermo secondario personale. Infatti, quando il VMU \u00e8 inserito nel gamepad, \u00e8 ancora possibile vedere il suo schermo LCD, anche se i suoi tasti non sono accessibili. Alcuni giochi sfruttano lo schermo della VMU per mostrare informazioni addizionali sulla partita. Ad esempio, \"Ready 2 Rumble\" mostra sullo schermo della VMU quanti pugni hai sferrato e quanti hanno realmente colpito l'avversario. Questa caratteristica \u00e8 particolarmente utile nei giochi multiplayer, dal momento che le informazioni visualizzate sono personali e l'avversario non pu\u00f2 leggere quelle presenti sul display della tua VMU.\nLa VMU \u00e8 inoltre dotata di batteria ricambiabile interna ed anche di pulsanti e tasti direzionali propri dei comuni gamepad, di modo che, una volta sconnessa la VMU dal Dreamcast, la si possa usare per giocare come con una qualsiasi altra console portatile. Questo perch\u00e9 alcuni giochi permettono all'utente il download sulla VMU di mini-giochi che funzionano autonomamente. Ad esempio, \"Sonic Adventure\" permette di allevare un Chao nella VMU come una sorta di \"Tamagotchi\". Altri giochi, come \"Powerstone\", sbloccano dei minigiochi per VMU man mano che si avanza nel gioco sconfiggendo gli avversari. In \"Tech Romancer\" si possono sbloccare parecchi giochi per VMU, e il successo in questi minigiochi \u00e8 infatti richiesto da Tech Romancer per conquistare vari tipi di bonus extra nel gioco. Due VMU possono anche essere collegate direttamente tra di loro per scambiarsi file."}
{"id": "134001", "revid": "125653150", "url": "https://it.wikipedia.org/wiki?curid=134001", "title": "Noosfera", "text": "Il termine noosfera indica la \"sfera del pensiero umano\" e deriva dall'unione della parola greca \u03bd\u03bf\u1fe6\u03c2, \"nous\", che significa \"mente\", e della parola (greco \u03c3\u03c6\u03b1\u1fd6\u03c1\u03b1, \"sph\u00e2ira\") \"sfera\", in analogia con i termini \"atmosfera\" e \"biosfera\".\nNella teoria originale di Vladimir Ivanovi\u010d Vernadskij, la noosfera \u00e8 la terza fase dello sviluppo della Terra, successiva alla geosfera (materia inanimata) e alla biosfera (vita biologica). Cos\u00ec come la nascita della vita ha trasformato in maniera significativa la geosfera, cos\u00ec la nascita della conoscenza ha trasformato radicalmente la biosfera. A differenza di quanto affermato dai teorici dell'ipotesi Gaia (elaborata nel 1979 da James Lovelock e Lynn Margulis) o dagli studiosi del cyberspazio, la noosfera, secondo Vernadskij, emerge nel momento in cui l'umanit\u00e0, attraverso la capacit\u00e0 di realizzare reazioni nucleari, \u00e8 in grado di trasformare gli elementi chimici.\nAltre interpretazioni.\nPer Pierre Teilhard de Chardin, la noosfera \u00e8 una specie di \u201ccoscienza collettiva\u201d degli esseri umani che scaturisce dall'interazione fra le menti umane. La noosfera si \u00e8 sviluppata con l'organizzazione e l'interazione degli esseri umani a mano a mano che essi hanno popolato la Terra. Pi\u00f9 l'umanit\u00e0 si organizza in forma di reti sociali complesse, pi\u00f9 la noosfera acquisisce consapevolezza. Questa \u00e8 un'estensione della Legge di complessit\u00e0 e coscienza di Teilhard, legge che descrive la natura dell'evoluzione dell'universo. Pierre Teilhard de Chardin sostenne, inoltre, che la noosfera sta espandendosi verso una crescente integrazione e unificazione che culminer\u00e0 in quello che egli definisce Punto Omega, che costituisce il fine della storia.\nAlcuni studiosi hanno visto Internet come un processo che starebbe realizzando la noosfera.\nLa composizione \"Noosphere\" (1975) del compositore russo Edward Artemiev si ispira al concetto di Noosfera di V. Vernadskij. Secondo Artemiev, che ha riletto questa teoria alla luce del pensiero neo-platonico di Plotino, l'essere umano, avviluppando l'intero pianeta con il pensiero, si muover\u00e0 verso la comprensione delle leggi divine. Lo sviluppo dell'ambiente e della societ\u00e0 \u00e8 inseparabile. La Biosfera si trasformer\u00e0 nella sfera della ragione, la Noosfera, che guider\u00e0 lo sviluppo del pianeta.\nVladimir Vladimirovi\u010d Annenkov defin\u00ec il termine noosfera come \u00abprodotto della trasformazione della biosfera per influenza dell'azione delle societ\u00e0 umane\u00bb."}
{"id": "134002", "revid": "124621845", "url": "https://it.wikipedia.org/wiki?curid=134002", "title": "EDIFACT", "text": "EDIFACT \u00e8 un acronimo per \"Electronic Data Interchange For Administration, Commerce and Transport.\" EDIFACT \u00e8 uno standard internazionale proposto dalla Commissione Economica delle Nazioni Unite.\nDescrizione.\nVengono definiti:\nI messaggi standard permettono la codifica dei pi\u00f9 comuni tipi di documento che normalmente vengono scambiati in formato cartaceo.\nLa norma contiene anche molti altri messaggi. L'ultima versione EDIFACT al giorno di oggi \u00e8 la D17A e comporta 195 messaggi.\nStandardizzazioni sono proposte da enti nazionali ed internazionali, quali la Indicod-Ecr in Italia e la Eancom in Europa.\nQuesto \u00e8 un esempio di messaggio EDIFACT per la trasmissione di una informazione di carico secondo lo standard Eancom\ncodice_1"}
{"id": "134004", "revid": "122081714", "url": "https://it.wikipedia.org/wiki?curid=134004", "title": "Circuito di Donington Park", "text": "Donington Park \u00e8 un autodromo inglese ubicato a Castle Donington, nelle Midlands Orientali, nei pressi della foresta di Sherwood. Ha ospitato il Gran Premio d'Europa di Formula 1 nel 1993, ventitr\u00e9 edizioni del Gran Premio di Gran Bretagna del Motomondiale (dal 1987 al 2009) e attualmente ospita, anche se con alcune pause, il Gran Premio di Gran Bretagna di Superbike.\nStoria.\nQuesto circuito venne costruito nel 1931, specificatamente per ospitare gare motociclistiche. Venne chiuso durante la seconda guerra mondiale e venne recuperato solo dopo molti anni da un imprenditore locale, Tom Wheatcroft, appassionato di sport motoristici, che nel 1971 acquist\u00f2 il terreno dove sorgeva l'impianto. Wheatcroft impieg\u00f2 sei anni prima di poter farvi disputare una gara, che si tenne il 27 maggio 1977, e nel frattempo vi trasfer\u00ec la sua collezione personale di vetture da competizione, costruendovi un museo destinato ad accogliere quella che ora \u00e8 conosciuta come \"Donington Grand Prix Exhibition\", che apr\u00ec nel 1973 e comprende la pi\u00f9 ampia raccolta al mondo di automobili da Gran Premio. Dal 1987 \u00e8 uno dei pi\u00f9 conosciuti circuiti inglesi, avendo sostituito il Circuito di Silverstone quale sede dei Gran Premi motociclistici. Nel 2007 la \"Wheatcroft &amp; Son Ltd\", di propriet\u00e0 della famiglia Wheatcroft cedette il controllo dell'autodromo mediante un noleggio della durata di 150 anni alla societ\u00e0 \"Donington Ventures Leisure Ltd (DVLL)\", che nel luglio 2008 annunci\u00f2 di aver ottenuto i diritti per l'organizzazione del Gran Premio di Gran Bretagna di Formula 1 dal campionato 2010 e per i successivi 17 anni, grazie anche all'approvazione da parte degli amministratori del North West Leicestershire di un progetto di sviluppo e ristrutturazione firmato da Hermann Tilke e che avrebbe dovuto essere avviato nel gennaio 2009. Ma nell'aprile dello stesso anno la \"Wheatcroft &amp; Son Ltd\" cit\u00f2 in giudizio la \"Donington Ventures Leisure Ltd\" presso il tribunale della Contea di Derby per mancato adempimento contrattuale (mancati pagamenti per un totale di \u00a32.470.000), chiedendo anche la risoluzione dello stesso. Tali sviluppi misero in serio dubbio lo svolgimento del gran premio a Castle Donington, con Bernie Ecclestone che richiedeva il rispetto degli standard richiesti per l'organizzazione, e portarono ad un accordo extragiudiziario tra le parti. Nell'autunno seguente fonti mediatiche riportarono che la DVLL non era riuscita a farsi finanziare i 135 milioni di sterline necessari per completare il trasferimento del Gran Premio di Gran Bretagna sul suo circuito. A seguito di queste difficolt\u00e0 degli organizzatori di Castle Donington, fu firmato a fine 2009 un accordo fra Ecclestone e gli organizzatori di Silverstone che prevedeva di mantenere il gran premio nella sua precedente sede per successivi 17 anni. Nel dicembre 2009 l'autodromo torn\u00f2 ai vecchi proprietari, che nel 2010 fecero ristrutturare la pista, in alcune parti gi\u00e0 divelta, riportandola alle condizioni precedenti ai lavori di modifica non portati a termine dalla DVLL. Il circuito ha ripreso l'attivit\u00e0 nel 2011. Molte delle gare sin qui disputate a Castle Donington si sono svolte sotto la pioggia, rendendo ulteriormente difficile il lavoro dei piloti a causa del suo asfalto viscido. Nel 1993 \u00e8 stato anche sede di un Gran Premio di Formula 1, il Gran Premio d'Europa. Una gara memorabile, corsa anch'essa in avverse condizioni atmosferiche e che ha visto la vittoria di Ayrton Senna. Il circuito di Donington \u00e8 anche quartier generale della Formula E: dal 3 al 10 luglio e il 19 agosto 2014 i test ufficiali di preparazione al primo campionato mondiale.\nIl tracciato.\nLa lunghezza del circuito \u00e8 di 4.020 metri, con 7 curve a destra e 5 a sinistra, da percorrere in senso orario. Tale lunghezza fu raggiunta nel 1985 dopo i lavori di ampliamento che portarono alla realizzazione del tratto dietro al paddock (denominato \"Melbourne Loop\") necessari per poter ospitare il Motomondiale, in quanto, la precedente configurazione di 3.149 metri, era ritenuta troppo corta; tale configurazione \u00e8 ancora operativa col nome di \"National circuit\" ed \u00e8 a volte impiegata per le gare nazionali. Il tracciato, che si trova all'interno di un anfiteatro naturale che favorisce la sua visione agli spettatori, \u00e8 misto-veloce, con medie che sfiorano i 160\u00a0km/h (per la MotoGP) e contiene elementi che mettono alla prova i piloti, come i saliscendi e alcune curve veloci che obbligano a frenate ed accelerazioni brusche. Dopo i lavori di rimessa in opera del vecchio circuito, l'unica variazione rispetto al precedente tracciato si pu\u00f2 trovare alle nuove e ora pi\u00f9 scorrevoli \"Fogarty Esses\" (che immette nel \"Melbourne Loop\") e \"Roberts\" (che immette, nel caso del \"National circuit\", sul rettilineo del traguardo), pertanto i tempi sul giro ottenuti a partire dal 2011 non sono direttamente confrontabili con quelli fino al 2008."}
{"id": "134005", "revid": "104458", "url": "https://it.wikipedia.org/wiki?curid=134005", "title": "Ali Ahmed Sa'id Esber", "text": ""}
{"id": "134007", "revid": "104458", "url": "https://it.wikipedia.org/wiki?curid=134007", "title": "Ali Ahmed Said Esber", "text": ""}
{"id": "134010", "revid": "709565", "url": "https://it.wikipedia.org/wiki?curid=134010", "title": "George Hammond", "text": "George Hammond \u00e8 un personaggio della serie televisiva di fantascienza \"Stargate SG-1\".\nNote biografiche.\nPrima di Stargate SG-1.\nGeorge Hammond rimase vedovo molti anni fa ed ha due nipoti, Tessa e Kayla. Sul punto di congedarsi dalla carriera militare, venne assegnato al comando del progetto Stargate dopo l'aggressione da parte delle guardie serpente di Apophis.\nStargate SG-1.\nIl generale George Hammond \u00e8 un uomo molto saggio e deciso, rispettoso dei regolamenti (seppure li infranga quando necessario anche a costo di rimetterci in prima persona).\nI suoi compiti sono proteggere il monte Cheyenne, sorvegliare lo Stargate la prima linea di difesa della terra dalle minacce esterne, coordinare le squadre del Comando Stargate (SGC) per le missioni interplanetarie, instaurare rapporti commerciali e diplomatici con le culture aliene ed infine ottenere tecnologia, preferibilmente di tipo militare.\nSpesso \u00e8 in conflitto con gli uomini del NID per i loro metodi poco diplomatici ed irrispettosi dei trattati. Inoltre George Hammond \u00e8 estremamente contrario alle operazioni Black-Ops (furto di tecnologia aliena) e quando gli \u00e8 possibile le ostacola in ogni modo.\nIl suo diretto superiore \u00e8 il presidente degli Stati Uniti.\nNell'episodio \"\"Prigionieri\" - 2.03\" George Hammond attravers\u00f2 lo Stargate e tratt\u00f2 la liberazione dell'SG-1; attravers\u00f2 lo Stargate anche nella puntata \"\"Nel fuoco\" - 3.01\" per tentare un recupero disperato dell'SG-1.\nNell'episodio \"\"Reazione a catena\" - 4.15\" Hammond fu costretto alle dimissioni da parte del NID, ma grazie all'intervento dei colonnelli Harry Maybourne e Jack O'Neill venne riassegnato al Comando Stargate.\nGeorge Hammond dimostr\u00f2 le sue enormi capacit\u00e0 diplomatiche nella puntata \"\"Rivelazioni\" - 6.17\", quando il governo degli Stati Uniti decise di rendere pubblico al Consiglio di Sicurezza delle Nazioni Unite (formato da Stati Uniti, Francia, Inghilterra, Russia e Cina) il progetto Stargate. Il senatore Robert Kinsey, esponente politico del NID e concorrente alla presidenza degli Stati Uniti, fece enormi pressioni per dimostrare (falsamente) l'inefficienza del comando Stargate per trasferire la dirigenza al NID. Quando venne deciso il trasferimento al NID, George Hammond invit\u00f2 a sorpresa al tavolo della trattative Thor, Comandante Supremo della flotta degli Asgard, il quale afferm\u00f2 che l'intero Alto Consiglio Asgard riteneva opportuno lasciare il controllo dello Stargate alla SGC per la sua ottima capacit\u00e0 operativa e volle regalare degli armamenti di progettazione Asgard come ringraziamento agli esseri umani, che si erano ripetutamente dimostrati grandi alleati e amici fidati; per via di questi avvenimenti il Consiglio Di Sicurezza Delle Nazioni Unite decise di lasciare il comando all'SGC.\nMorte.\nNell'ultimo episodio della quinta stagione della serie Stargate Atlantis, ossia \"Il nemico \u00e8 alle porte\", Samantha Carter riferisce che George Hammond \u00e8 morto per un attacco cardiaco e che gli verr\u00e0 intitolata una nave stellare, la Phoenix."}
{"id": "134011", "revid": "365417", "url": "https://it.wikipedia.org/wiki?curid=134011", "title": "Guglielmo Oberdan", "text": "\u00c8 considerato il primo martire dell'irredentismo.\nBiografia.\nEra figlio illegittimo della domestica slovena Josepha Maria Oberdank, nata a Gorizia da una famiglia originaria di Sambasso (oggi \u0160empas in Slovenia), e di Valentino Falcier, fornaio di Noventa di Piave, che si era poi arruolato nell'Imperial regio esercito austro-ungarico. Non fu riconosciuto dal padre naturale e venne registrato all'anagrafe come Wilhelm Oberdank (Oberdan \u00e8 un'italianizzazione che adott\u00f2 successivamente). A quattro anni dalla sua nascita la madre si rispos\u00f2 con Francesco Ferencich, capofacchino del porto di Trieste, dal quale ebbe altri quattro figli. Il patrigno instaur\u00f2 con il giovane Oberdan dei buoni rapporti e tent\u00f2 di legittimarlo iscrivendolo con il proprio cognome al censimento del 1865 e alle scuole elementari.\nNonostante le umili condizioni della famiglia, Oberdan riusc\u00ec a continuare gli studi presso la civica scuola reale superiore di Trieste. Il suo comportamento gli cost\u00f2 la bocciatura gi\u00e0 in prima classe, ma in seguito studi\u00f2 con maggiore diligenza e nel 1877 consegu\u00ec ottimamente la maturit\u00e0 tecnica. In questi anni inizi\u00f2 a leggere molto e fu influenzato specialmente da Giuseppe Mazzini e Francesco Domenico Guerrazzi. Nel frattempo, pur giovanissimo e di modeste origini, prese a frequentare vari salotti letterari e politici di Trieste ed entr\u00f2 in contatto con personalit\u00e0 quali Adolfo Liebman, Vitale Laudi, Gregorio Draghicchio, Riccardo Zampieri e Domenico Giovanni Battista Delfino.\nNel 1877, grazie a una borsa di studio elargita dal comune di Trieste, pot\u00e9 iscriversi al Politecnico di Vienna; trov\u00f2 alloggio a poco prezzo nella casa di una vedova presso Luisengasse su Wieden. Ben presto divenne una figura di guida tra gli studenti italiani, e durante una festa organizzata da alcuni studenti polacchi, dichiar\u00f2 la Polonia \"quale sorella dell'Italia nella sfortuna\". Nel marzo dell'anno seguente, per\u00f2, avendo l'Austria proclamato la mobilitazione per occupare militarmente la Bosnia ed Erzegovina come deciso nel Congresso di Berlino, ricevette la chiamata alle armi e dovette interrompere gli studi. Fu assegnato al 22\u00ba reggimento di fanteria \"Freiherr von Weber\".\nContrario all'occupazione dei territori bosniaci sanciti dal Congresso di Berlino, decise di disertare. Venne aiutato nella fuga dall'irredentista socialista Carlo Ucekar e la notte tra il 16 e il 17 luglio 1878 abbandon\u00f2 Vienna per trasferirsi a Roma, dove frequent\u00f2 i movimenti degli ex garibaldini e quelli irredentisti; pot\u00e9 anche iscriversi all'universit\u00e0 per completare gli studi in ingegneria. L'ultimo anno fu per\u00f2 costretto a interromperli poich\u00e9, a causa di alcune sue opinioni, il sussidio assegnatogli dallo Stato italiano gli venne revocato. Da l\u00ec in poi dovette iniziare a darsi da fare per vivere, disegnando per alcuni studi d'ingegneria e traducendo dal tedesco all'italiano per alcuni giornali. Nella sua piccola stanza a Trastevere aveva appesi due ritratti: quello di Ges\u00f9 e quello di Giuseppe Garibaldi. Mentre leggeva opere del filosofo inglese John Stuart Mill, s'impegnava sempre pi\u00f9 all'interno dei movimenti attivisti.\nNel luglio 1879 Oberdan ricevette a Roma un bacio sulla fronte dall'uomo che pi\u00f9 ammirava, Giuseppe Garibaldi. Alla morte di Garibaldi, avvenuta nel 1882, Oberdan marci\u00f2 dietro al carro funebre con la bandiera di Trieste al collo per dimostrare il suo lutto. Nel luglio 1882 Oberdan incontr\u00f2 Matteo Renato Imbriani, leader del movimento irredentista e cofondatore dell'associazione \"Italia irredenta\". Qui Oberdan prese la decisione che Trieste potesse essere separata dal dominio austriaco-ungarico solo grazie al suo stesso martirio. Lo scoraggiamento degli esuli che avevano riposto in Garibaldi le loro speranze spinse Oberdan a organizzare un attentato, assieme ad altri irredentisti (tra cui l'istriano Donato Ragosa, con cui si era sempre mantenuto in contatto), contro l'imperatore Francesco Giuseppe in visita a Trieste in occasione dei 500 anni di dedizione della citt\u00e0 all'Austria, la \"fidelissima\", titolo assegnatole dalla monarchia asburgica per essersi astenuta dalle rivoluzioni del 1848.\nOberdan cerc\u00f2 di trasportare da Roma a Trieste due bombe all'Orsini; giunse assieme a Ragosa nella localit\u00e0 di Ronchi di Monfalcone (oggi \"dei Legionari\"), ma venne arrestato, dopo che aveva sparato malamente a un gendarme trentino, in seguito alla segnalazione di un messo comunale che not\u00f2 il suo ingresso clandestino in territorio austriaco nei pressi di Versa.\nDurante il primo interrogatorio si dichiar\u00f2 come Rossi ma, in seguito, davanti al giudice distrettuale Dandini, confess\u00f2 il suo intento di voler attraversare il confine per recarsi con le due bombe a Trieste. Non essendo lui contento dell'arresto, in quanto voleva essere immolato, si autoaccus\u00f2. Il 20 ottobre 1882, davanti all'imperial-regio tribunale della guarnigione di Trieste, Oberdan venne condannato a morte per impiccagione dalla giustizia austriaca per alto tradimento, diserzione in tempo di pace, resistenza violenta all'arresto e cospirazione, avendo confessato le intenzioni di attentare alla vita dell'imperatore Francesco Giuseppe.\nVi furono appelli alla grazia da tutto il mondo intellettuale dell'epoca, tra cui lo scrittore francese Victor Hugo e anche la madre del giovane chiese clemenza.\nNonostante ci\u00f2, il 4 novembre la condanna venne confermata e all'alba del 20 dicembre venne impiccato nel cortile interno della caserma grande di Trieste.\nMentre il boia viennese Heinrich Willenbacher gli metteva il cappio al collo, secondo un rapporto ufficiale Oberdan esclam\u00f2: \"Viva l'Italia, viva Trieste libera, fuori lo straniero!\" Immediatamente dopo la sua morte Oberdan fu elevato al rango di martire. In conseguenza di ci\u00f2 aumentarono le adesioni al movimento irredentista e la lotta contro la supremazia austriaca raggiunse il suo picco. Giosu\u00e8 Carducci scrisse un aspro articolo intitolato semplicemente \"XXI decembre,\" nel giornale \"Don Chichotte\" di Bologna il 22 dicembre 1882, contro l'imperatore austriaco, definendolo \u00abimperatore degli impiccati\u00bb e concludendo: \u00abRiprendemmo Roma dal Papa, riprenderemo Trieste dall'Imperatore\u00bb. Dopo la sua morte sorsero in Italia e in Austria quarantanove Associazioni Oberdan, le quali diffusero l'ideale irredentista: queste formazioni ebbero scarso appoggio nel Regno, soprattutto dal governo di Francesco Crispi che guardava pi\u00f9 alle imprese coloniali che a quelle irredentiste.\nLa prima commemorazione pubblica di Oberdan avvenne il 20 dicembre 1918 nel cortile della caserma che sar\u00e0 ribattezzata Caserma Oberdan; quando questa verr\u00e0 demolita si conserveranno la cella e l'anticella dove fu rinchiuso, che verranno successivamente incorporate nei portici della Casa del Combattente, attualmente sede del Museo del Risorgimento.\nGuglielmo Oberdan fece parte della Massoneria.\nDurante la prima guerra mondiale, la propaganda nazionalista italiana fece tesoro della storia di Oberdan al fine di svegliare il consenso nazionale nella popolazione italiana.\nOberdan verr\u00e0 sepolto nel cimitero Sant'Anna a Trieste, ma non \u00e8 pi\u00f9 possibile identificare i suoi resti poich\u00e9 sono andati perduti.\nCultura di massa.\nViene considerato un martire dell'irredentismo, gli \u00e8 stato dedicato un mausoleo che affianca il palazzo del Consiglio regionale del Friuli-Venezia Giulia, sorto nello stesso posto dove all'epoca dei fatti si trovava la caserma in cui fu impiccato. Sempre a Trieste gli \u00e8 stato dedicato un liceo scientifico. Numerose piazze, vie e istituti scolastici sono stati a lui dedicati in moltissime citt\u00e0 italiane dal primo dopo guerra fino ai giorni nostri.\nA Firenze, dal 1919, la piazza che era in precedenza dedicata a Giordano Bruno fu dedicata a Oberdan.\nOberdan \u00e8 ricordato anche in un canto, diventato molto popolare, come \"La canzone del Piave\", insieme a Nazario Sauro e Cesare Battisti oltre che nell\"Inno a Oberdan\", canzone non solo irredentista, ma cantata anche dagli anarchici e dai socialisti e ripresa da Milva nel 1965. Giosu\u00e8 Carducci, per commemorare il martire Oberdan, pubblic\u00f2 su \"Il Resto del Carlino\" il 22 giugno 1886 un'epigrafe in suo onore, la quale fu successivamente incisa su una lapide:\nLa quinta galleria della strada delle 52 gallerie del Monte Pasubio, scavate in occasione dei combattimenti della prima guerra mondiale, porta il suo nome. Lo scrittore sloveno Boris Pahor scrisse un racconto dal titolo \"Piazza Oberdan\", in cui inser\u00ec gli eventi della vita di Oberdan. Lo scrittore italiano Enzo Bettiza descrisse Oberdan nel suo racconto \"Il fantasma di Trieste\", sotto il nome fittizio di Stefano Nardenk (Narden).\nUn adattamento cinematografico della vita di Oberdan fu prodotto nel 1915 dalla Tiber films di Roma. Vi recitava Alberto Collo nella parte di Oberdan e fu diretto da Emilio Ghione, che interpret\u00f2 anche la parte del governatore di Trieste. Fu uno dei molti film patriottici e irredentisti prodotti in Italia durante la prima guerra mondiale. Emilio Ghione incontr\u00f2 Gabriele D'Annunzio, anch'esso irredentista, a una proiezione riservata del film a Roma e gli intertitoli di Ghione furono lodati da D'Annunzio.\nInno a Oberdan.\nInno molto popolare, fu composto a Trieste dopo la morte del patriota. Avr\u00e0 una diffusione al di l\u00e0 della citt\u00e0 giuliana e temporalmente oltre la prima guerra mondiale. Per il tenore antimonarchico e i riferimenti a Felice Orsini verr\u00e0 utilizzato anche dal movimento repubblicano.\nMorte a Franz, viva Oberdan!&lt;br&gt;\nMorte a Franz, viva Oberdan!&lt;br&gt;\nLe bombe, le bombe all'Orsini,&lt;br&gt;\nil pugnale, il pugnale alla mano;&lt;br&gt;\na morte l'austriaco sovrano,&lt;br&gt;\nnoi vogliamo la libert\u00e0.&lt;br&gt;\nMorte a Franz, viva Oberdan!&lt;br&gt;\nMorte a Franz, viva Oberdan!&lt;br&gt;\nVogliamo formare una lapide&lt;br&gt;\ndi pietra garibaldina;&lt;br&gt;\na morte l'austriaca gallina,&lt;br&gt;\nnoi vogliamo la libert\u00e0.&lt;br&gt;\nMorte a Franz, viva Oberdan!&lt;br&gt;\nMorte a Franz, viva Oberdan!&lt;br&gt;\nVoliamo a spezzar sotto i piedi&lt;br&gt;\nl'austriaca odiata catena;&lt;br&gt;\na morte gli Asburgo-Lorena,&lt;br&gt;\nnoi vogliamo la libert\u00e0.&lt;br&gt;\nMorte a Franz, viva Oberdan!&lt;br&gt;\nMorte a Franz, viva Oberdan!&lt;br&gt;\nMorte a Franz, viva Oberdan!"}
{"id": "134016", "revid": "57342", "url": "https://it.wikipedia.org/wiki?curid=134016", "title": "Bigas Luna", "text": "Biografia.\nBigas Luna \u00e8 figlio di Jos\u00e9 Luna, pittore anarchico, e di Carmen Wemberg, casalinga appassionata di teatro.\nFrequenta, fin da adolescente, i cinema di Barcellona. \u00c8 in questo periodo che nasce l'amore per la settima arte. Fra i registi pi\u00f9 apprezzati dal giovane, si ricordano i nomi di Alfred Hitchcock e Fritz Lang.\nCon Carlos Riart, compagno di studi, apre lo Studio Gris, specializzato in design e disegno industriale. Fra i lavori pi\u00f9 noti, sono da menzionalre i \"tavoli rotti\" che ottengono numerosi riconoscimenti e consenso di pubblico.\nDurante i primi anni settanta, si sposa con Consol Tura che convince Bigas a sperimentare il campo cinematografico. Insieme a Ferran Amat, celebre gallerista catalano, Luna redige i suoi primi lavori: \"Tatuaje\" e \"La chiamavano Bilbao\", pellicola che fa circolare il nome dell'artista spagnolo in vari festival e retrospettive internazionali.\nNegli anni ottanta si trasferisce a Los Angeles e dirige tre lungometraggi, senza ottenere grande successo mediatico. Per questo motivo, abbandona gli USA tornando in patria.\nTra il 1992 e il 1994 realizza la sua celebre \"trilogia iberica\": \"Prosciutto prosciutto\", \"Uova d'oro\" e \"La teta y la luna\". Ottiene numerosi riconoscimenti, fra cui il Leone d'argento e il Premio Osella al Festival di Venezia.\nFra i suoi ultimi lavori, va menzionato lo sfortunato \"Bambola\". Girato in Italia, ha come protagonista Valeria Marini alla sua prima performance. Il film ottiene molta visibilit\u00e0 per i suoi contenuti espliciti e anche per i consensi negativi della critica.\nBigas Luna muore nel 2013 all'et\u00e0 di 67 anni per leucemia."}
{"id": "134017", "revid": "287204", "url": "https://it.wikipedia.org/wiki?curid=134017", "title": "Anastasija Myskina", "text": "Biografia.\nAnastasia Myskina divenne professionista nel 1998 dopo un ottimo passato da allieva e da dilettante. Da quel momento la sua scalata al vertice del ranking WTA fu inarrestabile: 500\u00aa nel 1998, tra le prime cento nel 1999, tra le prime venti nel 2002 e tra le prime dieci un anno dopo.\nTra i tanti prestigiosi successi ottenuti dalla Myskina spicca il Roland Garros conquistato nel 2004 (primo trionfo in un torneo del Grande Slam) dopo una finale tutta russa contro Elena Dement'eva vinta facilmente 6-2, 6-1. Prima russa ad ottenere la vittoria agli Open di Francia, nello stesso anno conquist\u00f2 anche il primo posto della Fed Cup (l'equivalente femminile della Coppa Davis) con la Russia al termine di una drammatica finale vinta proprio contro le transalpine.\nLa tennista russa \u00e8 diventata numero 2 della classifica del circus femminile il 13 settembre del 2004. Questa posizione non \u00e8 stata confermata a fine anno, dove la Myskina si \u00e8 dovuta \"accontentare\" della terza piazza e della conquista del titolo di campionessa degli International Tennis Federation.\nTra i tanti record positivi collezionati da lei, ce n'\u00e8 anche uno negativo: \u00e8 stata la prima campionessa in carica del Roland Garros a perdere al primo turno l'anno seguente nello stesso torneo. \u00c8 successo al Roland Garros del 2005, dove \u00e8 stata battuta dalla spagnola Mar\u00eda Antonia S\u00e1nchez Lorenzo in tre set (4-6, 6-4, 0-6).\nIl 2005 fu un anno molto povero di successi per la russa, fatta eccezione per la vittoria al torneo di Kolkata.\nAnastasia Myskina ha vinto il suo 300\u00ba incontro in carriera durante il torneo di Wimbledon, allorch\u00e9 sconfisse ai sedicesimi di finale Jelena Jankovi\u0107. Nel torneo arriv\u00f2 fino ai quarti (soprattutto dopo il successo ottenuto contro l'amica e connazionale Elena Dement'eva), ma fu sconfitta ai quarti dalla francese Am\u00e9lie Mauresmo.\nSuccessivamente ha partecipato alla semifinale di Fed Cup Russia-Stati Uniti d'America, rendendosi protagonista della vittoria delle russe grazie anche ai suoi successi contro Venus Williams (5-7, 6-4, 6-2 il punteggio) e Jill Craybas (6-2, 6-4): era la prima volta che la Russia batteva gli USA durante una sfida diretta a tennis. In finale Myskina e compagne avranno la meglio sulle colleghe francesi.\nRitornata sui campi da tennis nel 2006 raggiunge 3 finali (Istanbul, Eastbourne e Stoccolma) e i quarti a Wimbledon ma dopo la finale di Stoccolma si infortuna in modo serio all'alluce che le condizioner\u00e0 il finale di stagione e tutto il 2007. Infatti nel 2007 prende parte solo a 2 tornei (perdendo al primo turno in entrambe le competizioni) e non partecipa ad nessun altro torneo e la sua classifica sprofonda. Nel frattempo diventa una star della televisione russa, conducendo un programma sportivo sul calcio. \nNel dicembre 2007 comunica di essere incinta e il 28 aprile 2008 ha dato alla luce il suo primo figlio, un maschio che ha chiamato Zhenya. Nel 2010 ha avuto un secondo figlio, Georgiy, e il 1\u00ba marzo 2012 ne \u00e8 arrivato un terzo di nome Pavel."}
{"id": "134019", "revid": "121137627", "url": "https://it.wikipedia.org/wiki?curid=134019", "title": "Filippo Penati", "text": "Ha ricoperto la carica di presidente della provincia di Milano dal 2004 al 2009.\nCarriera professionale e vita privata.\nSposato con Rita, ha avuto due figli, Simone e Ilaria. Prima di dedicarsi alla politica a tempo pieno ha svolto la professione di insegnante e assicuratore, ed \u00e8 stato inoltre vicepresidente regionale dell'Associazione Circoli Cooperativi Lombardi, un settore della Lega delle Cooperative.\nA luglio 2019 rese noto che un anno prima gli era stato diagnosticato un cancro; \u00e8 morto nell'ottobre seguente, all'et\u00e0 di 66 anni.\nCarriera politica.\nAssessore a Sesto San Giovanni.\nIscritto sin da giovane al Partito Comunista Italiano, negli anni 1980 inizia a dedicarsi alla funzione di pubblico amministratore nel suo comune di residenza, Sesto San Giovanni, citt\u00e0 tra Milano e Monza dalla tradizionale forte presenza operaia.\nDal 1985 al 1993 svolge l'ufficio di assessore al bilancio e all'urbanistica nella giunta di sinistra.\nSindaco di Sesto San Giovanni.\nNel 1994, alla guida dell'Alleanza dei Progressisti, una coalizione composta interamente da partiti di sinistra che si richiama direttamente a quella guidata a livello nazionale da Achille Occhetto, \u00e8 il primo sindaco di Sesto eletto direttamente dai cittadini. Nel 1998 si ripresenta contando su una coalizione allargata ad alcune forze del centro: sono gli anni dell'Ulivo. Penati \u00e8 riconfermato alla guida della sua citt\u00e0 con il 56% di voti di preferenza al primo turno, e occupa la carica di primo cittadino sino al 2001.\nNel 1999 si candida alle elezioni per il Parlamento europeo nella circoscrizione Nord\u2013Ovest, ottenendo 13.698 voti di preferenza e piazzandosi al 6\u00ba posto dei 23 candidati dei Democratici di Sinistra, 3\u00ba dei non eletti.\nDal 2001 al 2004 riveste il ruolo di segretario della federazione metropolitana milanese dei DS.\nPresidente della Provincia di Milano.\nNel 2004, alla scadenza del mandato della Presidente provinciale di centro-destra Ombretta Colli, Penati decide di candidarsi alla poltrona alla guida di una coalizione di centro-sinistra e, il 27 giugno, al secondo turno delle amministrative, ottiene 870.653 voti, pari al 54%, contro i 741.721 (46%) della Colli, risultando eletto alla guida della Provincia di Milano. \u00c8 sostenuto, in consiglio provinciale, da una maggioranza costituita da Democratici di Sinistra, La Margherita (questi due partiti sono poi confluiti nel Partito Democratico, cui ha aderito lo stesso Penati), Socialisti Democratici Italiani, Repubblicani Europei, Verdi, Rifondazione Comunista, Comunisti Italiani, UDEUR, Di Pietro - Occhetto e La Lista - A.P.E; a questi partiti, a seguito della scissione verificatasi nei DS, si \u00e8 aggiunto il gruppo consiliare di Sinistra Democratica. Alle amministrative del 2009 si ricandida come presidente della provincia, ma viene sconfitto al ballottaggio dal candidato del centro-destra Guido Podest\u00e0, che lo supera di 4.626 voti.\nNel 2006 \u00e8 componente della Commissione permanente per l'innovazione tecnologica nelle Regioni e negli Enti locali istituita dalla Conferenza Unificata presso il Dipartimento per gli affari regionali e le autonomie locali. Dal novembre 2006 sino al 2009 fa parte del consiglio di amministrazione del Teatro alla Scala, ed \u00e8 inoltre membro del comitato di candidatura per l'Expo 2015. Penati ha fatto parte della direzione nazionale dei Democratici di Sinistra e del consiglio federale dell'Ulivo sino allo scioglimento di entrambi questi organismi in occasione della nascita del Partito Democratico. Penati in seguito \u00e8 stato nominato dal segretario nazionale Walter Veltroni nel coordinamento nazionale del nuovo partito.\nSempre nel 2009 \u00e8 prima coordinatore nazionale della \"mozione Bersani\" nella fase congressuale del PD, e dopo la vittoria di Bersani alle primarie dello stesso anno viene chiamato ad assumere l'incarico di Capo della sua Segreteria politica. Lascer\u00e0 l'incarico nel novembre 2010, dopo la vittoria dell'indipendente Giuliano Pisapia, appoggiato da Sinistra Ecologia Libert\u00e0, alle primarie del centro-sinistra per designare il candidato della coalizione a sindaco di Milano, dopo la sconfitta del candidato ufficiale del PD, sponsorizzato da Penati, l'architetto Stefano Boeri.\nDalla candidatura alla Regione Lombardia all'addio alla politica.\nNel 2010 viene candidato dal PD con il centro-sinistra alla presidenza della Lombardia: viene rieletto presidente Roberto Formigoni del centro-destra per la quarta volta, mentre Penati in rappresentanza delle minoranze viene eletto dal Consiglio regionale vicepresidente dello stesso. A causa di indagini che lo vedono coinvolto, nel 2011 si dimette dalla carica (gli subentra alla vicepresidenza del Consiglio lombardo Sara Valmaggi, sempre del PD).\nIl 26 ottobre 2012, a seguito delle dimissioni di quasi tutti i consiglieri regionali della Lombardia, si scioglie il Consiglio regionale e si va a elezioni anticipate; Filippo Penati annuncia cos\u00ec il suo ritiro definitivo dalla politica.\nProcedimenti giudiziari.\nIl 20 luglio 2011 viene indagato dalla Procura della Repubblica di Monza per concussione e corruzione in merito a presunte tangenti intascate sulla riqualificazione dell'ex Area Falck di Sesto San Giovanni. Il 25 agosto 2011 il Giudice per le indagini preliminari respinge la richiesta d'arresto che era stata formulata dalla Procura nei suoi confronti, pur riconoscendo \u00abgravi indizi di reato\u00bb, mentre il Pubblico ministero aveva ravvisato \u00abgravissimi episodi di corruzione\u00bb; Penati ha commentato la decisione ribadendo la \u00abtotale estraneit\u00e0 ai fatti che mi sono addebitati\u00bb. Decide inoltre di autosospendersi dal Partito Democratico e di uscire dal gruppo consiliare regionale, per \u00abscindere nettamente la mia vicenda personale dalle questioni politiche\u00bb e \u00abper non creare problemi e imbarazzi al Partito\u00bb, dichiarando anche l'intenzione di rinunciare alla prescrizione; il 5 settembre successivo la Commissione di garanzia del Partito Democratico formalizza la sospensione di Penati dal partito.\nUn anno dopo, il 1\u00ba ottobre 2012, i PM di Monza chiedono il rinvio a giudizio per Penati nell'ambito del cosiddetto \"Sistema Sesto\"; il consigliere ribadisce nell'occasione la sua estraneit\u00e0 ai fatti e chiede il giudizio immediato, annunciando inoltre le dimissioni dal consiglio regionale lombardo in caso di accoglimento della richiesta di giudizio da parte del Giudice dell'udienza preliminare. Il 28 febbraio 2014 la Corte suprema di cassazione dichiara il non luogo a procedere per la sopraggiunta prescrizione del reato, cui Penati \u2013 a differenza di quanto diversamente dichiarato due anni prima \u2013 non ha rinunciato. Il 10 dicembre 2015 viene assolto in primo grado, insieme agli altri dieci imputati, per i rimanenti reati, in quanto \u00abil fatto non sussiste\u00bb: nelle motivazioni della sentenza i giudici ravvisano \u00abvischiosit\u00e0\u00bb e \u00abinopportunit\u00e0\u00bb, ma ci\u00f2 \u00abattiene alla sfera dell'etica e non del penalmente rilevante\u00bb; definirono inoltre le indagini \u00absuperficiali\u00bb e \u00ablacunose\u00bb nonch\u00e9 in contrasto con i princ\u00ecpi basilari della Costituzione.\nAltre attivit\u00e0.\nHa pubblicato due romanzi, \"La casa dei notai\" (2013) e \"Nemesi\" (2014).\nDal maggio 2017 \u00e8 stato il Presidente della GEAS Basket, societ\u00e0 di pallacanestro femminile di Sesto San Giovanni."}
{"id": "134020", "revid": "671029", "url": "https://it.wikipedia.org/wiki?curid=134020", "title": "World Championship Wrestling", "text": "La World Championship Wrestling \u00e8 stata una federazione di wrestling statunitense con sede nella citt\u00e0 di Atlanta (Georgia), fondata l'11 ottobre 1988 da Ted Turner e scioltasi il 26 marzo 2001.\nFondata sulle basi della Jim Crockett Promotions, federazione che fece parte del circuito della National Wrestling Alliance dal 1952 al 1988, la World Championship Wrestling nacque quando Ted Turner acquis\u00ec la JCP sull'orlo della bancarotta. In seguito alla nomina di Eric Bischoff come produttore esecutivo nel 1995, si rese protagonista di una grossa crescita economica, grazie anche all'ingaggio di Hulk Hogan e alla creazione del New World Order, stable guidata proprio da Hogan. Con la nascita del programma televisivo \"Monday Nitro\" scoppi\u00f2 una guerra per gli ascolti con la World Wrestling Federation, che invece trasmetteva \"Monday Night Raw\";\nIn seguito alla fusione con la AOL American On Line, che nel giro di qualche anno soffrir\u00e0 di una profonda crisi finanziaria, la WCW venne ritenuta sacrificabile e quindi venduta dalla Warner Bros., all'inizio del 2001, a Vince McMahon, proprietario dell'allora rivale WWF.\nStoria.\nJim Crockett Promotions (1931\u20131973).\nNel 1931, Jim Crockett Sr. comincia a organizzare spettacoli di wrestling a Charlotte, Carolina del Nord sotto il marchio di Jim Crockett Promotions (con la compagnia che si former\u00e0 ufficialmente nel 1950). Nel 1952, Crockett si unisce al circuito della National Wrestling Alliance nelle regioni della Virginia, del South e del North Carolina. Crockett organizza show di wrestling in queste zone per oltre trentott'anni fino al 1973, anno della sua morte. In seguito, suo figlio Jim Crockett Jr. prende il suo posto.\nMid-Atlantic Championship.\nGuidata dal giovane Crockett e sotto la guida creativa di George Scott, la federazione si allontana dalla lotta in tag team che l'aveva caratterizzata, concentrandosi di pi\u00f9 sui match singoli. La JCP comincia a organizzare i suoi taping televisivi in citt\u00e0 come Charlotte, Greenville e High Point, nel North Carolina, trasferendosi definitivamente a Railegh, accordo durato fino al 1981, quando cominciano a registrare gli spettacoli da Charlotte (in una stazione di propriet\u00e0 di Ted Turner). La JCP comincia lentamente ad espandersi cominciando a fare show in Tennessee e in parti della West Virginia. Nel 1980 Crockett viene eletto presidente della NWA, cominciando ad avvalersi di booker come Ole Anderson per bookare sia la JCP che la Georgia Championship Wrestling. Nel 1982, in collaborazione con Ric Flair e Blackjack Mulligan, Crockett avvia una federazione secondaria chiamata Southern Championship Wrestling. Questa federazione durer\u00e0 meno di un anno, in cui comprender\u00e0 wrestler come Blackjack Mulligan, suo figlio Barry Windham, Kevin Sullivan, Wayne Ferris, Terry Taylor e molti altri. Nel corso degli anni ottanta, il territorio NWA comincia a crollare sotto la pressione della World Wrestling Federation di Vince McMahon che sta cominciando a espandersi a livello nazionale. Nel 1983, Crockett crea uno degli eventi pi\u00f9 importanti NWA, \"Starrcade\".\nUnificazione della National Wrestling Alliance.\nNel 1985, Crockett viene eletto per la seconda volta presidente della NWA, mossa che ha contribuito a contrastare la WWF dopo la creazione di \"WrestleMania\". Nel 1987, Crockett viene eletto per la terza volta unendo molti territori alla JCP, tra cui la Universal Wrestling Federation di Bill Watts. Nonostante Crockett, possedesse sei territori e fosse presidente della NWA, la JCP e la NWA erano due entit\u00e0 differenti, ma che erano sotto lo stesso marchio. Nonostante ci\u00f2, Crockett aveva il pugno di ferro sulle decisioni da prendere sul NWA World Heavyweight Championship, infatti d'ora in poi il titolo sarebbe stato vinto da wrestler nei suoi territori e diversi da Ric Flair. \nLa rapida espansione della federazione ha avuto anche notevoli conseguenze finanziarie. La JCP ha aumentato le sue operazioni assorbendo completamente la Universal Wrestling Federation e spostando alcuni dipendenti a Dallas, Texas (con Jim Crockett e Dusty Rhodes a Dallas e David Crockett a Charlotte). Nel 1987, la JCP decide di mandare in onda \"Starrcade\", il suo primo pay-per-view, ma incontra la concorrenza della WWF con la prima edizione di \"Survivor Series\". Non volendo incorrere in una sconfitta, la JCP decide di mandare in onda il pay-per-view una settimana prima, ma la WWF minaccia i produttori televisivi di non concedergli l'esclusiva di \"Survivor Series\" e di \"WrestleMania\" se avessero mandato in onda \"Starrcade\". Per questo, il primo pay-per-view non sar\u00e0 un successo, visto le poche emittenti televisive che lo trasmetteranno. Un episodio simile accade nel gennaio 1988, quando la WWF trasmette \"Royal Rumble\" e la JCP \"Bunkhouse Stampede\". Per vendetta, Crockett manda l'inaugurale \"Clash of the Champions\" in contrapposizione a \"WrestleMania IV\", riuscendo nel suo intento riducendo i buyrate di \"WrestleMania\" rispetto a quelli di \"Survivor Series\". Sull'orlo del fallimento, Crockett vende la federazione al magnate televisivo Ted Turner nel novembre 1988.\nWorld Championship Wrestling (1989\u20132001).\nDopo l'acquisto della federazione, Turner promette dei cambiamenti. Infatti il 1989 si riveler\u00e0 un grande anno, con Ric Flair al top sia come wrestler che come head booker. Flair contribuisce a portare in federazione stelle come Ricky Steamboat e Terry Funk, lottando con loro per la maggior parte dell'anno e portando importanti ricavi economici dalle loro sfide. Inoltre molte giovani stelle come Sid Vicious, Sting, i Road Warriors, Brian Pillman, The Great Muta e Lex Luger vengono impegnate nelle storyline pi\u00f9 importanti e in incontri titolati. Nel 1990 Flair viene licenziato dal ruolo di head booker a causa di scelte di booking a suo favore, con il suo posto che verr\u00e0 preso da Ole Anderson. La WCW comincer\u00e0 a incorporare gran parte dei trucchi per cui la WWF era famosa. La WCW comincia a diventare sempre pi\u00f9 indipendente, separandosi lentamente dalla NWA. Nel gennaio 1991 la separazione diventa ufficiale, con la WCW che crea il WCW World Heavyweight Championship e i WCW World Tag Team Championship come titoli principali. Sia la WCW che la NWA riconoscono Ric Flair come World Champion fino alla met\u00e0 del 1991, ma il nuovo presidente della WCW Jim Herd, lo licenzia prima di \"The Great American Bash\" dopo alcune trattative di rinnovo fallite. Con grande scalpore, Flair decide di passare alla rivale World Wrestling Federation, portandosi dietro la cintura. Ispirandosi a quanto gi\u00e0 fatto dalla WWF, nel 1991 la compagnia lancia la propria rivista ufficiale \"WCW Magazine\". Nonostante la presenza di Sting e l'ingaggio di alcuni nomi importanti come quello di Jake Roberts, il prodotto creativo caler\u00e0 tra il 1991 e il 1992 sotto la guida di Herd e successivamente di Bill Watts. Watts si licenzier\u00e0 nello stesso anno dopo alcune critiche a lui attribuitegli per delle presunte frasi razziste, con il suo posto che verr\u00e0 preso da Eric Bischoff.\nNel 1993 Ric Flair torna in federazione riconquistando il NWA World Heavyweight Championship dalle mani di Barry Windham. \nImmediatamente, i membri della NWA gli chiedono di difendere il titolo nei loro territori, come prescritto nei vecchi accordi. La dirigenza WCW decide di far perdere il titolo a Flair contro Rick Rude. Il consiglio d'amministrazione della NWA, contesta il cambio del titolo poich\u00e9 avvenuto senza il loro consenso, cos\u00ec la WCW lascia definitivamente la NWA tenendo per\u00f2 la cintura. Siccome la WCW non ne aveva diritti, decide di rinominarla WCW International Heavyweight Championship affidando la cintura a Rude e legittimandola come World Championship. Per questo in federazione per un breve periodo ci saranno due cinture mondiali che verranno unificate il 23 giugno 1994 da Ric Flair dopo aver sconfitto Sting.\nGestione di Eric Bischoff.\nAll'inizio del 1993 la federazione comincia un periodo di ripresa quando l'ex commentatore Eric Bischoff viene nominato Executive Vice President WCW. Bischoff originariamente era il color commentator al fianco di Jim Ross, ma colpir\u00e0 Ted Turner con le sue esperienze di business e la sua voglia di dare una nuova svolta. Ross, sconvolto da questa decisione poich\u00e9 Bischoff era il suo assistente, chiede e ottiene la rescissione del contratto, passando alla World Wrestling Federation. Il primo anno di Bischoff \u00e8 stato abbastanza soddisfacente, coadiuvato da Dusty Rhodes e Ole Anderson, sotto l'occhio vigile della dirigenza, presenta storyline quasi cartoonesce e prive di senso. Nel maggio 1993 comincia i Disney Tapings, mossa che sarebbe diventata una delle loro pi\u00f9 grandi preoccupazioni. Al fine di risparmiare denaro, la federazione affitta un monolocale situato a Orlando, Florida cominciando a registrare mesi di programmazione televisiva prima che fosse mandata in onda. I wrestler infatti erano spesso costretti ad apparire con delle cinture che sarebbero poi state vinte nei mesi successivi, esponendo le maggiori storyline mesi prima. I tapings portano confusione anche nella tag team division poich\u00e9 rivelano che Arn Anderson e Paul Roma avrebbero vinto i WCW World Tag Team Championship dalle mani degli Hollywood Blonds (Steve Austin e Brian Pillman). Anderson e Roma vinceranno i titoli a \"Clash of the Champions XXIV\", con i Blonds che verranno splittati. L'evento vede la reputazione della WCW affossata ancora di pi\u00f9 durante il talk show di Ric Flair chiamato \"A Flair for the Gold\". L'angle prevedeva il debutto di un nuovo wrestler, The Shockmaster, che avrebbe dovuto sfondare il muro e avrebbe spaventato gli heel. Invece, Shockmaster sfondando il muro cade a terra in diretta televisiva, rendendosi involontariamente un personaggio comico. Verso la fine del 1993, la WCW per rimediare decide di puntare nuovamente su Flair dopo che il nuovo top babyface Sid Vicious viene licenziato dopo un incidente avvenuto in Inghilterra con Arn Anderson. Flair metter\u00e0 la sua carriera in pericolo contro Big Van Vader, ma riuscir\u00e0 a vincere il WCW World Heavyweight Championship a \"Starrcade\", venendo inoltre riassunto come booker. Nonostante ci\u00f2 la WCW ha subito un brutto colpo finanziario perdendo nel 1993 oltre 23 milioni di dollari.\nCompetizione con la WWF, creazione di \"Nitro\" e guerra di ascolti.\nCominciando dal 1994, Bischoff dichiara guerra aperta alla WWF assumendo stelle ex WWF come Hulk Hogan e Randy Savage. Utilizzando le risorse finanziarie di Turner, Bischoff li assume con la speranza che siccome siano gi\u00e0 star affermate possano far salire anche la reputazione della compagnia. Sfruttando la loro influenza, Hogan e Savage chiedono per\u00f2 contratti multimilionari, multiannali e con la gestione creativa del proprio personaggio. Questo sarebbe diventato poi un problema negli anni a venire poich\u00e9 altri lottatori firmeranno gli stessi tipi di contratti mandando la WCW fuori controllo. Bischoff non considera anche il parere dei fan che li seguivano da tanti anni e che vedono la WCW come una valida alternativa alla WWF che basava il loro prodotto su storyline e personaggi cartooneschi. In molti fan vedono la firma di questi ex WWF come un tentativo di copiare il prodotto della federazione rivale invece di mantenere il proprio. Al debutto di Hogan in WCW avvenuto a \"Bash at the Beach 1994\", questi conquista il WCW World Heavyweight Championship sconfiggendo Ric Flair. L'evento viene acquistato molto di pi\u00f9 rispetto ai precedenti per il fatto che lo scontro tra Flair e Hogan attira molta attenzione mediatica e molto hype, rimandato alcuni anni prima per il loro piccolo scontro in WWF. Nonostante il successo mediatico e finanziario, il loro feud porta solamente ad un altro evento in pay-per-view, con la speranza di aumenti di buyrate e di rating che non si concretizzano. A met\u00e0 1995, Bischoff viene chiamato da Ted Turner che gli chiede come si possa battere la concorrenza della WWF. Bischoff risponde che ci sarebbe voluta una copertura televisiva ampia e contrapposta allo show di punta della WWF, \"Monday Night Raw\". Turner gli garantisce la copertura sull'emittente TNT, concedendogli un'ora di show il luned\u00ec sera.\nQuesto porter\u00e0 alla creazione di Monday Nitro, che debutta il 4 settembre 1995. Bischoff ne sar\u00e0 inizialmente il conduttore, insieme a Bobby \"The Brain\" Heenan e Steve McMichael. La prima puntata vedr\u00e0 il ritorno dopo oltre due anni di Lex Luger, che sar\u00e0 molto importante per la federazione. Infatti i fan rimangono stupiti poich\u00e9 uno show in diretta porta pi\u00f9 emozioni e poich\u00e9 Luger era apparso appena una settimana prima a \"SummerSlam\", diventando una delle star delle federazioni. La guerra fra \"Nitro\" e \"Raw\" era ufficialmente cominciata. Siccome \"Raw\" era registrato, \"Nitro\" comincia a rivelare i risultati degli show della concorrenza prima che vengano mandati in onda. Bischoff fa un altro colpo basso alla WWF durante la puntata di Nitro del 18 dicembre 1995 quando la WWF Women's Champion in carica Debra Miceli appare in diretta con la cintura buttandola in un bidone della spazzatura. La WWF risponde con la creazione di alcune scenette chiamate \"Billionaire Ted\" in cui si prendevano in giro Ted Turner, Hulk Hogan, Randy Savage e \"Mean Gene\" Okerlund. Queste scenette faranno arrabbiare Turner che si impegner\u00e0 ancora di pi\u00f9 per contrastarli. La ruota comincia a girare verso la WCW quando durante una puntata di Nitro del 1996 Scott Hall, conosciuto in WWF come Razor Ramon, sale sul ring dicendo che lui e i suoi collaboratori stanno per prendere il sopravvento sfidando i migliori wrestler della WCW. In molti credono che i suoi collaboratori fossero Bret Hart e Shawn Michaels, entrambi in WWF. Uno dei suoi collaboratori si riveler\u00e0 l'ex WWF Champion Kevin Nash, conosciuto in WWF come Diesel, con cui former\u00e0 gli \"Outsiders\". I due cominciano a disturbare diversi lottatori, a camminare in mezzo al pubblico e ad annunciare la comparsa di un terzo membro. A Bash at the Beach 1996, gli Outsiders sono impegnati in un match assieme al loro compagno misterioso contro Sting, Lex Luger e Randy Savage. Prima dell'inizio del match i due dicono che per ora non serve l'aiuto del partner misterioso, con il match trasformato in un Handicap Match. Durante la contesa, Luger s'infortuna e abbandona il match. Nash e Hall prendono il comando del match fin quando Hulk Hogan non si presenta sullo stage. Dopo un attimo di esitazione, Hogan attacca Savage rivelandosi l'ultimo componente degli Outsiders. Dopo il match Hogan spiegher\u00e0 il suo turn dicendo che era stanco dei fan e che i tre formeranno una stable in WCW chiamata \"New World Order\" (nWo).\nLa WWF tenta di fare causa alla WCW, sostenendo che secondo la storyline il nWo implicava l'attacco di Hall e Nash comandato da Vince McMahon e che il comportamento di Hall \u00e8 molto simile a quello di Razor Ramon, character di propriet\u00e0 della WWF. La causa si trasciner\u00e0 per diversi anni e verr\u00e0 vinta dalla WCW. Il nWo si sarebbe dimostrato utile durante le prime fasi della guerra di ratings. Infatti Nitro sconfigger\u00e0 nella guerra di ascolti Raw per ben 84 settimane. Durante questo periodo, ogni tanto la WCW rivelava i risultati di Raw all'inizio della trasmissione. Secondo Bischoff infatti, i fan sapendone i risultati avrebbero seguito Nitro invece di Raw. Nel 1997 la WCW vede il suo massimo splendore. Il nWo comincia un feud con i rinati Four Horsemen, con il ritorno di Sting con una nuova gimmick molto pi\u00f9 cupa, un facepaint bianco e nero, basato sul personaggio di The Crow. Questi si sarebbe intravisto nelle arene sul tetto dell'arena mentre osservava il feud fra le due fazioni, aiutando di tanto in tanto la fazione dei wrestler WCW. Tutto ci\u00f2 porta ad un match disputatosi a Starrcade tra Hulk Hogan e Sting per il WCW World Heavyweight Championship che vede il pi\u00f9 grande buyrate nella storia della WCW, con Bischoff che verr\u00e0 lodato per questo feud che durer\u00e0 per circa quindici mesi.\nInizio del declino.\nDopo la firma di Bret Hart, la WCW sembrava dovesse eclissare la WWF mettendola fuori dal business. Infatti la federazione di Atlanta possedeva stelle come Hulk Hogan, Randy Savage, Ric Flair, Sting, Hart, Scott Hall e Kevin Nash. Inoltre poteva contare su un buon midcarding costituito da wrestler come Chris Jericho, Eddie Guerrero, Chris Benoit e Raven e da un'ottima divisione Cruiserweight. Tuttavia, le cose non sono andate come la WCW aveva programmato. Turner cerca di capitalizzare il miglior momento della sua federazione per dar vita a un nuovo show chiamato WCW Thunder sull'emittente TBS nel gennaio 1998. L'opinione \u00e8 che lo Screwjob di Montr\u00e9al e la firma di Hart avrebbero portato molti fan dalla WWF alla WCW. Secondo Vince McMahon, Hart era l'uomo su cui far girare la federazione mentre in WCW Hart venne trattato pi\u00f9 come midcarder. La WCW lo mette sotto contratto con la speranza di aumentare le vendite in Canada, Germania e Regno Unito, ma tutto ci\u00f2 fu un fallimento. Dal suo canto, McMahon riorganizza il suo creative team mettendo in scena storyline e la creazione della cosiddetta \"Attitude Era\" che lo metter\u00e0 per sempre davanti alla WCW con l'ascesa di wrestler come Steve Austin, The Rock, Triple H e la sua D-Generation X, Kane e Mankind. Inoltre McMahon sfrutta l'odio dei fan verso di lui per lo Screwjob di Montr\u00e9al per creare il personaggio di \"Mr. McMahon\", boss cinico che feuda con i top face della compagnia. Il 13 aprile 1998, Nitro per la prima volta dopo 84 settimane consecutive perde lo scontro con Raw. La WCW cerca di contrastare Raw con la divisione del nWo. La fazione si divide in nWo Hollywood guidato da Hogan e in nWo Wolfpac guidato da Nash, ma i fan non si appassioneranno vista la somiglianza con il feud fra nWo e WCW. Altro tentativo per rialzare i ratings fu quello di promuovere un ex giocatore NFL, Bill Goldberg, come un mostro invincibile con una winning streak impressionante. Tuttavia ci\u00f2 non basta poich\u00e9 la qualit\u00e0 dei pay-per-view si abbassa e Goldberg comincia a distruggere le top star della compagnia.\nUna delle ultime vittorie della WCW nella Monday Night War si ha il 6 luglio 1998, con la puntata che vede la vittoria del WCW World Heavyweight Championship da parte di Goldberg contro Hogan. Nel settembre dello stesso anno Kevin Nash diventa l'head booker della federazione sfruttando il suo potere per promuoversi da solo. Infatti Nash terminer\u00e0 la streak di Goldberg e conquister\u00e0 il WCW World Heavyweight Championship un mese dopo a Starrcade. Questo sar\u00e0 un altro fattore del declino, poich\u00e9 secondo molti Nash non era meritevole di distruggere la streak. Inizialmente doveva esserci la rivincita tra Goldberg e Nash nel gennaio 1999, ma Goldberg verr\u00e0 sostituito da Hogan poich\u00e9 viene arrestato per stalking ai danni di Miss Elizabeth. L'incontro termina a favore di Hogan che conquista il WCW World Heavyweight Championship. Dopo il match Goldberg interverr\u00e0 ma verr\u00e0 attaccato da Lex Luger e Scott Hall.\nAccelerazione del declino.\nLa WCW comincia un periodo di crisi creativa e di perdite economiche, dovuto a molte cause. Una di queste fu l'utilizzo in match in pay-per-view di celebrit\u00e0 come Dennis Rodman, Karl Malone e Jay Leno. Inoltre le star della federazione non avevano voglia di lottare ad alti livelli visti i contratti multiannali e milionari. Wrestler come Chris Jericho, Chris Benoit, Dean Malenko, Billy Kidman, Eddie Guerrero, Raven, Booker T, Mike Awesome e Rey Mysterio Jr. non avranno mai possibilit\u00e0 di lottare nel main event. La WCW aveva anche dato vita a una discreta divisione hardcore composta da lottatori come Brian Knobbs, Norman Smiley e da gente proveniente dalla ECW come Bam Bam Bigelow, Mike Awesome, Terry Funk e Lance Storm.\nDi questi, almeno cinque diventeranno World Champion in WWF/E, mentre i booker WCW in loro non vedevano qualit\u00e0. La programmazione televisiva comincia a calare di qualit\u00e0 portando a una perdita di fan e molto denaro viene sperperato per mettere sotto contratto wrestler con l'unico scopo di non farli firmare per la WWF. Nel 1998 Bischoff mette sotto contratto Ultimate Warrior per organizzare il rematch con Hulk Hogan per il loro match svoltosi a WrestleMania VI. La loro sfida ad Halloween Havoc 1998 viene ricordata come uno dei pi\u00f9 brutti incontri nella storia del wrestling, infatti Warrior lascer\u00e0 la compagnia poco dopo. Intanto la societ\u00e0 di Turner, la Time Warner, comincia a ostacolare la compagnia di Atlanta. Infatti nell'estate del 1998 verr\u00e0 ordinato di produrre un prodotto pi\u00f9 per le famiglie mentre la WWF metter\u00e0 in scena l'Attitude Era, che aumenter\u00e0 ogni luned\u00ec sempre di pi\u00f9 i ratings. Inoltre la Time Warner riduce drasticamente il budget a disposizione della WCW, mettendo a dura prova la compagnia. Anni dopo, Bischoff sosterr\u00e0 che ci\u00f2 fu fatto perch\u00e9 molti dirigenti della Time Warner non vedevano di buon occhio il wrestling e che queste restrizioni furono attuate per accelerare la scomparsa della federazione. Bischoff viene rimosso dal suo incarico di Executive Producer il 10 settembre 1999, venendo sostituito da Bill Busch che verr\u00e0 nominato Senior Vice President. Busch porter\u00e0 in federazione booker del calibro di Vince Russo e Ed Ferrara, che si dichiaravano autori dell'Attitude Era, facendoli firmare lucrosi contratti. Russo e Ferrara cominciano a pushare lottatori molti pi\u00f9 giovani, accantonando gente come Ric Flair e Hogan.\nAlla fine del 1999, sugli schermi verr\u00e0 riportata la storyline del nWo composta da Jeff Jarrett, Bret Hart, Kevin Nash, Scott Hall e Harris Brothers. Tuttavia la sfortuna andr\u00e0 incontro, poich\u00e9 nel dicembre del 1999 Hart subisce una commozione cerebrale che chiuder\u00e0 la sua carriera in un match contro Goldberg. Russo e Ferrara verranno sospesi tre mesi dopo dai loro incarichi poich\u00e9 volevano rendere WCW Champion l'ex lottatore UFC Tank Abbott, che aveva poca esperienza nel mondo del wrestling e che non aveva sortito nessun effetto sui fan. Busch verr\u00e0 rimosso dalla sua carica e verr\u00e0 rimpiazzato da Brad Siegel, il programming executer della Time Warner. Kevin Sullivan, che occasionalmente aveva fatto il booker, verr\u00e0 posto a capo di essi. Il nuovo booking team cerca di placare i fan e i lottatori demoralizzati, facendo vincere il WCW World Heavyweight Championship a Chris Benoit. Nonostante ci\u00f2, Benoit lascia la cintura vacante firmando un contratto con la WWF assieme ai suoi amici Eddie Guerrero, Dean Malenko e Perry Saturn. Nel 2000, dodici lottatori afroamericani e alcuni lottatori nipponici fanno causa alla WCW per discriminazione razziale, poich\u00e9 a causa della loro etnia venivano pagati di meno e alcune volte non pagati proprio. Alcuni hanno pensato che la vittoria del WCW World Heavyweight Championship da parte del lottatore afroamericano Booker T sia stato fatto per respingere queste accuse. Sotto la guida di Russo, gli ascolti saranno sempre pi\u00f9 bassi toccando addirittura l'1.8.\nUltimi anni.\nNell'aprile 2000, Russo e Bischoff vengono reintegrati nel creative team. I due formano una stable on-screen chiamata New Blood in cui sono raggruppati giovani wrestler emergenti come Jeff Jarrett, Booker T, Mike Sanders e i Natural Born Thrillers che feudano con i Club of Millionaire, stable composta dalle stelle pi\u00f9 anziane come Hollywood Hogan, Sting e Diamond Dallas Page. Inizialmente vincente, la storyline man mano comincia a degenerare sfociando nuovamente in un'altra riunione del nWo in cui i Blood erano gli heel e i Millionaire i face. Le storyline diventeranno sempre pi\u00f9 ingarbugliate e inconcludenti. Russo e l'attore David Arquette conquisteranno addirittura il WCW World Heavyweight Championship, con il titolo che toccher\u00e0 la credibilit\u00e0 ai minimi storici. Nell'edizione di Bash at the Beach 2000, Russo e Jarrett si rendono protagonisti di un match farsa nei confronti di Hollywood Hogan che conquister\u00e0 il WCW World Heavyweight Championship con Jarrett che non oppor\u00e0 alcuna resistenza nel pinfall. Dopo il match Russo si esibisce in un promo shoot in cui licenzia Hogan, che far\u00e0 causa alla WCW.\nInfuriato dalla decisione presa da Russo, Bischoff si dimetter\u00e0 nel luglio 2000. Al pay-per-view Blood Rising 2000, un'infortunato Goldberg lascer\u00e0 un Triple Threat Match con Scott Steiner e Kevin Nash violando il copione del match, lasciando Steiner a perdere contro Nash. Come risultato di quest'azione, la storyline verr\u00e0 drasticamente cambiata. Subito dopo, Russo informa Goldberg che se avesse perso un altro match sarebbe stato licenziato (kayfabe). Tutto questo viene fatto perch\u00e9 Goldberg avesse potuto recuperare dall'infortunio. Alla fine del 2000, Russo si dimette con il suo posto che viene preso da Terry Taylor. Nel pay-per-view Sin 2001, Goldberg perder\u00e0 il match venendo eliminato. Nel febbraio 2001, con il rilascio di Goldberg, la WCW si ritrova senza il suo uomo di punta rilasciato per una riduzione dei costi. Inoltre, a partire dallo stesso mese, la WCW comincia a tenere i suoi show solamente negli Stati Uniti del sud.\nTentativo di acquisto da parte di Eric Bischoff.\nNel 1996, la Time Warner aveva comprato tutto l'impero di Ted Turner, inclusa la WCW. Turner ha comunque contribuito all'espansione economica della federazione, visto che grazie a essa aveva creato la sua prima emittente televisiva, la WTBS. Tuttavia, la Time Warner non condivideva questa scelta soprattutto a causa delle perdite economiche che si aggiravano intorno ai 20 milioni di dollari l'anno, ma non poteva farci niente visto che Turner era ancora il maggior azionista della societ\u00e0. Quando la Warner si fonde con l'AOL nel 2000, Turner \u00e8 stato costretto a lasciare il proprio impero. Anche se la WCW tenta di risollevarsi nel 2001, i debiti erano troppo pesanti anche per la AOL Time Warner. La compagnia mette in vendita la WCW, arrivando vicina a venderla nel 2000 a Eric Bischoff e il suo gruppo, la Fusient Media Ventures. Ma il gruppo si tirer\u00e0 indietro quando la WCW verr\u00e0 cancellata dalla programmazione televisiva. In assenza di reti su cui mandare le trasmissioni, la WCW era di poco valore per la Fusient che aveva bisogno dell'ente televisivo di Turner.\nAcquisto da parte della WWF.\nIl 23 marzo 2001, tutti i contenuti WCW e il loro database di filmati vengono venduti alla federazione rivale, la World Wrestling Federation Inc. di propriet\u00e0 di Vince McMahon, per soli 3 milioni di dollari. Tuttavia, la maggior parte delle stelle della federazione come Ric Flair, Goldberg, Kevin Nash e Sting erano di propriet\u00e0 della AOL Time Warner e non della WCW, con la AOL costretta a pagarli per molti anni fino alla scadenza dei loro contratti. L'emittente televisiva TNT permette un'ultima puntata di \"Nitro\" per il 26 marzo, che vedr\u00e0 la puntata aprirsi con un discorso di Vince McMahon mandato in simultanea a \"Raw\". L'episodio vedr\u00e0 la conquista del WCW World Heavyweight Championship da parte di Booker T ai danni di Scott Steiner e il main event affrontarsi i rivali storici Sting e Ric Flair. Dopo il match, Vince \u00e8 apparso a \"Raw\" dichiarandosi vincitore nella guerra contro la WCW, ma verr\u00e0 interrotto da suo figlio Shane, che dichiarer\u00e0 di essere stato lui a comprare la federazione di Atlanta. Questo ha portato alla storyline dell'invasione dei wrestler WCW negli show WWF, che \u00e8 durata da marzo a novembre 2001 e che segner\u00e0 la fine della WCW. Nonostante i tentativi della WWF di creare un brand esclusivamente WCW, i fan non apprezzarono quest'idea esultando quando il WCW Champion Booker T venne attaccato durante il main event di questo brand dagli heel Steve Austin e Kurt Angle. Durante questo periodo, inoltre, molti titoli della WCW vennero comunque difesi in WWE (nonostante avessero il nome WCW), fino alle loro varie unificazioni avvenute nel 2001. Nel 2004, la WWE ha prodotto un DVD chiamato \"The Monday Night Wars\" che ha ricevuto molte critiche, visto che sembrava fatto con l'esclusivo scopo di far notare la superiorit\u00e0 della WWE nei confronti della WCW. Nel 2009, la WWE ha prodotto un nuovo DVD chiamato \"The Rise and Fall of WCW\" che racconta la storia della federazione dalle radici alla vendita alla WWF.\nCampioni finali.\nQuesta \u00e8 la lista dei campioni WCW aggiornata all'ultimo \"Nitro\" il 26 marzo 2001. Tutti questi titoli comunque continuarono ad essere attivi, con l'eccezione del Cruiserweight Tag Team Championship, mai apparso negli show della WWE.\nQuesta \u00e8 la lista degli ultimi campioni WCW sotto le insegne della WWF.\nPay Per View.\nQuesta \u00e8 una lista degli annuali eventi in pay-per-view tenuti dalla WCW. Alcuni di questi eventi erano gi\u00e0 organizzati dalla Jim Crockett Promotions prima che Ted Turner comprasse la federazione nel 1988 cambiandone il nome in WCW nel 1991. I pay per view pubblicizzati nel 1998 avevano la sigla WCW/nWo. Quando la WCW fu comprata dalla WWF, quest'ultima assunse i diritti sui nomi di questi eventi. Fino ad oggi la WWF ha usato solo un nome di un evento WCW, ossia \"The Great American Bash\". Un pay per view della 2001, \"Invasion\", fu pubblicizzato come un pay per view della WWF, WCW e ECW chiamato \"WWF vs. WCW/ECW Invasion\", ma tecnicamente era un pay per view della WWF. Il principale PPV della WCW era \"Starrcade\"."}
{"id": "134022", "revid": "1730115", "url": "https://it.wikipedia.org/wiki?curid=134022", "title": "Extreme Championship Wrestling", "text": "La Extreme Championship Wrestling, nota anche con l'acronimo ECW, \u00e8 stata una federazione di wrestling statunitense con sede nella citt\u00e0 di Philadelphia (Pennsylvania), fondata il 25 aprile 1992 da Tod Gordon e fallita il 4 aprile 2001.\nInizialmente conosciuta con il nome di Eastern Championship Wrestling, fece parte del Circuito indipendente associate alla National Wrestling Alliance fino all'ottobre del 1992, quando Tod Gordon acquis\u00ec la societ\u00e0 e la rinomin\u00f2 Extreme Championship Wrestling. In quegli anni la ECW acquis\u00ec grande popolarit\u00e0 negli Stati Uniti grazie alla sua schiera di tifosi estremamente leale e all'utilizzo di stili di wrestling estremi come l'high-flying e l'hardcore, in contrasto con quello pi\u00f9 tradizionale offerto all'epoca dalle pi\u00f9 note WWF e WCW.\nIn seguito ad una profonda crisi finanziaria, la ECW dichiar\u00f2 il fallimento nell'aprile del 2001. Due anni dopo la World Wrestling Entertainment acquis\u00ec i diritti del relativo marchio e il suo archivio video, dando vita anche ad un pay-per-view intitolato One Night Stand, svoltosi il 12 giugno 2005 all'Hammerstein Ballroom di New York. Nel giugno del 2006 la WWE introdusse ufficialmente la ECW come proprio roster da affiancare a \"Raw\" e \"SmackDown\", ma la abbandon\u00f2 definitivamente nel marzo del 2010.\nStoria.\nTri-State Wrestling Alliance ed Eastern Championship Wrestling.\nL'ECW ebbe origine da una precedente federazione chiamata Tri-State Wrestling Alliance e fondata nel 1989 da Joel Goodhart e facente parte del sistema dei territori NWA.\nNel 1992, Goodhart cedette la federazione a Tod Gordon che ne cambi\u00f2 il nome in Eastern Championship Wrestling che prese come head booker Eddie Gilbert, ma che sostitu\u00ec con Paul Heyman nel settembre 1993. Paul Heyman in precedenza aveva lavorato per la World Championship Wrestling.\nSeparazione dalla National Wrestling Alliance.\nNel 1994 scade il patto di non concorrenza tra Jim Crockett Jr. e Ted Turner e Crockett, che optava per rientrare nel circuito dei territori NWA, chiese a Gordon di organizzare un torneo per il titolo NWA World Heavyweight Championship nella zona di Philadelphia ma il presidente NWA Dennis Coralluzzo nega il permesso temendo che questo evento potesse ridare a Crockett il monopolio del titolo come gi\u00e0 avvenne negli anni ottanta.\nGordon, dal canto suo, invece era per il distacco dalla NWA e programm\u00f2 assieme a Paul Heyman la vittoria del titolo da parte di Shane Douglas su 2 Cold Scorpio con il conseguente abbandono del titolo al centro del ring. La scelta di Douglas non avvenne per caso, poich\u00e9 Coralluzzo aveva pubblicamente insultato Douglas e aveva ordinato ai booker di non inserirlo in nessuna card: con la vittoria del titolo, e il fatto che Douglas butt\u00f2 davvero a terra la cintura NWA per sollevare invece quella dell'ECW, il pretesto per uscire dalla NWA divenne un fatto compiuto. Coralluzzo dichiar\u00f2 infatti che Douglas sarebbe stato spogliato di entrambi i titoli, e di conseguenza Gordon rispose dicendo che da quel giorno lui sarebbe uscito dal circuito NWA per riconoscere Douglas come proprio campione e dando il nuovo nome di Extreme Championship Wrestling alla sua federazione.\nLa ECW registr\u00f2 i suoi spettacoli in un ex magazzino che chiam\u00f2 ECW Arena e che era organizzato con normali sedie, quattro gradoni portatili e un set molto povero che per\u00f2 rifletteva esattamente lo stile di wrestling proposto. Gli spettacoli furono trasmessi da una stazione locale di Filadelfia il marted\u00ec sera e, quando quella stazione fall\u00ec nel 1997, furono trasmessi sul canale WPPX-TV 61.\nExtreme Championship Wrestling.\nAcquisizione di Paul Heyman e collaborazione con altre federazioni.\nNel 1995, l'head booker Paul Heyman acquist\u00f2 la federazione da Tod Gordon, che rimase comunque negli spettacoli come commissioner on-screen. Gordon abbandon\u00f2 anni dopo dichiarando che fossero motivi di famiglia, ma secondo alcune voci sarebbe stato licenziato da Heyman poich\u00e9 incitava i lottatori a passare alla concorrente World Championship Wrestling (WCW).\nNella storyline, durante un evento della World Wrestling Federation chiamato King of the Ring 1995 e tenutosi nella zona di Philadelphia, durante un match tra Mabel e Savio Vega la folla ha cominciato a intonare il coro \"ECW! ECW! ECW!\" ed il 22 settembre 1996, durante l'evento WWF In Your House 10: Mind Games, alcune star della ECW come Paul Heyman, The Sandman, Tommy Dreamer e Tazz sono in prima fila, con Sandman che passa anche una birra a Savio Vega durante uno Strap match contro Bradshaw.\nVince McMahon (il presidente della WWF), vista la fama locale acquisita dalla ECW, decise di investire su di essa portandola sugli schermi nazionali americani e il 24 febbraio 1997 successe che durante una puntata di Raw, i wrestler della ECW invadono la WWF al Manhattan Center e nei mesi seguenti viene organizzato un pay-per-view che prevedeva tre match disputati tra i wrestler delle due federazioni e organizzati da Paul Heyman (head booker ECW) e Jerry Lawler (commentatore e personaggio ben noto in WWF e proprietario della United States Wrestling Association USWA).\nL'invasione inoltre scaten\u00f2 una faida interpromozionale tra la ECW e la USWA e nel corso del 1997 avvenne uno folto scambio di wrestler e altri personaggi tra le due federazioni.\nAnche nell'ambito del rapporto ECW - WWF avvennero degli scambi e il 13 aprile 1997 la ECW trasmise il suo primo pay-per-view chiamato Barely Legal dove nel main event Terry Funk sconfisse Raven vincendo il titolo ECW World Heavyweight Championship.\nNel PPV di giugno (Wrestlepalooza 1997), Raven disput\u00f2 il suo ultimo match in ECW prima trasferirsi in WCW perdendo contro Tommy Dreamer il quale venne in seguito attaccato da Lawler, episodio da cui ne usc\u00ec la sfida ad Hardcore Heaven 1997, vinta da Dreamer.\nL'ECW produsse PPV anche nel 1998 e 1999 continuando ad aumentare la sua fama e il motivo del suo grande successo consisteva nel fatto di saper produrre materiali diversi dalle altre federazioni proponendo lottatori privi di un personaggio preciso e che si mostravano pi\u00f9 come s\u00e9 stessi e molto pi\u00f9 veri dei personaggi interpretati in WWF e WCW. Inoltre le storyline si adottavano a un pubblico adulto e spesso a sfondo sessuale.\nUn altro evento documentato della ECW \u00e8 stato Born to Be Wired.\nRivalit\u00e0 con altre federazioni e bancarotta.\nNell'aprile del 2000, il detentore del titolo ECW World Heavyweight Championship Mike Awesome fa un'apparizione a Monday Nitro attaccando Kevin Nash ed in seguito Lance Storm dichiara che Awesome non avrebbe firmato il contratto con ECW fin quando Heyman non avesse pagato gli stipendi arretrati. Nella rivalit\u00e0, l'Executive Producer WCW Eric Bischoff avrebbe voluto far s\u00ec che Awesome buttasse la cintura nel cestino dell'immondizia come aveva fatto Madusa nel suo passaggio da WWF alla WCW, ma tutto ci\u00f2 non fu possibile poich\u00e9 Heyman aveva presentato un'ingiunzione e il compromesso venne raggiunto quando Awesome si lasci\u00f2 convincere nel perdere il titolo contro Tazz ad un evento ECW tenutosi il 13 aprile 2000.\nNel 2000, la ECW debutt\u00f2 nella costa occidentale degli Stati Uniti con il PPV Heat Wave svoltosi a Los Angeles e nell'agosto 1999 cominci\u00f2 a distribuire gli spettacoli su scala nazionale tramite l'emittente TNN e, nonostante la poca pubblicit\u00e0 disponibile e i pochi fondi, il suo prodotto diviene lo spettacolo principale del canale televisivo. Nel mese di ottobre 2000 per\u00f2, la TNN scinde il contratto per permettere allo spettacolo di punta della WWF Raw di passare sul loro canale.\nLa ECW continua a produrre spettacoli nei mesi successivi non riuscendo per\u00f2 a trovare una nuova emittente nazionale ed il 30 dicembre 2000 l'ultima produzione della ECW viene trasmessa su una rete locale, mentre l'ultimo PPV fu Guilty As Charged il 7 gennaio 2001. Il PPV Living Dangerously previsto per l'11 marzo viene cancellato nel mese di febbraio per problemi finanziari ed Heyman dichiara bancarotta il 4 aprile 2001. Secondo Heyman, la ECW \u00e8 scomparsa a causa della mancata copertura televisiva.\nCon la dichiarazione di bancarotta, tutti i beni vengono acquistati dalla World Wrestling Federation.\nAlliance.\nA pochi mesi dalla scomparsa, la ECW risorse come stable all'interno della World Wrestling Federation con la storyline dell'Invasion. Nell'edizione di Raw del 9 luglio, Paul Heyman ha fatto il suo debutto insieme a Rob Van Dam e Tommy Dreamer. Prima della fine della puntata, Heyman rivela che ha venduto la federazione a Stephanie McMahon e che insieme alla World Championship Wrestling guidata da Shane McMahon distruggeranno la WWF.\nLa faida dur\u00f2 per circa sei mesi e si concluse con la vittoria della WWF sull'Alliance a Survivor Series 2001.\nDocumentari.\nNell'estate del 2003, la WWE ha acquistato la videoteca ECW in un tribunale fallimentare. Grazie a questa serie di video, \u00e8 uscito un doppio disco intitolato \"The Rise and Fall of ECW\" nel 2004.\nVari ritorni.\nCon l'uscita dei DVD, l'interesse verso l'ECW \u00e8 rinato, con la WWE che nel 2005 ha organizzato un pay-per-view chiamato One Night Stand che \u00e8 stato caratterizzato dall'avere match in card composti da wrestler della ECW originale. A causa del successo riscosso, la WWE ha organizzato lo stesso evento l'anno successivo, chiamato One Night Stand 2006 e che ha visto nascere il roster ECW capeggiato da Paul Heyman affiancato ai brand di Raw e SmackDown. Durante l'evento Rob Van Dam ha sconfitto John Cena conquistando il WWE Championship, vedendosi anche nominare ECW World Heavyweight Champion. Il roster esister\u00e0 fino al 16 febbraio 2010, quando verr\u00e0 rimpiazzato dal reality WWE: NXT. Nello stesso weekend di One Night Stand 2005 si \u00e8 tenuta un'altra riunione promossa da Shane Douglas, Cody Michaels e Jeremy Borash tenutasi alla ECW Arena il 10 giugno e intitolata Hardcore Homecoming. A causa del successo della manifestazione, un tour \u00e8 stato promosso in giro per gli Stati Uniti. Dopo il debutto di Tommy Dreamer in Total Nonstop Action Wrestling e la creazione di una stable formata da ex ECW e chiamata EV 2.0, il presidente della TNA Dixie Carter ha creato un pay-per-view tributo chiamato Hardcore Justice. Una nuova federazione chiamata Extreme Rising \u00e8 stata creata da Shane Douglas, Cody Michaels, Kevin Kleinrock e Steve e Michael O'Neil. Questa federazione offre match di ex stelle ECW contro giovani talenti abbracciando lo stile hardcore dell'ECW originale. Il primo show si \u00e8 tenuto il 28 aprile 2012.\nLe stelle della ECW erano lottatori che sono entrati nella leggenda dell'Hardcore come Terry Funk, Tommy Dreamer, Rob Van Dam, Sabu, i Dudley Boyz, Cactus Jack, Shane Douglas, Raven, Rhino, Taz, The Sandman, New Jack, Jerry Lynn e molti altri. \nCaso Mass Transit.\nIl \"caso Mass Transit\" \u00e8 un incidente accaduto il 23 novembre del 1996 a Revere, Massachusetts, durante un match della ECW.\nUn aspirante wrestler di 158,8\u00a0kg di nome Eric Kulas convinse l'allora presidente e booker della federazione Paul Heyman a farlo combattere con lo pseudonimo di Mass Transit in un tag team match assieme a D-Von Dudley contro \"The Gangstas\" (New Jack e Mustapha Saed). Kulas prese il posto del wrestler Axl Rotten, il quale avrebbe dovuto prendere parte al match ma che non si present\u00f2 quando fu il momento di disputare l'incontro. Il match si svolse nel corso di un house show organizzato a Revere.\nNel corso del match D-Von e Mustapha combatterono fuori dal ring mentre New Jack e Kulas lottarono al suo interno. Il match seguva una trama molto semplice e dove Mustapha teneva D-Von lontano dal ring mentre New Jack colp\u00ec ripetutamente Kulas con diversi oggetti (foreign object) come delle sedie ed un tostapane. Sul finale del match New Jack procur\u00f2 una ferita sulla fronte a Kulas per un bladejob, ma le cose non andarono nel verso sperato poich\u00e9 il taglio procur\u00f2 una ferita di gravi entit\u00e0 e Jerome Young, il wrestler che interpreta la gimmick di New Jack, venne arrestato al termine del match ed il primo PPV della ECW, che si sarebbe dovuto svolgere pochi giorni dopo, venne cancellato.\nLe autorit\u00e0 in seguito appurarono che Kulas ment\u00ec ad Heyman circa la sua et\u00e0 e le sue precedenti esperienze sul ring dato che in realt\u00e0 aveva solo 17 anni (non 23 come aveva dichiarato) e non si era mai sottoposto ad alcun allenamento professionale come wrestler.\nTre anni dopo l'incidente Jerome \"New Jack\" Young fu accusato di aggressione a mano armata e denunciato dalla famiglia Kulas. Dopo aver sentito della richiesta fatta da Eric Kulas a New Jack di \"fargli prendere colore\" (dall'inglese make him \"get color\", richiesta ritenuta assimilabile al \"farlo sanguinare\") una giuria dichiar\u00f2 Young non colpevole di tutte le accuse dal punto di vista penale ed in seguito fu dichiarato non perseguibile nemmeno per via civile.\nL'incidente ebbe anche conseguenze nell'immediato poich\u00e9 il primo PPV della ECW Barely Legal, venne cancellato dal provider IN DEMAND e Paul Heyman come ammise nel DVD \"The Rise and Fall of ECW\", supplic\u00f2 la IN DEMAND di mandarlo in onda riuscendo a convincerli e l'evento fu trasmesso alcuni mesi dopo.\nAlcuni wrestler che testimoniarono in favore di Jerome Young al processo sostennero che Eric Kulas assunse un comportamento estremamente arrogante ed esigente nel backstage prima del match e quando gli fu detto che avrebbe dovuto subire un bladejob nel corso del match, Kulas chiese a Young di ferirlo, giacch\u00e9 lui non ne era capace perch\u00e9 non l'aveva mai fatto prima. Dissero inoltre che Stephen Kulas, il padre del ragazzo che si trovava tra gli spettatori a bordo ring, sgrid\u00f2 e critic\u00f2 The Gangstas nel corso del match ed url\u00f2 \"He's only 17!\" (ingl.: \"Ha solo 17 anni!\") e \"Take it easy on him, he's just a kid!\" (\"Andateci piano con lui, \u00e8 solo un ragazzino!\") nel momento in cui lo isolarono da D-Von e lo colpirono assieme. Quando fu il momento di ferire Kulas, a detta di Young questi si spost\u00f2, causando un taglio con la lametta ben pi\u00f9 profondo di quanto pianificato, tranciando due arterie poste sulla fronte; la ferita richiese cinquanta punti di sutura. Nel documentario non autorizzato di Jeremy Borash \"Forever Hardcore\" Young sostenne di aver utilizzato un bisturi.\nUn video girato nel corso del match mostr\u00f2 New Jack chiedere a Kulas: \"You alright?\" (\"Stai bene?\"); alcuni considerano il suo agire subito dopo l'azione come parte dello spettacolo e non come rappresentazione di un'effettiva preoccupazione. Dopo il bladejob The Gangstas colpirono ancora di pi\u00f9 Eric Kulas, spingendo Stephen Kulas ad urlare di suonare la campanella per terminare l'incontro.\nQuando i medici arrivarono sul ring per aiutare Kulas, New Jack prese il microfono e disse chiaramente che non gli importava affatto della salute del ragazzo. New Jack sostenne in seguito che quando scopr\u00ec che Kulas aveva mentito non prov\u00f2 alcun rimorso per quanto accaduto.\nUn video girato con una telecamera da un fan \u00e8 tuttora molto diffuso nella comunit\u00e0 di appassionati di wrestling su internet.\nEric Kulas mor\u00ec il 12 maggio 2002 all'et\u00e0 di 22 anni, in seguito a delle complicazioni sorte dopo un intervento di bypass gastrico.\nIn un libro edito della World Wrestling Entertainment (WWE) Heyman ricorda che Stephen Kulas ed un wrestler che era in loro compagnia garantirono per Eric, confermando che il giovane aveva frequentato la scuola di wrestling di Killer Kovalski. Nel libro si racconta che mentre i medici lo portavano via il giovane venne scortato da Tommy Dreamer, il quale gli tenne la mano. Mentre passava accanto agli spettatori, Kulas mostr\u00f2 loro il dito medio, volendo portare avanti la gimmick del \"bad guy\".\nTNN\nECW su TNN \u00e8 stato un programma televisivo americano di wrestling trasmesso su TNN (ora Spike TV). Creato da Paul Heyman, il proprietario della Extreme Championship Wrestling (ECW), ha presentato i match originali della ECW, in onda il venerd\u00ec sera, era l'unico programma nazionale televisivo nella storia della ECW.L'episodio finale and\u00f2 in onda il 6 ottobre 2000.\nOrigine\nNel 1999, Heyman ha firmato un contratto triennale con TNN, nella speranza di ampliare il business. Prima di essere trasmessi su TNN, gli spettacoli della ECW erano trasmessi solo tramite syndication. TNN trasmetteva la ECW il venerd\u00ec sera nella speranza di aumentare l'audience da parte dei giovani ragazzi. Grazie alla ECW, TNN ricevette un aumento dell'audience da parte di ragazzi specialmente maschi.\nI primi segni di un rapporto roccioso tra l'ECW e la TNN \u00e8 avvenuto quando il presidente presidente David Hall implicava che il programma sarebbe stato \"attenuato\" dalla solita roba ECW, ovvero i match pi\u00f9 violenti. A causa dell'ascesa della WWF, i DVD della ECW erano in caduta, e a causa di ci\u00f2 il presidente della ECW Paul Heyman sostenne che le richieste della TNN di abbassare i contenuti estremi della ECW erano eccessivi.\nCancellazione\nECW venne trasmesso su TNN per circa 13 mesi e mezzo, poi per\u00f2 il 25 settembre 2000 sulla stessa rete cominci\u00f2 a venire trasmesso WWF RAW, e dopo 2 settimane la ECW cedette alla forza della WWF e lo show venne cancellato dal canale.\nRinascita.\nNel giugno 2006 la World Wrestling Entertainment (WWE) diede ufficialmente vita ad un nuovo brand noto come \"ECW\". Prima ancora, la federazione organizz\u00f2 due eventi speciali in pay-per-view nel 2005 e nel 2006 chiamati ECW One Night Stand.\nHardcore Homecoming.\nShane Douglas organizz\u00f2 un altro show commemorativo sulla ECW chiamato Hardcore Homecoming il 10 giugno 2005 nella \"ECW Arena\". Lo show non fu ufficialmente uno show commemorativo sulla federazione in quanto la WWE possiede tutti i diritti sul nome ECW. Visto il grande successo, il roster che ha preso parte ad Hardcore Homecoming ha organizzato un tour negli Stati Uniti.\nEventi della ECW.\nEventi a pagamento.\n\u2020 Prodotto dalla World Wrestling Entertainment."}
{"id": "134025", "revid": "486946", "url": "https://it.wikipedia.org/wiki?curid=134025", "title": "A.C. Siena", "text": ""}
{"id": "134026", "revid": "1543377", "url": "https://it.wikipedia.org/wiki?curid=134026", "title": "Enrico Gasbarra", "text": "Biografia.\nSi iscrive alla Democrazia Cristiana (DC) nel 1978, quando ha 16 anni. L'anno dopo viene eletto presidente regionale nel Lazio del Movimento Giovanile della Democrazia Cristiana, l'organizzazione giovanile della DC. Successivamente si laurea in Giurisprudenza presso l'Universit\u00e0 degli Studi di Roma \"La Sapienza\", dove fu anche consigliere di Facolt\u00e0.\nNel 1983, viene nominato relatore della Commissione Ministeriale \"Giacobbe\" del Ministero dei lavori pubblici per la modifica delle \"Legge 392 sui contratti di locazione non abitativi\".\nDal 1984 presta la propria attivit\u00e0 lavorativa presso la Direzione Generale della Telecom Italia.\nDal 1989 al 1993, \u00e8 consulente di societ\u00e0 del settore delle partecipazioni statali.\nFonti di stampa gli attribuiscono la propriet\u00e0 di 11 fabbricati a Roma. Lui dichiara \u00ab\"1 appartamento, 1 posto auto, 1 cantina di propriet\u00e0 pervenuti per successione; 1 appartamento e 1 cantina in compropriet\u00e0 al 50%; 3 locali commerciali in compropriet\u00e0 al 25% pervenuti per successione; 1 appartamento, 1 posto auto, 1 cantina al 25% pervenuti per successione\"\u00bb.\nA giugno 2019 il governatore del Lazio, Nicola Zingaretti, lo nomina presidente dell'ISMA - Istituti di Santa Maria in Aquiro, Ipab che fornisce servizi socio-sanitari ai minori e agli anziani in condizioni di emarginazione e di disagio psico-fisico e sociale.\nAttivit\u00e0 politica.\nGli inizi.\nNel 1984 viene eletto Consigliere nazionale e componente della Direzione del Movimento Giovanile della DC.\nNel 1985, viene eletto consigliere della I Circoscrizione del Comune di Roma (attuale Municipio I), ricoprendo l'incarico di presidente della Commissione Traffico-Urbanistica.\nConsigliere comunale e vicesindaco.\nSempre nel 1989, viene eletto consigliere comunale in minoranza nel piccolo comune di Cittareale, di cui la famiglia \u00e8 originaria e viene rieletto consigliere della I Circoscrizione di Roma con il maggior numero di voti in assoluto. In virt\u00f9 di questo, viene eletto Presidente della Circoscrizione, incarico che ricopre fino al 1993.\nNel 1993 diventa consigliere comunale di Roma e viene eletto Presidente del Consiglio Comunale. L'anno seguente aderisce al Partito Popolare Italiano (dove viene eletto Consigliere Nazionale, incarico confermato negli anni a venire).\nAlle elezioni regionali del 2000, viene eletto consigliere regionale del Lazio per il PPI con oltre 13.000 voti di preferenza e viene nominato vicepresidente della Commissione regionale per la Famiglia. Nel giugno del 2001 diventa vicesindaco di Roma nella giunta di Walter Veltroni ed aderisce a La Margherita.\nPresidente della Provincia di Roma.\nNel 2003, viene eletto Presidente della Provincia di Roma, ottenendo il 53,4% delle preferenze alla guida di una coalizione di centro-sinistra composta da DS, Margherita, PRC, Verdi, Udeur, PdCI, SDI, Italia dei Valori e (successivamente alla sua costituzione) Sinistra Democratica. Ha Goffredo Bettini come capo del dipartimento comunicazione.\nDal 2003 al 2007 la Provincia di Roma ha erogato 3 milioni e mezzo di euro per risarcire venti consiglieri dei mancati guadagni per loro attivit\u00e0 professionale privata dovuti alla loro elezione in consiglio provinciale.\nNel 2007, dopo due anni di scavi archeologici, da Presidente della Provincia di Roma apre al pubblico le Domus Romane di Palazzo Valentini. Un intervento di valorizzazione portato avanti e curato da Piero Angela e da un\u2019\u00e9quipe di tecnici ed esperti dopo aver rimosso 1250 quintali di materiale di scarto, scaffali, mobili e scartoffie, portati via con 130 camion. Nello stesso anno aderisce al Partito Democratico.\nDeputato alla Camera.\nL'11 febbraio 2008, d\u00e0 le dimissioni da Presidente della Provincia cos\u00ec da partecipare alle Politiche del 13-14 aprile 2008, dove \u00e8 candidato ed eletto alla Camera dei deputati per il Partito Democratico nel Collegio Lazio 1.\nIl 20 febbraio 2012 \u00e8 stato eletto segretario regionale del Partito Democratico del Lazio e nel gennaio 2014 si \u00e8 dimesso.\nAlle Elezioni politiche italiane del 2013 \u00e8 candidato ed eletto alla Camera dei deputati al secondo posto della lista PD nella circoscrizione Lazio I. \u00c8 menzionato dai giornali durante le primarie. Il 25 settembre 2013 viene eletto Segretario della Camera dei Deputati in quota PD con 342 voti di preferenza sostituendo il neo nominato Sottosegretario all'Interno Giampiero Bocci. Tra gli 11 parlamentari definiti pacifisti per non aver votato a favore della missione italiana in Libia.\nEuroparlamentare.\nNel luglio 2014 si costituisce l'associazione NoiDem, corrente PD di Umberto Marroni e Lorenza Bonaccorsi. Nel 2014 \u00e8 eletto nelle Elezioni europee con il PD nella circoscrizione del Centro. Con 112.762 preferenze \u00e8 il terzo nella Circoscrizione Centro per il Pd \u00e8 rieletto dietro a Bonaf\u00e8 e Sassoli (53.593 voti solo a Roma). Fa parte della commissione giuridica.\nNell'aprile 2019 sceglie di non candidarsi alle elezioni europee, dichiarando comunque il proprio sostegno al Partito Democratico.\nControversie.\nDal dicembre 2014 la stampa riporta il nome di Gasbarra con riferimento a finanziamenti di CPL Concordia e a una telefonata di Salvatore Buzzi intercettata nel maggio 2014. Gasbarra smentisce: \u00abNon conosco, non ho mai avuto incontri con Buzzi, o altre persone di quel \u201csistema\u201d. Non so perch\u00e9 si dice che mi avrebbero dato qualche voto, di sicuro io non gli ho mai chiesto voti n\u00e9 contributi o finanziamenti, che infatti non ho ricevuto\u00bb."}
{"id": "134035", "revid": "30610", "url": "https://it.wikipedia.org/wiki?curid=134035", "title": "Polivinilcloruro", "text": "Il polivinilcloruro, noto anche come cloruro di polivinile o con la corrispondente sigla PVC, \u00e8 il polimero del cloruro di vinile, avente formula -(CH2CHCl)n- e peso molecolare compreso tra le e le .\n\u00c8 il polimero pi\u00f9 importante della serie ottenuta da monomeri vinilici ed \u00e8 una delle materie plastiche di maggior consumo al mondo.\nPuro, \u00e8 un materiale rigido; deve la sua versatilit\u00e0 applicativa alla possibilit\u00e0 di essere miscelato anche in proporzioni elevate a composti inorganici e a prodotti plastificanti, come per esempio gli esteri dell'acido ftalico, che lo rendono flessibile e modellabile. Viene considerato stabile e sicuro nelle applicazioni tecnologiche a temperatura ambiente, ma estremamente pericoloso se bruciato o scaldato a elevate temperature e in impianti inidonei al suo trattamento, per via della presenza di cloro nella molecola, che pu\u00f2 liberarsi come acido cloridrico, secondo la seguente reazione:\nIl PVC non degrada depolimerizzando a formare cloruro di vinile monomero; diossina e furani si possono formare quando il materiale \u00e8 decomposto termicamente, ma non si formano quando il PVC brucia per la loro facile ossidazione alle alte temperature.\nCome le altre materie plastiche \u00e8 un polimero facilmente riciclabile (codice SPI - resin identification coding system 3), con impianti adeguati. Il pi\u00f9 comune e meno costoso \u00e8 il riciclaggio fisico/meccanico. Sono in via di sviluppo anche tecnologie di riciclaggio chimico (come la tecnica Vinyloop).\nStoria.\nIl cloruro di polivinile fu osservato per caso in due occasioni nel corso del XIX secolo, prima nel 1835 da Henri Victor Regnault e quindi nel 1872 da Eugen Baumann. In entrambi i casi una massa bianca solida di polimero fu trovata all'interno di bottiglie di cloruro di vinile lasciate esposte alla luce solare.\nAll'inizio del XX secolo i tentativi di uno sfruttamento commerciale del prodotto da parte del russo Ivan Ostromislenskij e del tedesco Fritz Klatte della Griesheim-Elektron furono frustrati dalla difficolt\u00e0 di lavorare il materiale, troppo rigido e fragile.\nNel 1926, Waldo Semon della B.F. Goodrich svilupp\u00f2 una tecnica per rendere lavorabile il PVC, miscelandolo con degli additivi plastificanti. Il prodotto risultante, pi\u00f9 flessibile e facile da lavorare, raggiunse presto un diffuso utilizzo.\nI primi co-polimeri a base di cloruro di polivinile e acetato di polivinile furono prodotti dalla statunitense Union Carbide nel 1927; sei anni dopo, in Germania la IG Farben brevettava le tecniche di polimerizzazione in emulsione.\nIn Italia, uno dei principali produttori di PVC \u00e8 stata la Montedison, che aveva nel polo petrolchimico di Porto Marghera, a Venezia, i suoi impianti di produzione del polimero e del monomero corrispondente. La prima impresa a cominciare la produzione industriale di PVC in Italia fu invece la S.A. Ursus Gomma di Vigevano che costru\u00ec, nel 1939, un nuovo impianto appositamente creato per la lavorazione del nuovo materiale. Brescia \u00e8 stata fino agli anni novanta un importante centro per la produzione di PVC.\nSintesi.\nLa reazione di polimerizzazione del cloruro di vinile porta alla formazione di lunghe molecole lineari\ne viene innescata dall'aggiunta di un \"iniziatore\", ovvero un composto capace di generare radicali.\nLa reazione \u00e8 tale da privilegiare un abbinamento \"testa-coda\" delle molecole di cloruro di vinile, ovvero con gruppi alternati codice_1 e codice_2 lungo la catena.\nLa reazione di polimerizzazione \u00e8 esotermica, ovvero produce calore, pertanto la temperatura all'interno del reattore deve essere controllata in modo da impedire il surriscaldamento della massa di reazione, che potrebbe portare anche a una reazione esplosiva. Per tale ragione la sintesi del PVC viene raramente condotta \"in massa\", ovvero aggiungendo l'iniziatore a una massa di cloruro di vinile. Anche quando la reazione in massa viene mantenuta sotto controllo, si possono originare dei locali surriscaldamenti che alterano sensibilmente le propriet\u00e0 meccaniche e l'aspetto del polimero ottenuto.\nPer disperdere il calore di reazione, la reazione viene condotta in soluzione, in emulsione o in sospensione; in questo modo il mezzo liquido (un solvente o l'acqua) asporta il calore evaporando; i vapori vengono quindi condensati e riciclati nel reattore.\nPropriet\u00e0.\nAl termine delle reazioni di polimerizzazione si presenta come polvere o come granulato bianco; la densit\u00e0 \u00e8 generalmente di 1,40-1,45\u00a0g/cm\u00b3.\nIl PVC pu\u00f2 essere trasformato in articoli rigidi (u-PVC), semirigidi e plastificati. Il PVC plastificato (p-PVC) \u00e8 addizionato con additivi plastificanti che ne aumentano la morbidezza .\nIl PVC \u00e8 un polimero instabile alla luce e al calore. In particolare durante il processo produttivo il calore e lo shear hanno su di esso un effetto degradativo che si manifesta con l'emissione di acido cloridrico. Ci\u00f2 determina la formazione di sequenze polieniche e di una struttura reticolata che causano una forte variazione di colore (prima giallo, poi rosso, bruno, nero) e un aumento della viscosit\u00e0 del fuso. Per questa ragione per poterlo processare occorre aggiungere additivi come gli stabilizzanti, i lubrificanti, gli aiuto di processo ecc. Gli stabilizzanti possono essere prodotti con saponi di calcio e zinco, molecole organiche, derivati organometallici dello stagno, sali di bario, carbossilati di cadmio e sali di piombo . In Unione Europea l'uso degli stabilizzanti a base cadmio \u00e8 terminato nel 2007 . Nei cavi elettrici e nelle spine l'impiego degli stabilizzanti al piombo \u00e8 stato vietato con l'entrata in vigore nel 2003 della direttiva 2002/95/CE (RoHS) e gli stabilizzanti al piombo sono stati sostituiti da quelli calcio zinco. In Unione Europea il completamento della sostituzione degli stabilizzanti al piombo \u00e8 stato raggiunto a fine 2015, a seguito della decisione volontaria dei produttori di stabilizzanti (ESPA) di passare ad alternative quali gli stabilizzanti calcio zinco e quelli calcio organico . \nApplicazioni.\nGli utilizzi del PVC sono innumerevoli: pu\u00f2 essere modellato per stampaggio a caldo nelle forme desiderate, estruso, calandrato, oppure ridotto a liquido per la spalmatura di tessuti, superfici, serbatoi, valvole, rubinetti, vasche e fibre tessili artificiali.\nLe applicazioni pi\u00f9 rilevanti sono la produzione di tubi per edilizia (per esempio grondaie e tubi per acqua potabile), cavi elettrici, profili per finestra, pavimenti vinilici, pellicola rigida e plastificata per imballi e cartotecnica.\nIn termini applicativi, il PVC \u00e8 la materia plastica pi\u00f9 versatile conosciuta. \u00c8 il \"vinile\" per antonomasia usato per la produzione dei dischi.\nPVC per uso tessile.\nDi PVC per uso tessile ne esistono pi\u00f9 tipi. Il primo tipo, commercialmente chiamato Movil, fu prodotto in Francia gi\u00e0 nel '49 a partire da PVC essenzialmente amorfo.\nUn secondo tipo, commercialmente chiamato Leavil, \u00e8 costituito da PVC cristallino ed \u00e8 di qualit\u00e0 migliore.\nTrov\u00f2 diffusione per i pigiama dei bambini, perch\u00e9 migliori dal punto di vista ignifugo.\nPer lo stesso motivo le fibre cloroviniliche vengono usate per la produzione di parrucche.\nNel complesso la produzione di fibre cloroviniliche fu, per\u00f2, presto quasi abbandonata.\nPVC per uso industriale.\nIl PVC \u00e8 anche il principale materiale con cui sono realizzati i manti di copertura delle coperture mobili industriali, capannoni, magazzini mobili, teloni per strutture e coperture di automezzi per il trasporto e la logistica (TIR).\nIgiene industriale.\nIl monomero del PVC, il cloruro di vinile (CVM), \u00e8 considerato un potente cancerogeno. In particolare a Venezia \u00e8 stato celebrato un processo per omicidio colposo riguardante i vertici della Montedison di Porto Marghera, che ha avuto ampia risonanza vista l'accertata mancanza di precauzioni volte a minimizzare l'assorbimento di CVM da parte degli operai."}
{"id": "134036", "revid": "1318658", "url": "https://it.wikipedia.org/wiki?curid=134036", "title": "Pvc (disambigua)", "text": ""}
{"id": "134037", "revid": "400694", "url": "https://it.wikipedia.org/wiki?curid=134037", "title": "Cloruro di polivinile", "text": ""}
{"id": "134040", "revid": "109101554", "url": "https://it.wikipedia.org/wiki?curid=134040", "title": "TheFutureEmbrace", "text": "TheFutureEmbrace \u00e8 il primo LP della carriera solista di Billy Corgan, uscito il 21 giugno 2005.\nAltre informazioni.\n\"The Future Embrace\" cambia decisamente rotta rispetto a \"Mary Star of the Sea\", il controverso disco del super-gruppo \"Zwan\": dal rock chitarristico, spesso solare e frizzante, si ritorna ad atmosfere malinconiche e crepuscolari. Dal punto di vista musicale riemerge la passione di Corgan per la musica New wave ed il synth-pop anni '80 (ricordiamo la sua collaborazione con i \"New Order\", sia in tour che in studio, sul disco \"Get Ready\") e le chitarre passano decisamente in secondo piano, lasciando ampio spazio a sintetizzatori, sequencer e drum machines.\nSe si vuole ricercare un paragone con i lavori precedenti di Corgan, sicuramente il disco meno distante da Future Embrace \u00e8 Adore degli Smashing Pumpkins.\nIl disco viene accolto abbastanza freddamente, sia dai fan che della critica: tra le canzoni, comunque, vanno ricordate \"Tolovesomebody\" (suggestiva cover dei Bee Gees virata in minore, che ospita Robert Smith dei The Cure), \"DIA\" (il pezzo pi\u00f9 rock del lotto, originariamente regalato a Courtney Love, con il fido Chamberlin alla batteria), \"The Cameraeye\" (un intrigante mambo elettronico) e la conclusiva \"Strayz\" (jazz sintetico e minimalista)."}
{"id": "134041", "revid": "125911984", "url": "https://it.wikipedia.org/wiki?curid=134041", "title": "Ghostbusters - Acchiappafantasmi", "text": "Ghostbusters - Acchiappafantasmi (\"Ghostbusters\") \u00e8 un film del 1984 diretto da Ivan Reitman e interpretato da un gruppo di attori provenienti dalla popolare trasmissione televisiva Saturday Night Live.\n\"Ghostbusters\" \u00e8 stato acclamato dalla critica ed \u00e8 diventato un fenomeno culturale. \u00c8 stato ben accolto per la sua abile miscela di commedia, azione e horror, e la performance di Bill Murray \u00e8 stata spesso elogiata. Il film \u00e8 stato anche il secondo film di maggior incasso di quell'anno e la commedia con il maggior incasso di tutti i tempi all'epoca.\nNel 2000 la pellicola \u00e8 arrivata alla posizione numero ventotto nella lista delle migliori cento commedie statunitensi di sempre (AFI's 100 Years... 100 Laughs), secondo un sondaggio effettuato dall'American Film Institute. Nel 2015 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nIn Italia \u00e8 uscito al cinema il 21 novembre 1984 distribuito dalla CEIAD.\nIl film ha dato inizio all'omonima serie, che comprende anche altri media.\nTrama.\nNew York, 1984. Peter Venkman, Raymond \"Ray\" Stantz ed Egon Spengler sono tre ricercatori universitari di parapsicologia che studiano da tempo, ma con scarsi risultati, i fenomeni paranormali. Contattati dalla biblioteca pubblica di New York, sulla 5\u00aa strada, si trovano per la prima volta faccia a faccia con un ectoplasma, quello dell'ex bibliotecaria Eleanor Twitty, la \"Signora in Grigio\". Raccolti dei campioni, iniziano a valutare le potenzialit\u00e0 della scoperta, e poco dopo vengono cacciati dal rettore dell'universit\u00e0 per mancanza di risultati.\nConvinto Ray a mettere un'ipoteca sulla sua casa d'infanzia, con i soldi ottenuti i tre intraprendono una nuova e avveniristica attivit\u00e0, quella di acchiappa-fantasmi su richiesta e a pagamento. Grazie a Egon vengono messe a punto apparecchiature sofisticate e tecnologie all'avanguardia, come lo zaino protonico, in grado di catturare l'energia psicocinetica dei fantasmi tramite flussi di particelle, il rilevatore di energia psicocinetica, che serve a rilevare la presenza dei fantasmi, le \"ghost-trap\", in grado di intrappolarli, e le \"griglie di contenimento\", in grado di fungere da serbatoio per i fantasmi catturati. I tre quindi acquistano un cadente palazzo in disuso, un tempo sede dei vigili del fuoco, e ne fanno la loro sede operativa, e modificano, per farne il loro mezzo di trasporto, una vecchia ambulanza, divenuta celebre come Ecto 1 (dal numero di targa). A questo punto non resta loro che attendere le prime telefonate, che per\u00f2 tardano ad arrivare. L'unica cliente \u00e8 Dana Barrett, una violoncellista che vede nel frigorifero di casa sua strane apparizioni di mostruose creature che pronunciano il nome \"Zuul\", della quale Venkman si innamora, non ricambiato.\nFinalmente ricevono una chiamata da un grande e lussuoso albergo del centro, il Sedgewick Hotel, infestato da un bizzarro e ingordo ectoplasma verde, Slimer, al dodicesimo piano, dove i tre possono testare gli zaini protonici: dopo essersi divisi, il primo a incontrare lo spirito \u00e8 Ray, che tenta senza successo di prenderlo mentre si ingozza di dolci, e il secondo sar\u00e0 Venkman, che avr\u00e0 un contatto fisico con lo spettro (pur senza riuscire a intrappolarlo) e rimarr\u00e0 ricoperto della sostanza appiccicosa di cui Slimer \u00e8 fatto. I tre lo seguono e lo catturano nella sala da ballo, dove testano con successo anche le trappole, causando per\u00f2 parecchi danni con i raggi sparati dagli zaini. Da allora le chiamate aumentano sempre pi\u00f9, gli \"Acchiappafantasmi\" cominciano a ripulire la citt\u00e0 dagli spiriti e spiritelli che stanno terrorizzando i cittadini e ottengono in breve tempo grande successo e popolarit\u00e0 (compaiono, infatti, in TV, su USA Today, sul Time e nello show di Larry King). Per far fronte alla sempre maggiore mole di lavoro viene assunto un ulteriore membro della squadra, Winston Zeddemore.\nBen presto, per\u00f2, i quattro devono fare i conti con una minaccia ancora pi\u00f9 grande: il funzionario del Dipartimento dell'ambiente Walter Peck, giudicando il lavoro degli Acchiappafantasmi nocivo, pericoloso e totalmente irrispettoso delle leggi ambientali, fa irruzione nella loro sede operativa e toglie l'energia al dispositivo in cui erano imprigionati tutti i fantasmi catturati fino ad allora, liberandoli. In citt\u00e0 si diffonde il panico e i quattro vengono arrestati. Nel frattempo Gozer, una divinit\u00e0 sumera del 6000 a.C., sta per reincarnarsi e tornare sulla Terra; per questo i suoi due adoratori, Zuul il \"Guardia di Porta\" e Vinz Clortho il \"Mastro di Chiavi,\" iniziano a possedere rispettivamente Dana e il suo vicino di casa, l'ingenuo Louis Tully.\nRinchiusi in cella, Ray ed Egon hanno il tempo di capire la situazione: il palazzo in cui vivevano Dana e Louis \u00e8 stato progettato da un pazzo e geniale architetto, di nome Ivo Shandor, capo di una setta devota a Gozer, che lo ha fatto costruire nella posizione e nel modo corretti per renderlo una gigantesca antenna spirituale, in modo da far confluire l\u00ec l'energia ectoplasmatica, cos\u00ec da richiamare Gozer per porre fine alla societ\u00e0, giudicata troppo marcia per continuare a sopravvivere. L'unica speranza \u00e8 raggiungere velocemente la sommit\u00e0 del palazzo e fermare la maligna divinit\u00e0.\nOttenuto l'appoggio del sindaco, gli Acchiappafantasmi vengono scortati dalle forze dell'ordine fino all'edificio e salgono fino alla cima, dove si ritrovano di fronte a Dana e Louis trasformati nei mostruosi quadrupedi che rispondono al richiamo di Gozer, che appare come una creatura simile a una donna davanti a un portale che conduce a un'altra dimensione. Ray tenta di comunicare, ma i quattro vengono attaccati dai fulmini lanciati dal dio. Dopo averla \"neutronizzata\" con gli zaini protonici, Gozer d\u00e0 la possibilit\u00e0 ai quattro di scegliere la forma fisica della calamit\u00e0 con la quale essere distrutti. Per evitare di farla trasformare in qualcosa di difficile da controllare, gli Acchiappafantasmi stanno attenti a non pensare a nulla, ma inavvertitamente a Ray viene in mente la simpatica e innocua mascotte dei suoi marshmallow preferiti, quindi Gozer si materializza proprio sotto forma dell\"'Uomo della Pubblicit\u00e0 dei Marshmallow\", gigantesco pupazzo vestito da marinaio, che inizia a distruggere la citt\u00e0. I quattro gli sparano con gli zaini protonici, riuscendo solo a incendiarlo, e il gigante infuriato tenta di arrampicarsi sul palazzo per ucciderli. L'unica soluzione \u00e8 quella di incrociare i flussi delle loro armi, un'azione ad altissimo rischio che inizialmente era stata tassativamente sconsigliata da Egon, verso il portale da cui Gozer \u00e8 entrato. Ci\u00f2 causa una potente esplosione che scioglie il pupazzo, facendolo diventare zucchero fuso che inonda Manhatthan. Dana e Louis vengono liberati dal corpo carbonizzato dei mostruosi cani e Venkman si riunisce con la sua amata.\nSalvata New York, i quattro vengono accolti dalle ovazioni dell'intera cittadinanza e diventano degli eroi. Il film si conclude con i quattro Ghostbusters che tornano alla caserma acclamati dalla folla e Slimer che vola ululando verso la quarta parete.\nProduzione.\nSoggetto e sviluppo.\nIl film cita apertamente \"Topolino e i fantasmi\", cortometraggio Disney del 1937 che vedeva Topolino, Paperino e Pippo impegnati come improbabili cacciatori di fantasmi. Dan Aykroyd dice di aver preso spunto anche da alcuni film con l'attore inglese Bob Hope come \"Il fantasma di mezzanotte\" (1939) o \"La donna e lo spettro\" (1940).\nIl concept originale della pellicola nacque dalla passione di Dan Aykroyd per i fenomeni paranormali. L'attore, dopo aver letto un articolo sulla fisica quantistica e la parapsicologia, ebbe l'idea di un film fantastico, abbozzato alla fine del 1981, e chiamato col nome provvisorio \"Ghost Smashers\". Mettere insieme queste due discipline gli permise di spiegare i concetti di fantasmi e di dimensioni parallele.\nAykroyd all'inizio prepar\u00f2 una storia molto pi\u00f9 ambiziosa della trama del film, dove gli acchiappafantasmi percorrevano anche tempo, spazio e altre dimensioni per catturare enormi fantasmi (l'uomo dei marshmallow era uno dei tanti); combattevano inoltre con delle bacchette e la loro divisa era molto simile a quella della SWAT, con tanto di elmetti. In quel periodo, Aykroyd stava collaborando col regista Ivan Reitman per una commedia ispirata al romanzo \"Guida Galattica per Autostoppisti\" di Douglas Adams. Reitman ha incontrato Aykroyd durante un pranzo all'Art's Delicatessen di Studio City, a Los Angeles e, rimanendo affascinato dall'idea di una storia che vedeva coinvolti degli indagatori di fenomeni sovrannaturali, decise di dedicarsi alla realizzazione della sceneggiatura di \"Ghost Smashers\" (poi rinominato \"Ghostbusters\"). Successivamente, Reitman e Aykroyd si spostarono nei Burbank Studios per incontrare Harold Ramis. Reitman aveva lavorato con lui in \"Animal House\", \"Polpette\" e \"Stripes - Un plotone di svitati\" e credeva che potesse dare allo script l'atmosfera giusta. Reitman ritenne anche che Ramis avrebbe dovuto interpretare un acchiappafantasmi.\nDopo che il presidente della Columbia Pictures Frank Price approv\u00f2 il progetto, Aykroyd tra maggio e luglio 1983 si ritir\u00f2 all'isola Martha's Vineyard, nel Massachusetts, e collabor\u00f2 con Harold Ramis ridimensionando lo script, poich\u00e9 Reitman lo giudic\u00f2 eccessivo in termini di budget. L'equipaggiamento venne inizialmente concepito da Aykroyd, Ramis e Reitman e in parte schizzato negli storyboard; il design degli zaini protonici e delle trappole fu poi comunque perfezionato e ultimato dall\"'hardware consultant\" Stephen Dane, che si ispir\u00f2 all'armamento esposto in una rivista militare, il quale comprendeva dei particolari lanciafiamme e vani per bombe (che diedero l'idea per gli sportelli delle \"ghost-trap\"). Alla fine, furono cambiate anche le tute degli acchiappafantasmi, che divennero pi\u00f9 simili agli abiti dei vigili del fuoco. Le tute usate nel film vennero ricavate da tute da aviatore militari del tipo CWU 27/P in colorazione TAN 380.\nLo sviluppo della pellicola fu molto frenetico in quanto c'era solo un anno a disposizione per completare sceneggiatura e realizzazione. Le riprese iniziarono verso la fine dell'ottobre 1983 e terminarono nel febbraio 1984. Il film usc\u00ec l'8 giugno 1984 negli Stati Uniti.\nCast.\nInizialmente i protagonisti dovevano essere: John Belushi, lo stesso Aykroyd, John Candy ed Eddie Murphy, ma la prematura morte per overdose del primo e precedenti ingaggi per altri film dei secondi non lo permisero. Nonostante Murphy si dimostr\u00f2 fin da subito interessatissimo al ruolo di Winston Zeddemore, con grande rammarico si vide costretto a dover declinare l'offerta poich\u00e9 aveva gi\u00e0 accettato il ruolo di Axel Foley, protagonista in \"Beverly Hills Cop - Un piedipiatti a Beverly Hills\". John Candy, anch'esso interessato al ruolo di Egon Spengler, era invece gi\u00e0 impegnato in \"Splash - Una sirena a Manhattan\". Il ruolo di Peter Venkman, inizialmente offerto a Belushi, venne in seguito offerto anche a Steve Guttenberg, il quale per\u00f2 declin\u00f2 preferendo il ruolo di Carey Mahoney in \"Scuola di polizia\". Al successo della pellicola giov\u00f2 il talento di improvvisatore di Bill Murray, che aveva gi\u00e0 lavorato con Harold Ramis nei film \"Palla da golf\" e \"Stripes - Un plotone di svitati\". Murray accett\u00f2 il ruolo quando era ancora in Francia a girare \"Il filo del rasoio\", presentandosi appena in tempo per il primo giorno di riprese.\nIn un primo momento il ruolo di Louis Tully era stato scritto per John Candy e, secondo l'attore, il personaggio avrebbe dovuto avere un forte accento tedesco e due grossi cani (pastori tedeschi), ma tale caratterizzazione sembr\u00f2 eccessiva a Reitman.\nLa voce indemoniata di Dana Barrett \u00e8 stata doppiata dallo stesso Ivan Reitman.\nPare che Aykroyd, scherzando sul set, ritenesse che Slimer fosse lo spirito dell'amico John Belushi (o meglio il suo personaggio Bluto in \"Animal House\").\nLa modella jugoslava Slavitza Jovan interpreta Gozer in forma umana; tra le altre idee, Gozer sarebbe dovuto apparire sotto le sembianze di Ivo Shandor ed essere interpretato da Paul Reubens. Il personaggio fu poi affidato alla modella anche per il suo accento dell'est Europa, ma successivamente, nella versione originale, fu doppiata da Paddi Edwards.\nDavid Margulies \u00e8 il sindaco di New York. Il nome del personaggio \u00e8 sconosciuto e nel film ci si rivolge a lui come \"Lenny\".\nEffetti.\nDurante i tredici mesi di produzione, tutti i principali studi di effetti speciali stavano lavorando ad altri film. Il pi\u00f9 grande, l'Industrial Light &amp; Magic (ILM), era stato prenotato per \"Indiana Jones e il tempio maledetto\" (1984) e \"Il ritorno dello Jedi\" (1983). Gli studi rimanenti erano troppo piccoli. Allo stesso tempo, il direttore degli effetti speciali Richard Edlund pianific\u00f2 di lasciare l'ILM e avviare la propria attivit\u00e0 assieme al collega Terry Windell. Reitman convinse la Columbia a collaborare con la Metro-Goldwyn-Mayer ad anticipare a Edlund 5 milioni di dollari in modo da inaugurare la sua nuova compagnia, la \u201cBoss Film Studios\u201d, e acquistare quindi l'attrezzatura necessaria. Secondo Edlund, gli avvocati impiegarono gran parte del tempo di preparazione del film solo per finalizzare il contratto, lasciando dieci mesi rimanenti per sviluppare lo studio degli effetti, girare le scene e comporre le immagini.\nIl produttore associato Michael C. Gross ha detto che era difficile trovare un equilibrio per far sembrare i fantasmi una vera minaccia e nel contempo adattarsi al tono pi\u00f9 comico del film. L'artista Steve Johnson ha ideato sul set Slimer, allora simpaticamente soprannominato \"Onion Head Ghost\", \"fantasma testa di cipolla\", a causa dell'odore sgradevole che aveva il materiale usato per l'animatronic, ma il fantasma non venne ribattezzato ufficialmente cos\u00ec fino all'uscita della serie animata \"The Real Ghostbusters\" del 1986. Il design di Slimer ha richiesto sei mesi di sviluppo, subendo molte variazioni.\nIl giorno prima della sua scadenza, Steve Johnson venne a sapere che Aykroyd e Ramis avrebbero voluto che Slimer fosse un omaggio a John Belushi, scomparso due anni prima, ed \u00e8 stato cos\u00ec che Johnson ha scolpito la forma finale della creatura. Il pupazzo di Slimer a grandezza naturale fu interpretato dal membro della crew Mark Wilson, il quale indossava una tuta di gommapiuma rinforzata con dello spandex mentre veniva filmato su uno sfondo nero. Johnson e Wilson hanno collaborato anche per la realizzazione del fantasma della bibliotecaria Eleanor Twitty creando un manichino azionato da decine di cavi che attraversavano il busto, trasformandola dalla sua forma umanoide a quella mostruosa.\nAykroyd incaric\u00f2 un suo amico di disegnare l'Uomo della pubblicit\u00e0 dei Marshmallow, chiedendo una combinazione dell'Omino Michelin e del Doughboy, la mascotte della Pillsbury negli anni '80, con un cappello da marinaio. Il pupazzo venne interpretato dall'attore e artista degli effetti speciali Bill Bryan, che cre\u00f2 la sua camminata ispirandosi a Godzilla.\nL\u2019artista Randy Cook fu il responsabile della creazione dello stop-motion in scala dei servitori di Gozer, Zuul e Vinz Clortho. Ci vollero quasi trenta ore per filmare la scena in cui uno dei cani insegue Louis Tully attraverso la strada.\nI flussi protonici sono stati animati interfacciando delle immagini contenenti degli effetti pirotecnici. Per capire il momento in cui venivano sparati nella scena, i supervisori del film presero come riferimento l'illuminazione della bacchetta che scattava in avanti dalla \"proton gun\" collegata agli zaini protonici.\nLocation.\nLa pellicola si svolge a New York, ma \u00e8 stata girata, oltre che nella Grande mela, anche a Los Angeles e nei Burbank Studios.\nIl quartier generale degli \"Acchiappafantasmi\" \u00e8 costituito da due caserme dei pompieri (entrambe costruite nel 1912): l'esterno appartiene alla caserma Hook and Ladder numero 8 nel quartiere Tribeca di New York; l'interno, invece, \u00e8 di un'altra caserma al 225 East Fifth Street di Los Angeles. Nel film viene cos\u00ec descritta da Egon: \"Questo edificio dovrebbe essere evacuato. C'\u00e8 un grave logoramento di tutte le strutture portanti, impianti idrico ed elettrico del tutto inadeguati alle nostre esigenze e il circondario sembra una zona smilitarizzata\u2026\". L'interno della caserma \u00e8 stato usato come set cinematografico in una scena di \"Grosso guaio a Chinatown\" (1986) e in alcune scene di \"The Mask\" (1994).\nA New York sono state effettuate anche delle riprese nella Biblioteca pubblica di New York (nella parte iniziale), al Lincoln Center, alla Tavern on the Green e al 55 di Central Park West in un edificio del 1929 nell'Upper West Side che, dopo il film, \u00e8 stato rinominato \"Ghostbusters Building\". Il palazzo, nella realt\u00e0, non \u00e8 alto quanto quello visibile nella pellicola, e la maggior parte dei piani che si vedono nel film sono un effetto speciale. Il tempio di Gozer collocato in cima fu realizzato dal famoso scenografo e art-designer John DeCuir (1918-1991). Il set era cos\u00ec grande da riempire tutto lo Studio 18 della Columbia tanto che Ivan Reitman, per alcune inquadrature, fu costretto a posizionare le cineprese al di fuori delle porte.\nL'hotel in cui si trova il fantasma verde Slimer \u00e8 all'esterno l'Algonquin Hotel di New York e all'interno il Biltmore Hotel di Los Angeles.\nIl veicolo utilizzato per l'Ecto 1 durante le riprese era un Cadillac Miller-Meteor del 1959 modificata in ambulanza.\nProblemi di copyright.\nIl marchio \"The Ghost Busters\" apparteneva alla Filmation, che nel 1975 aveva prodotto l'omonima serie televisiva. Fino all'ultimo sul set si parl\u00f2 di chiamare il film \"Ghostbusters \"e vennero girate molte scene alternative in cui si faceva riferimento ai nomi \"\"Ghost Stoppers\" e \"Ghost Breakers\"\". Alla fine, nel dubbio la Columbia Pictures opt\u00f2 per acquistare i diritti. Successivamente la Filmation produsse un sequel della serie tv live-action in forma di serie animata: questo fece s\u00ec che la serie animata dedicata alla pellicola della Columbia, in produzione nello stesso periodo, venisse chiamata \"The Real Ghostbusters\".\nNel 1984 la Harvey Comics, casa editrice che deteneva i diritti di Casper, intent\u00f2 causa alla Columbia per la somiglianza tra Ciccia, uno dei tre zii di Casper e il logo dei \"Ghostbusters\" inventato da un amico di Aykroyd (che fa un cameo nel film nella scena dentro la prigione) e dal disegnatore della rivista \"National Lampoon\" Michael C. Gross, ossia un fantasma bianco rinchiuso in cartello rosso di divieto. Alla fine, nel 1986, il giudice Peter Leisure ritenne che \"vi sono modi limitati per disegnare un fantasma\".\nPromozione.\nPoco prima dell'uscita del film, sulle auto parcheggiate per le strade di New York vennero attaccati adesivi raffiguranti il logo del film.\nTra le scene che il regista Ivan Reitman scelse per comporre il trailer del film, venne usata anche quello dello spot pubblicitario degli Acchiappafantasmi; anzich\u00e9 il numero di telefono con il prefisso \"555\", che apparir\u00e0 poi nella pellicola, venne mostrato il prefisso \"1-800\", che corrispondeva a un numero reale. Componendolo, le voci di Aykroyd e Murray lasciavano un messaggio simile a \"Ciao! Siamo a caccia di fantasmi ora\". Il numero ricevette circa 1000 chiamate all'ora, per sei settimane.\nAccoglienza.\nBotteghino.\n\"Ghostbusters\" \u00e8 stato il film numero uno nelle sale per sette settimane consecutive ed \u00e8 stato uno dei soli quattro film a incassare pi\u00f9 di $ 100 milioni quell'anno. Ulteriori uscite cinematografiche hanno aumentato l'incasso totale a circa 295,2 milioni di dollari, rendendolo uno dei film comici di maggior successo degli anni '80.\nHa incassato circa 300 milioni di dollari (circa 434.286.000 dollari attuali) e generando un sequel e due serie animate. Il film rimase al numero uno del \"box office\" statunitense per cinque settimane consecutive incassando 23 milioni di dollari nella prima settimana, un record a suo tempo. Si stima che il merchandising dei film e delle serie (compresi i giocattoli e i gadget a esse ispirati) abbia portato a un guadagno che supera il miliardo di dollari. Negli Stati Uniti e in Canada ha incassato $ 229,242,989 in totale. In Italia fu il maggior successo della stagione 1984-85 superando anche la commedia campione d'incassi \"Non ci resta che piangere\".\nCritica.\n\"Ghostbusters\" \u00e8 stato accolto con recensioni generalmente positive.\nRoger Ebert ha dato al film tre stelle e mezzo su quattro, citandolo come un raro esempio di combinazione riuscita di un blockbuster di effetti speciali con dialoghi \"furbi\". Ebert ha notato che gli effetti esistono per servire le prestazioni degli attori e non il contrario, dicendo che \u00e8 \"un'eccezione alla regola generale che i grandi effetti speciali possono rovinare una commedia\". Ha anche citato Ghostbusters come un raro film mainstream con molte battute citabili. Gene Siskel ha apprezzato l'interazione tra i personaggi e ha elogiato in particolare la performance di Murray, affermando che la sua sensibilit\u00e0 comica ha compensato gli \"effetti speciali noiosi\". Era critico nei confronti dell'aggiunta tardiva di Hudson alla trama come Winston Zeddemore e della mancanza di sviluppo del personaggio, dicendo che \"lo fa apparire solo come un'esca simbolica al botteghino\".\nRichard Schickel ha elogiato allo stesso modo Murray e la grazia di Aykroyd e Ramis nel permettere a Murray di eclissarli. Schickel considerava il personaggio di Murray, Peter Venkman, \"un'opportunit\u00e0 irripetibile per sviluppare pienamente il suo personaggio comico brevettato\". Ha detto che gli effetti sembrano un po' \"di cattivo gusto\" e servono come commento comico sui film di fantasmi. Alla fine credeva che la lode fosse dovuta a tutte le persone coinvolte per \"pensare su una scala grandiosamente comica\". Dave Kehr ha ribattuto che Aykroyd e Ramis erano \"curiosamente sottoutilizzati\", ma ha apprezzato le battute impassibili di Murray. Kehr ha detto che Reitman \u00e8 abile nella commedia improvvisata, ma ha perso il controllo del film man mano che gli effetti speciali aumentavano gradualmente.\nArthur Knight ha apprezzato lo stile rilassato della commedia dicendo che mentre la trama \u00e8 \"primitiva\", ha molto pi\u00f9 stile e finezza di quanto ci si aspetterebbe dal team creativo dietro \"Meatballs\" e \"Animal House\". Ha scelto gli editori Sheldon Kahn e David Blewitt per aver creato un ritmo sostenuto di commedia e azione. Nonostante \"l'umorismo da bagno e le pacchiane gag per la vista\", Peter Travers ha affermato che Ghostbusters \u00e8 \"un'irresistibile assurdit\u00e0\", paragonando il film al film horror soprannaturale \"L'Esorcista\", ma con il duo comico Abbott e Costello come protagonisti. Travers ha apprezzato il modo in cui Murray, Aykroyd e Ramis hanno lavorato insieme.\nJoseph Gelmis ha descritto Ghostbusters come una fantasia adolescenziale, confrontando la loro base della caserma dei pompieri con la Batcaverna con un palo da pompiere e un Ectomobile al piano terra. Ha detto che il film funziona come uno sforzo collaborativo dei tre principali Ghostbusters, in particolare Murray, che respinge le situazioni gravi per mantenerle comiche. Christopher Hicks di \"Deseret News\" ha elogiato le migliorate capacit\u00e0 di regia di Reitman e la troupe per aver evitato la volgarit\u00e0 trovata nei loro film precedenti, \"Caddyshack e Stripes\". Sentiva che invece cercavano un umorismo pi\u00f9 creativo e brividi genuini. Hicks ha individuato Murray dicendo che \"non \u00e8 mai stato meglio di come \u00e8 qui\". Ha notato che Murray, Ramis e Aykroyd \"volevano essere come i fratelli Marx degli anni '80\". Si \u00e8 lamentato del finale, affermando che ha perso il senso del divertimento ed \u00e8 stato \"esagerato\", ma ha scoperto che il film lo compensava, dal momento che \"ha fantasmi come non li hai mai visti\".\nSu una nota pi\u00f9 critica, Janet Maslin ha affermato che il talento di Murray era al servizio di un film privo di arguzia o coerenza. Ha notato che molti dei personaggi avevano poco da fare, lasciando le loro storie irrisolte mentre la trama iniziava a lasciare il posto alla manutenzione degli effetti speciali. Per Maslin, Ghostbusters ha lavorato durante le piccole scene di cattura dei fantasmi, ma \u00e8 sfuggito di mano durante il finale apocalittico. Tuttavia, ha elogiato la performance di Weaver come un \"eccellente fioretto\" per Murray. \"Variety\" ha detto che Ghostbusters aveva erroneamente i migliori comici, ma spesso li faceva lavorare da soli, definendolo un film \"prodotto generosamente\" che \u00e8 solo periodicamente impressionante. Variety ha anche scelto Murray per la sua commedia fisica \"accattivante\" e per le improvvisazioni. David Ansen di \"Newsweek\" ha apprezzato il film, descrivendolo come un progetto di lavoro di squadra in cui tutti lavorano \"per lo stesso obiettivo di una pazzia rilassata\"; chiam\u00f2 il film \"meravigliosa sciocchezza estiva\". Pauline Kael ha avuto problemi con la chimica tra i tre attori principali. Ha elogiato Murray, ma sentiva che gli altri attori non avevano molto materiale per contribuire alla storia; ha concluso, \"le linee di Murray cadono nell'aria morta\".\nEdizione italiana.\nIl doppiaggio italiano del film \u00e8 stato diretto da Mario Maldesi in collaborazione con Marco Pe.\nDistribuzione Home Video.\nIl film \"Ghostbusters\" \u00e8 stato edito in VHS (RCA/Columbia Pictures International video) e Betamax nel 1985. Altre tre versioni in VHS uscirono nel 1988 (collana \"Winners\"), nel 1995 e nel 1998.\nIl laserdisc del film usc\u00ec nel 1989 negli Stati Uniti ma non arriv\u00f2 mai in Italia. Ivan Reitman non fu contento di questa prima edizione su disco ottico perch\u00e9 il livello della luce era molto intenso e metteva in evidenza il matte painting di alcune scene. A ogni modo questa versione su laserdisc conteneva dei filmati inediti che non sono stati inclusi nelle edizioni in DVD e Blu-ray di \"Ghostbusters\".\nLa prima versione italiana del DVD dalla Columbia Pictures (in custodia super jewel box) \u00e8 del 1999. Nel 2006 la Sony Pictures ha poi pubblicato \"Ghostbusters 1 &amp; 2\" con il secondo film del 1989, allegato anche a un libretto di 28 pagine; in Italia \"Ghostbusters 1 &amp; 2\" \u00e8 stato distribuito in amaray a doppio disco come \"Special Edition \u2013 2 dischi\", mentre la versione per il mercato statunitense e per il Regno Unito \u00e8 stata distribuita in un cofanetto in edizione cartonata \"Double Feature Gift Set\". La Sony Pictures ha distribuito il film \"Ghostbusters\" anche in UMD per PSP nel 2007, in una versione widescreen. Questa seconda edizione \u00e8 caratterizzata da un video alterato artificialmente che lo rende di qualit\u00e0 inferiore rispetto alla prima.\nLaserdisc.\nLa release in laserdisc NTSC ha solo la lingua inglese, si divide in due dischi e ha il suono in Dolby Surround-Digital Sound CX.\nColumbia Pictures.\nDVD.\nLa \"Collector's Series\" \u00e8 stata pubblicata nel 1999 dalla Tristar ed \u00e8 conosciuta come \"15th Anniversary Edition\"; offre molti extra con alcune differenze rispetto alla \"Collector's Series\" pubblicata dalla Sony nel 2005, una migliore qualit\u00e0 del video e una traccia audio italiana in stereo. La prima stampa italiana di tale edizione \u00e8 stata confezionata in super jewel box. La \"Collector's Series\" \u00e8 stata messa fuori catalogo subito dopo la riedizione della Sony.\nColonna sonora.\nDella colonna sonora, il cui tema principale accompagn\u00f2 l'intero franchise, sono state pubblicate tre edizioni, la prima in contemporanea con l'uscita del film, la seconda a distanza di 22 anni, e la terza in occasione del 35\u00ba anniversario dell'uscita del film:\nLa prima edizione \u00e8 stata pubblicata l'8 giugno 1984 e presenta 10 tracce di cui 7 sono canzoni, mentre la musica orchestrale (score) \u00e8 stata composta e diretta da Elmer Bernstein e distribuita, quasi nella sua interezza, solo il 16 marzo 2006, quando Var\u00e8se Sarabande ha pubblicato un'edizione di 39 tracce distribuita per\u00f2 in appena 3000 copie: la \"Limited Collector's Edition\", che oltretutto \u00e8 stata acquistabile solo tramite il sito ufficiale di Sarabande, tanto che sul retro non \u00e8 stampato alcun codice a barre, e la disponibilit\u00e0 \u00e8 terminata il 24 maggio 2006, quando il titolo \u00e8 diventato ufficialmente fuori stampa (\"out of print\"). Inoltre questa \u00e8 una pubblicazione le cui tracce non riflettono con precisione il lavoro di Bernstein cos\u00ec come lo si sente nel film, ma assomiglia di pi\u00f9 a un \"work in progress\". Sono presenti infatti diverse tracce contrassegnate come non usate nel film, altre tracce che contengono parti non usate, altre ancora che al contrario sono troncate prima che si concludano effettivamente nel film, sono poi presenti delle tracce le cui parti sono editate tra di loro in un modo diverso da come lo sono nel film, e altre, invece di corrispondere alla musica usata nel film, presentano musica provvisoria del tutto diversa, infine alcuni brani sono del tutto assenti. In occasione del 35\u00ba anniversario dell'uscita del film, il 7 giugno 2019 Sony Classical ha pubblicato un'edizione di 37 tracce che \u00e8 abbastanza simile a quella di Var\u00e8se Sarabande, ma include qualche brano inedito e non \u00e8 a tiratura limitata. Per il 19 luglio \u00e8 annunciata una pubblicazione anche in vinile. Prima di queste pubblicazioni ufficiali esisteva solo una versione bootleg, pubblicata nel 1998 con numero di catalogo \"LINCOLN 16.1809.65\" e costituita da 22 tracce. Curiosamente questa pubblicazione non ufficiale assomiglia moltissimo a quella ufficiale del 2006.\nOriginal Motion Picture Score.\nLa musica orchestrale \u00e8 stata composta da Elmer Bernstein e pubblicata da Var\u00e8se Sarabande nel 2006.\nMerchandising.\nLEGO\u00ae Ghostbusters\u2122: Ecto-1 e Quartier Generale.\nIn occasione del trentesimo anniversario dall'uscita del primo film della serie nel 1984, LEGO rende omaggio a una delle vetture pi\u00f9 amate nella storia del cinema e alla sede degli Acchiappafantasmi con un set a tema, che include le miniature dei quattro personaggi principali con zaini protonici, Dana posseduta, Louis posseduto, Janine, Slimer e altri fantasmi apparsi nel film.\nAction Figures.\nNegli anni ottanta erano molto popolari i giocattoli dei Ghostbusters della Kenner, ma in questo caso riguardavano i personaggi del cartone \"The Real Ghostbusters\". Nel 2004 la compagnia Neca e la Joyride hanno prodotto una serie di action figure limitandosi ai fantasmi e la Ecto-1 (inizialmente Bill Murray non voleva prestare il suo volto per le Action Figures). Questa serie comprendeva Slimer, Dancing Slimer, il Marshmallow Man, Gozer e i cani del terrore Vince Clortho e Zuul.\nNel 2009 la Diamond ha prodotto i \"Ghostbusters Minimates\" (molto simili ai LEGO) ispirati a entrambi i film. Nello stesso anno finalmente la Mattel ha prodotto le action figure degli Acchiappafantasmi con i volti degli attori originali disponibili nelle dimensioni a sei e dodici pollici.\nVideogiochi.\nI videogame elencati sono tutti quelli usciti ufficialmente (o comunque realizzati seguendo il gameplay di quelli ufficiali) e non comprendono quelli della serie \"Extreme Ghostbusters\":\nOpere derivate.\nIl film ha dato inizio al franchise di \"Ghostbusters\", che comprende anche altri media, tra cui tre serie animate: \"The Real Ghostbusters\" (1986-1991), \"Slimer\" (1988) e \"Extreme Ghostbusters\" (1997). Nel 1989 \u00e8 uscito il seguito, \"Ghostbusters II\", sempre diretto da Ivan Reitman e interpretato dal cast del primo film.\nNel 2016 \u00e8 uscito nei cinema un reboot al femminile della saga, Ghostbusters, diretto da Paul Feig e interpretato da Kate McKinnon, Kristen Wiig, Leslie Jones, Melissa McCarthy e Chris Hemsworth.\nTempo dopo il reboot, Dan Aykroyd rivel\u00f2 alcuni dettagli del sequel \"Ghostbusters 2020\". La pellicola, dal titolo \"Ghostbusters: Afterlife\", uscita in Italia col titolo \",\" \u00e8 il seguito diretto di \"Ghostbusters II\" ed \u00e8 stata distribuita, dopo diversi rinvii dovuti alla pandemia di coronavirus, nel novembre 2021."}
{"id": "134042", "revid": "124731996", "url": "https://it.wikipedia.org/wiki?curid=134042", "title": "Omobono Tenni", "text": "Biografia.\nPrimi anni.\nTomaso Omobono Tenni nacque in una baita di un alpeggio sopra Tirano, da Pietro (1872-1912) e Maria Trinca (1869-1948).\nSi trasfer\u00ec con la sua famiglia a Udine nel 1920 per un breve periodo, per poi spostarsi a Treviso (inizialmente ospite della sorella Maddalena), dove, nel 1922, cominci\u00f2 a lavorare come distributore del giornale \"Il Gazzettino\", trasportando con una motocarrozzetta le copie stampate, partendo da Mestre e percorrendo tutta la Valsugana giungendo a Trento, fermandosi a consegnare il carico a ogni edicola sul percorso: fu in questo periodo che si avvicin\u00f2 al mondo dei motori. Scelse di non raggiungere il fratello Carlo emigrato in Australia, iniziando un periodo di apprendistato in un\u2019officina a Treviso e infine, a 19 anni, apr\u00ec un'officina in cui riparava e collaudava motociclette.\nEsordio.\nIl presidente del Moto Club di Treviso, avendo notato la maestria e le doti di Omobono nell'aggiustare motociclette e provarle per strada, decise di dotarlo di una G.D. 125 cm\u00b3 (classificata come \"bicicletta a motore\"), con la quale il 30 marzo 1924 partecip\u00f2 a \"II Circuito della Postumia\" arrivando 2\u00ba assoluto, 1\u00ba di categoria e ottenendo il giro pi\u00f9 veloce. Da questa data collezion\u00f2 una serie di vittorie e record sul giro gareggiando fino al 1928 sempre con le \"biciclette a motore\".\nNel 1929 riusc\u00ec ad acquistare prima una Norton 500, e poi una Velocette 350 con cui ottenne varie vittorie e riusc\u00ec a farsi notare dapprima dalla casa motociclistica Bianchi, che lo equipaggi\u00f2 di una 500 cc e in seguito dalla Moto Guzzi, interessata a scritturare un nuovo pilota.\nL'ingresso in Moto Guzzi.\nEntr\u00f2 in Moto Guzzi nel 1933 e la sua prima gara con la casa di Mandello fu la IX Milano-Roma-Napoli (che non port\u00f2 a termine per via di un guasto meccanico), ma la consacrazione avvenne il 15 ottobre durante il \u201cI Trofeo Internazionale della Velocit\u00e0\u201d a Roma sul Circuito del Littorio con la nuova Bicilindrica 500; guadagnata subito la prima posizione accumul\u00f2 grandi vantaggi sui suoi avversari, arrivando a essere in vantaggio di un terzo di giro dopo sole due tornate, incurante dei cartelli riportanti la scritta \"rallentare\" che Carlo Guzzi e Giorgio Parodi continuavano a esporre ad ogni giro. Al 3\u00ba giro, nella curva denominata \"del raccordo\", sub\u00ec una caduta a 180\u00a0km/h: si rialz\u00f2, ma un guasto al cavo dell'acceleratore gli imped\u00ec di ripartire.\nLa competizione che pi\u00f9 mise, in quegli anni, in risalto le sue doti fu la XI Coppa del Mare, disputata il 28 luglio 1935, in cui arriv\u00f2 al traguardo con la sua Bicilindrica 500 infliggendo 10 minuti di distacco a Giordano Aldrighetti e quindici a Terzo Bandini, arrivato fuori tempo massimo. Laconico il commento di Tenni: \"Sono contento di essere arrivato primo. Un'altra volta spero di fare di pi\u00f9.\".\nIn seguito ottenne vittorie e piazzamenti in giri veloci su circuiti e in gare prestigiose come il Gran Premio d'Italia, il Circuito della Maddalena, la Milano-Roma-Napoli (che divent\u00f2 in seguito la Milano-Taranto). Vinse il campionato italiano in classe 500 con la Moto Guzzi negli anni 1934 e 1935.\nNel 1937, con la vittoria nel Gran Premio motociclistico di Svizzera, conquist\u00f2 il titolo di Campione d'Europa nella classe 250.\nIl 2 marzo 1937 uno schianto gli cost\u00f2 due dita di piede amputate e una vasta ferita alla testa: a Beverate di Brivio, presso Lecco, un autocarro non segnal\u00f2 la svolta, scontrandosi con le Guzzi di Omobono e Aldo Pigorini lasciando quest ultimo illeso.\nIl 27 luglio 1939 fu vittima di un incidente di gara che lo tenne lontano dalle competizioni per molti mesi: durante le prove sul Circuito del Lario, nella discesa che da Magreglio porta a Barni, non riusc\u00ec a evitare l'impatto con un carretto trainato da un asino che transitava sul percorso di gara, sfuggito al controllo degli organizzatori, ferendosi gravemente la gamba e il braccio destri, uscendo di strada e precipitando in una scarpata; i medici, temendo per la sua vita, parlarono di amputazione dell'arto inferiore, ma un suo netto rifiuto gli consent\u00ec di uscire dall'ospedale di Como sulle sue gambe, il 7 settembre.\nIl Tourist Trophy.\n1935.\nNel 1935 la Moto Guzzi invi\u00f2 Tenni sull'Isola di Man per partecipare al Tourist Trophy, all'epoca la competizione motociclistica pi\u00f9 famosa e pericolosa al mondo, cui egli partecip\u00f2 in sella alle nuove versioni della Moto Guzzi 250 e della Bicilindrica 500.\nIl giorno della gara per la categoria 250, 19 giugno 1935, si annunci\u00f2 che nel tratto montagnoso dello Snaefell Mountain Course la nebbia aveva ridotto la visibilit\u00e0 intorno ai 18 metri, ma si decise comunque di dare avvio alla competizione; al quinto giro, la visibilit\u00e0 ridotta a causa della foschia provoc\u00f2 la collisione tra Omobono e un corvo ed una conseguente caduta, ma una immediata ripartenza dopo una sommaria ispezione alla motocicletta, alla quale sfugg\u00ec il severo danno riportato dalla ruota posteriore, caus\u00f2 il blocco della moto dopo pochi chilometri, in seguito al quale il corridore fu sbalzato in avanti, finendo contro le vetrate di un ristorante, rimediando cos\u00ec due costole fratturate e varie ammaccature. L'incidente gli imped\u00ec di partecipare alla gara della categoria 500 tenutasi due giorni dopo, che fu comunque vinta dalla Guzzi nelle vesti del compagno di squadra di Tenni, il campione irlandese Stanley Woods. L'evento sanc\u00ec cos\u00ec le prime vittorie di motociclette non britanniche, che dal 1907 imperavano su quel circuito cittadino.\n1937.\nTenni ritent\u00f2 l'impresa due anni dopo, rendendosi protagonista di una gara spettacolare che gli avrebbe regalato la sua vittoria pi\u00f9 celebre, alla guida della Guzzi 250.\nAccolto dalla stampa inglese come \"l'Uomo che viene dalla terra dei Cesari\", il 16 giugno 1937 partecip\u00f2 alla categoria Lightweight assieme ad altri 25 piloti, ma, dopo aver preso la testa della corsa, scivol\u00f2 e cadde al termine del primo giro, perdendo la prima posizione e 35 secondi. Rialzatosi subitamente, riprese la strada con rinnovato vigore, lanciandosi in una rimonta forsennata (al Ballaugh Bridge comp\u00ec salti spettacolari ed al Sulby Bridge arriv\u00f2 a strisciare le spalle contro i muretti laterali) e chiudendo il 3\u00ba giro con il miglior tempo di 29'08\" e riconquistando al 6\u00ba giro il comando, dopo aver battagliato col compagno di squadra Woods che, a causa di un guasto, non avrebbe terminato la gara. Il cambio di una candela al 7\u00ba ed ultimo giro costrinse Tenni a fermarsi, ma il motociclista si rimise in gioco pur se con un vantaggio ridotto a pochi secondi. Fu allora che un radiocronista pronunci\u00f2 la frase che divenne poi celebre: \"Le notizie che mi pervengono da ogni zona del circuito concordano su un solo punto: Tenni sta curvando con pazzo abbandono, creando dubbi sul fatto che egli possa finire la gara in un pezzo solo\". Tagli\u00f2 il traguardo con 37 secondi di distacco dal secondo arrivato, Ginger Wood e 4 minuti e mezzo dal terzo, Ernie Thomas, in 3 ore, 32 minuti e 6 secondi alla media di 77,7 miglia all'ora (intorno ai 125\u00a0km/h). \nQuesta vittoria al TT, la prima in assoluto raggiunta da un pilota italiano su moto italiana, e pi\u00f9 in generale da corridore e moto non britannici, fu particolarmente sentita in Italia, tanto che il segretario del PNF, Achille Starace, provvide ad inviare un telegramma: \"Il Duce ha appreso con vivo compiacimento la notizia della nuova vittoria.\". Al suo rientro a Treviso, Tenni venne accolto da una folla festante.\nIl 18 giugno dello stesso anno, il motociclista tent\u00f2 di replicare il grandioso successo ottenuto nel Lightweight concorrendo nella categoria Senior (500 cc), ma, nonostante gi\u00e0 durante le prime battute avesse ottenuto un ottimo piazzamento, la rottura, al 4\u00ba giro, del filo dell'acceleratore lo costrinse a desistere.\nLe successive partecipazioni.\nTenni si present\u00f2 nuovamente in altre due edizioni, quelle del 1939 e del 1948, intervallate dalla parentesi bellica.\nNella prima, la Guzzi pot\u00e9 mettere a disposizione solo una 250, poich\u00e9 la 500 dotata di compressore non era ancora sufficientemente affidabile: alle ottime prestazioni raggiunte durante le prove (abbattendo con i suoi 27'20\" il record di Kluge su BMW di 28'11\") non segu\u00ec un'altrettanto brillante gara, a causa di problemi di accensione gi\u00e0 al 2\u00ba giro, che lo obbligarono al ritiro e alla rinuncia alla vittoria che fu colta da Ted Mellors su Benelli.\nNella seconda gara partecip\u00f2 solamente nella categoria Senior con la Bicilindrica 500, rinnovata nel telaio e nel motore, conducendo una gara spericolata ma che non lo condusse alla vittoria: gi\u00e0 al 2\u00ba giro dovette accostare per la sostituzione di una molla valvola e, per recuperare il tempo perduto, spinse al massimo la sua motocicletta, arrivando a segnare il record sul tracciato di 25'43\", due giri dopo, ma al 5\u00ba giro salt\u00f2 un'altra molla valvola che, unita all'esaurimento della benzina al 6\u00ba giro, lo videro tagliare il traguardo in nona posizione, ad andatura moderata e col solo cilindro anteriore in funzione.\nLa parentesi automobilistica.\nTenni si fece notare anche nelle corse automobilistiche, stipulando un contratto con la Casa automobilistica Maserati dopo varie trattative che lo portarono a partecipare a varie competizioni, prima tra tutte la 10\u00ba edizione della Mille Miglia del 1936, che concluse con un 5\u00ba posto assoluto e 1\u00ba nella sua categoria su una Maserati Tipo 4CS 1500, il Gran Premio di Monte Carlo e il Gran Premio di Germania. \nA Monte Carlo, dopo aver mantenuto fermamente la 1\u00ba posizione dal 4\u00ba giro ed accumulato quasi un minuto di vantaggio sul secondo al 37\u00ba giro, termin\u00f2 la gara contro delle balle di paglia, a causa del cedimento dei freni e del conseguente testacoda). \nIn Germania, sul circuito del N\u00fcrburgring, riusc\u00ec a segnare il miglior tempo sul giro e concluse in 2\u00ba posizione.\nPartecip\u00f2 in ultimo alla competizione disputata sul Circuito di Milano, dove si accese un combattuto duello con Emilio Villoresi che infervor\u00f2 il pubblico, ma al cambio di una ruota conseguente all'urto delle balle di paglia delimitanti il tracciato segu\u00ec un altro scontro contro le protezioni, che mise fine alla gara e alla parentesi automobilistica.\nUn timido riavvicinamento al mondo delle quattro ruote si ebbe nel 1947, quando venne invitato a partecipare ad una competizione monomarca di vetture Cisitalia svoltasi al Cairo assieme ad altri 15 piloti di collaudata esperienza, sia in ambito automobilistico che in quello motociclistico, tra cui Alberto Ascari, Bruno Francisci, Dorino Serafini, Nello Pagani e Pietro Ghersi: si piazz\u00f2 6\u00ba in batteria per poi abbandonare durante la finale.\nDurante e dopo la Seconda Guerra mondiale.\nDurante la Seconda Guerra mondiale, a causa del razionamento della benzina, le principali competizioni sportive vennero sospese, e Tenni partecip\u00f2 solamente tre volte in attivit\u00e0, pi\u00f9 di intrattenimento e beneficenza che agonistiche, impegnandosi in corse nei velodromi (una nel 1941 durante una manifestazione pro Forze Armate e due nel 1942).\nRiprese nel 1945, imponendosi nella seconda corsa disputata dalla fine della guerra, il 9 settembre sul Circuito dell'Adriatico, seguita dalla vittoria colta nella categoria 250 sul Circuito di Pedralbes il 5 maggio 1946, durante il Gran Premio Internazionale di Barcellona (prima partecipazione italiana all'estero del secondo dopoguerra), dove, nonostante la pioggia battente, mantenne un ritmo di gara elevatissimo, segnando infatti la media pi\u00f9 elevata di tutte le classi, ma non riusc\u00ec a bissare il successo nella categoria 500 per un guasto. Continu\u00f2 a gareggiare fino al 1948, ottenendo numerose vittorie importanti nei vari circuiti italiani, ed infervorando il pubblico con aspri combattimenti contro i suoi rivali storici Ferdinando Balzarotti, Gianni Leoni e Nello Pagani, i primi due su Moto Guzzi, il terzo su Gilera (Circuito del Te a Mantova, in quello di Modena, dove vinse sia con la 250 che con la 500, a Reggio Emilia, dove, in seguito ad una serie di incidenti a vari piloti ed al ferimento di un gruppo di spettatori, la gara venne sospesa). \nConquist\u00f2 inoltre il Campionato Europeo Motociclistico, nel 1947 nella classe 500.\nMorte.\nIl 1\u00ba luglio 1948, dopo aver collaudato con successo il prototipo della nuova Guzzi 250 Bicilindrica con la quale avrebbe disputato il Gran Premio di Berna due giorni dopo, Tenni decise di compiere un giro con la sua vecchia Albatros 250 sul Circuito di Bremgarten, ma, all'incirca a met\u00e0 tracciato, alla curva Eymatt, la pedana si impunt\u00f2 nell'asfalto, sbalzandolo contro un albero; rimase ucciso sul colpo. A quella data, pochi giorni prima del suo quarantatreesimo compleanno, aveva all'attivo 239 gare disputate, molte delle quali terminate con ottimi piazzamenti, che consegnavano Omobono Tenni all'albo dei migliori motociclisti italiani e non solo. Sullo stesso circuito, un centinaio di metri prima del punto risultato fatale a Tenni e poche ore dopo la sua morte, anche il pilota Achille Varzi perse la vita, ribaltandosi con la sua Alfa Romeo mentre si allenava per il Gran Premio di Svizzera.\nLa salma del campione fu trasportata da Berna agli stabilimenti Moto Guzzi di Mandello del Lario dove fu allestita la camera ardente. All'alba del 4 luglio le spoglie vennero trasportate a Treviso a bordo di un camion della Moto Guzzi bardato a lutto, seguito dall'alto da aerei dell'Aero Club Treviso che lanciarono fiori per il tragitto da Castelfranco a Treviso e dal ciglio della strada da migliaia di tifosi che lo attesero per l'ultimo omaggio. Venne infine tumulato nel cimitero trevigiano di San Lazzaro.\nLa Moto Guzzi gli dedic\u00f2 una statua a grandezza naturale, che campeggia tuttora nel Museo e una versione speciale della V11 \"Le Mans\". Tenni \u00e8 da molti considerato il pilota che pi\u00f9 ha dato lustro alla casa di Mandello ed in un'intervista del 1989 Stanley Woods dichiar\u00f2 che secondo lui Tenni era da considerare il miglior pilota di tutti i tempi. Ad Omobono Tenni \u00e8 intitolato lo stadio di calcio di Treviso, nonch\u00e9 una via nella natia citt\u00e0 di Tirano, oltre ad una lapide commemorativa a Bellagio.\nMatrimonio e discendenza.\nNel 1927 spos\u00f2 Ida Campanella (1906-1982) di Treviso, gestrice di una trattoria; dal matrimonio nacquero due figli, Bruna (1933-2018) e Giuseppe (1935-1997), soprannominato \"Titino\", nomignolo derivato dalla sigla \"TT\": quest'ultimo gestir\u00e0 la concessionaria Guzzi di Treviso fino al 1997, quando morir\u00e0 di malattia a 62 anni."}
{"id": "134044", "revid": "125601626", "url": "https://it.wikipedia.org/wiki?curid=134044", "title": "Giornata mondiale della giovent\u00f9", "text": "La giornata mondiale della giovent\u00f9, spesso chiamata con la sigla GMG (\"World Youth Day\" in inglese), \u00e8 un incontro internazionale di spiritualit\u00e0 e cultura dei giovani cattolici, promosso dalla Chiesa cattolica su iniziativa del Papa.\nTali incontri ebbero inizio nel 1985 per intuizione di papa Giovanni Paolo II, il quale tuttavia non si consider\u00f2 mai il fondatore delle GMG, piuttosto affermava: \u00abi giovani le hanno create\u00bb. Egli desiderava promuovere le aspirazioni dei giovani ad avere un proprio spazio nella chiesa e nel mondo, e, disponendosi a sostenere la loro iniziativa, cre\u00f2 la \"Sezione giovani\" del Pontificio Consiglio per i Laici, che coordina la realizzazione delle giornate. Dal 2016, con la soppressione di questo organo, queste competenze sono passate al nuovo Dicastero per i laici, la famiglia e la vita.\nLe Giornate mondiali della giovent\u00f9 vengono celebrate secondo due modalit\u00e0:\nIl programma.\nQuesto \u00e8 il programma di massima di uno degli ultimi cinque incontri internazionali.\nMarted\u00ec.\nApertura solenne della GMG con una celebrazione eucaristica. Partono in citt\u00e0 alcuni piccoli eventi collaterali (mostre, concerti, momenti di preghiera eccetera), tra i quali \u00e8 generalmente prevista una grande festa dedicata ai pellegrini italiani.\nMercoled\u00ec.\nIniziano le catechesi mattutine per i partecipanti, tenute da personalit\u00e0 del mondo cattolico, in genere vescovi.\nGioved\u00ec.\nSecondo giorno di catechesi mattutine. Arrivo nella citt\u00e0 del Papa.\nVenerd\u00ec.\nTerzo giorno di catechesi mattutine; al pomeriggio grande Via Crucis per le strade o in un luogo simbolo della citt\u00e0.\nSabato.\nTrasferimento a piedi dei pellegrini in un grande spazio aperto dove in serata si svolge una veglia di preghiera e adorazione eucaristica presieduta dal Papa. I partecipanti pernottano in quel luogo.\nDomenica.\nIn mattinata, celebrazione eucaristica presieduta dal Pontefice, al cui termine viene dato l'annuncio del nome della citt\u00e0 che ospiter\u00e0 l'incontro internazionale successivo. Segue la recita dell'Angelus.\nLa storia delle GMG.\nLe origini.\nTra il 1983 e il 1984, nel 1950\u00ba anniversario della Risurrezione di Ges\u00f9, si tenne a Roma l'Anno Santo della Redenzione. Nel programma fu inserito il \"Giubileo internazionale della giovent\u00f9\" in prossimit\u00e0 della Domenica delle Palme: in quell'occasione trecentomila giovani provenienti da tutto il mondo giunsero in citt\u00e0, ospitati da circa seimila famiglie romane. Nell'occasione papa Giovanni Paolo II consegn\u00f2 una croce di legno ai giovani per simboleggiare \"l'amore del Signore Ges\u00f9 per l'umanit\u00e0 e come annuncio che solo in Cristo morto e risorto c'\u00e8 salvezza e redenzione\". Da allora presenzia alle veglie di tutti gli incontri internazionali e ha visitato decine di paesi in tutti i continenti.\nIl 1985 fu proclamato dall'ONU \"Anno internazionale della giovent\u00f9\". Giovanni Paolo II colse l'occasione per ripetere l'esperienza dell'anno precedente promuovendo un nuovo incontro, che chiam\u00f2 trecentocinquantamila giovani, di nuovo la Domenica delle Palme. Nell'occasione il Papa istitu\u00ec ufficialmente la \"Giornata mondiale della giovent\u00f9\", da celebrarsi con cadenza annuale appunto la settimana precedente a Pasqua.\nLa prima edizione si svolse a Roma il 23 marzo 1986. In quell'occasione Giovanni Paolo II si rivolse ai giovani di tutto il mondo con la lettera \"\", dando quindi appuntamento a tutti per l'anno successivo non di nuovo a Roma, ma a Buenos Aires. Negli anni dispari l'incontro si sarebbe quindi svolto in una citt\u00e0 del mondo scelta dal papa.\nDa allora il dicastero vaticano incaricato dell'organizzazione e del coordinamento delle Giornate mondiali \u00e8 il Pontificio consiglio per i laici, la cui \"Sezione giovani\" fu istituita a questo scopo nel 1985. Con lo scioglimento di questo Consiglio il 1\u00ba settembre 2016, le competenze sono state trasferite al nuovo Dicastero per i laici, la famiglia e la vita.\nBuenos Aires 1987.\nL'incontro di Buenos Aires si tenne l'11 e 12 aprile del 1987, Domenica delle Palme: nell'occasione novecentomila persone affollarono l'imponente viale Avenida 9 de Julio.\nSantiago di Compostela 1989.\nLa seconda GMG internazionale, tenutasi a Santiago di Compostela, in Spagna, nel 1989, fu tra le probabili concause che ridiedero popolarit\u00e0 all'antico cammino di Santiago; a partire da questo incontro la giornata mondiale si \u00e8 ampliata con tre giorni di catechesi prima della celebrazione finale. Per la prima volta l'incontro non si teneva la Domenica delle Palme, ma in piena estate.\nGli incontri internazionali successivi divennero sempre pi\u00f9 lunghi e articolati.\nCz\u0119stochowa 1991.\nLa citt\u00e0 successiva che ospit\u00f2 l'evento fu Cz\u0119stochowa: scelta doppiamente significativa: il Papa nel 1991 portava per la prima volta la GMG non solo nel proprio paese natale, la Polonia, ma anche al di l\u00e0 della cortina di ferro. Per la prima volta quindi parteciparono i giovani degli stati dell'ormai defunto blocco sovietico.\nDenver 1993.\nL'edizione successiva, tenutasi nel 1993, si svolgeva per la prima volta in un paese, gli Stati Uniti, non a maggioranza cattolica. La novit\u00e0 di questa edizione fu la celebrazione della Via Crucis. Dopo le prime \"pionieristiche\" edizioni, la GMG cominciava ad essere un evento di rilevante portata mediatica.\nManila 1995.\nNel 1995 la Giornata giungeva in Asia, a Manila, capitale delle Filippine, il paese pi\u00f9 cattolico del continente: si tratta dell'edizione che in assoluto ha visto pi\u00f9 partecipanti, circa cinque milioni: in base alle stime, si tratta del settimo pi\u00f9 grande raduno di massa della storia.\nParigi 1997.\nDue anni dopo \u00e8 Parigi a ospitare l'evento. L'introduzione di quest'anno furono i cosiddetti \"Giorni nelle Diocesi\": i pellegrini furono per alcuni giorni ospiti delle diocesi francesi con momenti di festa, preghiera e conoscenza.\nRoma 2000.\nPer l'edizione successiva di Roma si dovettero aspettare tre anni, e non due: questo per inserire l'incontro nel calendario del Giubileo del 2000. Oltre due milioni e mezzo di pellegrini raggiunsero la Citt\u00e0 eterna per partecipare alle iniziative, culminate con una veglia e la messa presso la spianata di Tor Vergata. Nell'occasione i media italiani coniarono il termine \"papaboys\" per descrivere i giovani partecipanti.\nL'inno ufficiale della GMG fu \"Jesus Christ You Are My Life\", composto da Marco Frisina.\nToronto 2002.\nLa XVII Giornata mondiale della giovent\u00f9 si tenne a Toronto, in Canada. Questo incontro \u00e8 ricordato soprattutto per il clima di incertezza in cui si svolse, essendo ancora freschi nella memoria gli attentati dell'11 settembre 2001. Fu l'ultimo incontro presieduto da papa Wojty\u0142a, che vi partecip\u00f2 ormai molto malato.\nColonia 2005.\n\u00c8 il nuovo pontefice, Benedetto XVI, ad accogliere i giovani nell'agosto del 2005 nella citt\u00e0 di Colonia in Germania, sua terra di origine. \"Siamo venuti per adorarlo\" fu lo slogan della manifestazione: sono le stesse parole pronunciate dai re Magi, le cui reliquie secondo la tradizione sono custodite nella citt\u00e0 sul Reno.\nSydney 2008.\nL'edizione del 2008 a Sydney in Australia, \u00e8 stata probabilmente quella con la maggiore risonanza mediatica. Ampio risalto \u00e8 stato dato in queste giornate ai drammi degli australiani aborigeni; la giornata \u00e8 ricordata anche per una nuova dichiarazione del Papa circa i casi di pedofilia all'interno della Chiesa cattolica.\nMadrid 2011.\nLa XXVI edizione si \u00e8 svolta a Madrid in Spagna dal 16 al 21 agosto 2011; l'affluenza dei pellegrini alla Messa conclusiva \u00e8 stata stimata in circa 2 milioni dagli organizzatori.\nRio de Janeiro 2013.\nDal 23 al 28 luglio 2013 si \u00e8 svolta la XXVIII edizione, la prima con papa Francesco, a Rio de Janeiro, in Brasile, con un'affluenza stimata di oltre 3 milioni di pellegrini. Durante la GMG si \u00e8 svolto anche il pi\u00f9 grande \"flash mob\" del mondo, che ha visto la partecipazione anche dei 1200 vescovi presenti.\nCracovia 2016.\nLa XXXI edizione della GMG, indetta in occasione del Giubileo straordinario della misericordia, si \u00e8 tenuta dal 26 al 31 luglio 2016 a Cracovia, in Polonia, terra nativa di Papa Giovanni Paolo II, fondatore e patrono delle giornate mondiali della giovent\u00f9.\nPanama 2019.\nLa XXXIV edizione della GMG si \u00e8 tenuta dal 22 al 27 gennaio 2019 a Panama.\nLisbona 2023.\nLa XXXVIII edizione si terr\u00e0 a Lisbona, in Portogallo. Inizialmente prevista per il 2022, \u00e8 stata spostata all'anno successivo a causa dell'emergenza coronavirus."}
{"id": "134045", "revid": "834", "url": "https://it.wikipedia.org/wiki?curid=134045", "title": "Ecw", "text": ""}
{"id": "134047", "revid": "287204", "url": "https://it.wikipedia.org/wiki?curid=134047", "title": "ECW", "text": ""}
{"id": "134048", "revid": "2225", "url": "https://it.wikipedia.org/wiki?curid=134048", "title": "WCW", "text": ""}
{"id": "134050", "revid": "228587", "url": "https://it.wikipedia.org/wiki?curid=134050", "title": "Ghostbusters", "text": ""}
{"id": "134053", "revid": "1833487", "url": "https://it.wikipedia.org/wiki?curid=134053", "title": "Paz Vega", "text": "Biografia.\nPaz Vega, che ha adottato il cognome della nonna, abbandona giovanissima l'iniziale idea di fare la nuotatrice e a quindici anni esordisce a teatro con \"La casa di Bernarda Alba\", un'opera di Federico Garc\u00eda Lorca. Un anno dopo, al termine della sua carriera scolastica, si iscrive al \"Centro Andaluz de Teatro\", in cui studia recitazione (1992). Tuttavia, per non perdere l'appoggio finanziario dei genitori, frequenta anche un corso di giornalismo all'universit\u00e0.\nNel 1997 prende parte a sei episodi della serie televisiva brillante \"Menudo es mi padre\", in cui interpreta Olga, giovane cantante di rumba. Dopo la miniserie \"Mas que amigos\" e il dramma \"Compa\u00f1eros\", esordisce al cinema nel 1999 con \"Zapping\" e con una piccola parte in \"Sobrevivir\u00e9\" di Alfonso Albacete e David Menkes.\nNel 2001 recita in \"Solo mia\" di Javier Balaguer e soprattutto in \"Luc\u00eda y el sexo\" di Julio Medem: le numerose e piccanti scene di nudo e di sesso effettuate dalla Vega in questa commedia la fanno diventare un sex symbol. Nello stesso anno, dopo quella \"fisica\", arriva la consacrazione \"tecnica\", grazie al film \"Parla con lei\" di Pedro Almod\u00f3var. Dopo \"Novo\" (2002) e \"Per amare Carmen\" (2003), Paz Vega dimostra di non allontanarsi troppo dal ruolo di icona erotica posta sempre al centro dell'attenzione che l'ha resa celebre in patria e all'estero.\nNel 2004 l'attrice spagnola fa il suo esordio ad Hollywood con la commedia \"Spanglish\". Inoltre all'et\u00e0 di 28 anni, il 6 novembre 2004, battezza la Costa Magica, nave della compagnia genovese Costa Crociere. Nel 2006 appare nel video di \"A la primera persona\" di Alejandro Sanz. Nel 2009 lavora in \"Triage\" accanto a Colin Farrell. Nel 2012 recita nella miniserie \"Le mille e una notte - Aladino e Sherazade\". Nello stesso anno ha la parte di Maria Maddalena nel telefilm di Giacomo Campiotti \"Maria di Nazaret\". Nel 2015 gira il film per la televisione \"Il caso Novack\". \nVita privata.\nSposata dal 2002 con l'imprenditore venezuelano Orson Salazar, ha avuto con lui tre figli.\nDoppiatrici italiane.\nDa doppiatrice \u00e8 sostituita da:"}
{"id": "134057", "revid": "1305772", "url": "https://it.wikipedia.org/wiki?curid=134057", "title": "Melvins", "text": "I Melvins sono un gruppo stoner metal/sludge metal statunitense fondato da Roger \"Buzz\" Osborne (detto anche King Buzzo, alla chitarra e voce), Mike Dillard (batteria) e Matt Lukin (basso) nel 1983 ad Aberdeen, Washington.\nOriginariamente formati come band hardcore punk, la musica dei Melvins \u00e8 influenzata dai Black Flag di \"My War\", dal rock lento e pesante degli Swans e, pi\u00f9 notevolmente, dallo stile heavy metal dei Black Sabbath; tuttavia, il loro approccio idiosincratico, un bizzarro senso dell'umorismo e una costante sperimentazione rende la loro categorizzazione difficile. Osborne ha dichiarato che il suo stile di chitarra \u00e8 pi\u00f9 influenzato dai Black Flag che dai Black Sabbath. I loro ritmi, spesso enormemente lenti, e il loro sound sludge metal fu di notevole influenza sulla musica grunge, in particolare sui Nirvana, Soundgarden e molte altre band provenienti da Seattle, Washington. I loro proseguitori tendono tuttavia ad assumere delle strutture pi\u00f9 convenzionali di questo stile. I Melvins hanno influenzato numerose band, tra cui Crowbar, Mastodon e Eyehategod, che hanno preso parte al tributo ai Melvins , e i Boris, che hanno preso il nome da una canzone dei Melvins.\nNonostante la band non abbia mai visto un successo nel mainstream, i Melvins hanno ricevuto un seguito \"cult\". Hanno finora prodotto un impressionante numero di album e concerti, incluse alcune pubblicazioni con Jello Biafra (attribuite colloquialmente al nome \"Jelvins\") e Mike Patton.\nStoria.\nGli inizi: dal 1984 al 1990.\nNel 1984 subentra a Mike Dillard il batterista Dale Crover, che rimarr\u00e0, insieme a King Buzzo, componente fisso del gruppo per i successivi anni. Il debutto discografico della band avvenne nel 1985. La casa discografica C/Z Records venne creata per documentare la scena musicale dello stato di Washington. La prima pubblicazione della C/Z fu la compilation \"Deep Six\", che ospitava quattro pezzi dei Melvins. Il loro primo lavoro vero e proprio fu per\u00f2 l'EP \"6 Songs\", pubblicato nel 1986 dalla stessa C/Z Records (successivamente l'EP venne ristampato in versioni che ospitavano un maggior numero di pezzi, precisamente 8, 10 e 26 pezzi, e dal numero dei pezzi presero il titolo le varie versioni, quindi \"8 Songs\", \"10 Songs\" e \"26 Songs\", quest'ultimo pubblicato dalla Ipecac Recordings). \"6 Songs\" venne inciso su un registratore a 2 tracce ad Ironwood, l'8 febbraio del 1986.\nNel dicembre dello stesso anno venne registrato il loro primo LP (\"Gluey Porch Treatments\"), allo \"Studio D\" di Sausalito, California. L'album venne pubblicato nel 1987 dalla Alchemy Records. \"Gluey Porch Treatments\" venne successivamente ristampato come bonus nella versione CD del loro secondo album, \"OZMA\" (1989, Boner Records), e nel 1999 dalla Ipecac Recordings con l'aggiunta di alcune demo dei primi anni.\nNel 1988 Dale Crover realizz\u00f2 un demo di dieci pezzi con i Nirvana. Nello stesso anno Osborne e Crover si trasferirono a San Francisco in California, e Matt Lukin lasci\u00f2 la band ed entr\u00f2 a far parte dei Mudhoney. Lukin fu rimpiazzato da Lori \"Lorax\" Black. Nel 1989 venne pubblicato \"OZMA\", album prodotto da Mark Deutrom, che successivamente entrer\u00e0 a far parte della band.\nDal 1991 al 2000.\nNel 1990 venne ultimato l'album \"Bullhead\", pubblicato l'anno successivo. Nel frattempo la band and\u00f2 in tour in Europa, e trov\u00f2 il tempo per registrare un'esibizione dal vivo ad Alzey in Germania, esibizione che verr\u00e0 documentata nell'album \"Your Choice Live Series Vol.12\". Al ritorno dal tour europeo venne registrato un nuovo album, \"Eggnog\", pubblicato sempre nel 1991 dalla Boner Records.\nNel frattempo Lori Black abbandon\u00f2 il gruppo, e venne sostituita da Joe Preston. Preston appare nel video \"Salad of a Thousand Delights\", pubblic\u00f2 anche l'ep solista (Joe Preston), in concomitanza con gli ep King Buzzo e Dale Crover, e partecip\u00f2 alla registrazione dell'album \"Lysol\" (pietra miliare della band che per\u00f2 dovette per motivi di copyright cambiare nome in \"Melvins\" o selftitled). Tutto questo avvenne nel 1992, dopo di che Preston venne allontanato dalla band dallo stesso Osborne, che si sentiva oppresso dalle richieste del bassista di avere \"maggiore visibilit\u00e0 e peso all'interno della band\". A questo proposito si pu\u00f2 notare come ironicamente la scritta dei nomi dei componenti dietro Lysol/Melvins vede il nome Joe scritto con un carattere molto pi\u00f9 grande degli altri 2. Nel 1993 Lori Black si riun\u00ec temporaneamente ad Osborne e Crover.\nIntanto \"Nevermind\" dei Nirvana era diventato un grande successo, e i Melvins guadagnarono visibilit\u00e0 grazie a questo, essendo Cobain loro grande fan ed amico da sempre. Infatti firmarono un contratto con la Atlantic Records, e realizzarono il loro primo album per una major, \"Houdini\". Subito dopo la pubblicazione dell'album, Lori Black lasci\u00f2 nuovamente la band e fu rimpiazzata da Mark Deutrom.\nNel 1993/94 suonarono da gruppo di supporto ai Nirvana facendosi quindi conoscere in Europa e in Italia.\nNel 1994 vennero realizzati due album, \"Stoner Witch\" per la Atlantic, e \"Prick\" per la Amphetamine Reptile Records, quest'ultimo sotto lo pseudonimo di \"SNIVLEM\", dato che la Atlantic proib\u00ec loro di pubblicare qualsiasi tipo di materiale sotto il nome Melvins che non fosse licenziato dalla stessa casa discografica. \"Stag\" fu pubblicato nel 1996, e fu l'ultimo album che i Melvins incisero per la major, che li scaric\u00f2 nel 1997.\nAllora la band si accas\u00f2 con la Ampethamine Reptile e realizz\u00f2 gli album \"Honky\" (1997) e \"Alive at the F*cker Club\", quest'ultimo registrato dal vivo nel 1997 a Melbourne, Australia, pubblicato nel 1998. Nello stesso anno Kevin Rutmanis sostitu\u00ec Mark Deutrom al basso.\nNel 1999 inizi\u00f2 la collaborazione con l'ex leader dei Faith No More, Mike Patton. I Melvins firmarono per la casa discografica di Patton, la Ipecac Recordings, che oltre a produrre nuovi album, mise mano alla precedente discografia della band che, dopo aver subito il processo di rimasterizzazione, venne pubblicata nuovamente quasi per intero. Tra il 1999 ed il 2000, la band pubblic\u00f2 tre album facenti parte di una trilogia, \"The Trilogy Vinyl\", che sar\u00e0 pubblicata nel 2000. Gli album in questione sono \"The Maggot\" e \"The Bootlicker\", entrambi pubblicati nel 1999, e \"The Crybaby\" pubblicato nel 2000.\nDal 2001 al 2010.\nNel 2001 venne pubblicato \"Colossus of Destiny\", un episodio che mostra il lato pi\u00f9 sperimentale della band. L'album, registrato dal vivo, \u00e8 infatti composto da un'ora di suoni prodotti da sintetizzatori e sampler.\nNel 2002 esce per la Ipecac Recordings Hostile Ambient Takeover che vede un ritorno ad una pi\u00f9 classica forma canzone senza rinunciare alle sperimentazioni sonore che da sempre li hanno contraddistinti. Nell'album, uno dei pi\u00f9 apprezzati dai fan, convivono sonorit\u00e0 sporche, pesantezza, psichedelia e noise nonostante l'approccio sia meno ostico di alcuni lavori precedenti.\nNel 2003 la Atlantic Records pubblica \"Melvinmania: Best Of The Atlantic Years 1993-1996\", una compilation composta da pezzi provenienti dai tre album pubblicati sotto questa etichetta. La band prese comunque le distanze da questo lavoro, perch\u00e9 non fu interpellata per la selezione dei pezzi che dovevano essere inclusi nell'album.\nNel 2004 Osborne e Crover celebrano i 20 anni di vita della band con un tour e con la pubblicazione di un libro (\"Neither Here Nor There\") con accluso un cd con pezzi selezionati dai due membri storici. Sempre nel 2004 viene pubblicato \"Pigs of the Roman Empire\" in collaborazione con Lustmord, apprezzato compositore di musica elettronica ed ambient. Sul fronte delle collaborazioni, sempre nel 2004 viene pubblicato \"Never Breathe What You Can't See\", e l'anno successivo \"Sieg Howdy!\", due album in collaborazione con l'ex cantante dei Dead Kennedys Jello Biafra. \"Never Breathe What You Can't See\" fu supportato da un mini tour con lo stesso Biafra e con Adam Jones, il chitarrista dei Tool. Un tour europeo gi\u00e0 pianificato, venne improvvisamente cancellato nell'ottobre del 2004, apparentemente per problemi che riguardavano il bassista Kevin Rutmanis. Interpellati sulla questione, Osborne e Crover spiegarono che Rutmanis era letteralmente sparito dalla circolazione. Il bassista ricomparve all'inizio del 2005, ma nel giugno dello stesso anno lasci\u00f2 ufficialmente la band, a quanto pare per problemi di droga. Per il tour con Jello Biafra svoltosi alla fine del 2005, il ruolo di bassista venne ricoperto da David Scott Stone.\nNei primi mesi del 2006 Crover conferma le voci secondo cui i membri della band Big Business, Coady Willis e Jared Warren, si debbano unire ai Melvins. Cos\u00ec avviene, e la collaborazione porta alla pubblicazione nell'ottobre del 2006 dell'album \"(A) Senile Animal\". Nei mesi successivi il gruppo effettuer\u00e0 un tour per la promozione dell'album che toccher\u00e0 gli Stati Uniti, l'Inghilterra e l'Irlanda. Una delle particolarit\u00e0 di questa nuova \"unione\" sta nell'utilizzo, sia per la registrazione dell'album \"(A) Senile Animal\", sia per le esibizioni dal vivo, di una doppia batteria, suonata in contemporanea dai due batteristi Dale Crover e Coady Willis, particolarit\u00e0 abbastanza evidente nell'album.\nNel giugno del 2008 i Melvins nella loro nuova formazione supportata dai due dei Big Business danno alla luce Nude with Boots, 25\u00ba album in studio della band e 8\u00b0 pubblicato con la Ipecac Rec. senza contare le varie collaborazioni o album live. In esso si sviluppano le idee gi\u00e0 presenti nel precedente (A) Senile Animal come ad esempio i fraseggi e le ritmiche incrociate tra i due batteristi e la partecipazione vocale di tutti e 4 i membri.\nIl 2009 \u00e8 l'anno del 25\u00ba anniversario che viene festeggiato con un minitour seguito dal Summer / Fall 2009 U.S. Tour insieme ai Down e dall'European Fall 2009 Tour.\nIl 29 settembre 2009 \u00e8 stato pubblicato via Ipecac Rec. Chicken Switch l'a lungo rumoreggiato album di remix nel quale ogni traccia \u00e8 stata creata da DJ e artisti di livello internazionale mixando canzoni o addirittura interi album dei Melvins. Tra i nomi di spicco ci sono: Lee Ranaldo (Sonic Youth), Yamatsuka Eye, Matmos ed altri.\nIl 1\u00ba giugno 2010 i Melvins via Ipecac pubblicano The Bride Screamed Murder (26\u00b0 lavoro della band) e in concomitanza parte il loro tour americano.\nL'album appare subito pi\u00f9 strano e sperimentale rispetto agli ultimi due dischi suonati sempre con i Big Business.\nIn uscita anche un Box set in edizione limitata (solo 300 copie) della carriera dei Melvins con la Ipecac Rec.\nGli album presenti sono stati ristampati con artwork diversi. Il box set contiene: The Bride Screamed Murder, Nude with Boots, Senile Animal, The Maggot, The Bootlicker, Hostile Ambient Takeover, Pigs of the Roman Empire, Colossus of Destiny, 26 Songs, Gluey Porch Treatments, Houdini Live, Electroretard, Mangled Demos.\nDal 2011 ad oggi.\nIl 31 maggio esce il nuovo album \"live\" dei Melvins, si chiama Sugar Daddy (Ipecac Rec.). Registrato nel 2008 a Downey in California, presenta una scaletta fondamentalmente incentrata su Nude with Boots e (A) Senile Animal, ma con una rivisitata Boris in chiusura.\nNell'autunno 2011 i Melvins partono per un tour europeo che ripropone pezzi del loro passato (primi anni '90) riarrangiati con la nuova formazione a doppia batteria.\nIl 13 marzo 2012 i Melvins pubblicano l'EP di 5 canzoni \"The Bulls and The Bees\" via download gratuito con la Scion A/V. La formazione qui \u00e8 ancora Melvins/Big Business.\nLa Ipecac ha annunciato l'uscita il 5 giugno di un album dei Melvins-Lite. Si chiamer\u00e0 \"Freak Puke\" e vedr\u00e0 i soli Buzz e Dale suonare con Trevor Dunn al contrabbasso (gi\u00e0 con i Melvins in A Live History of Gluttony and Lust). Ci\u00f2 non segna la fine della collaborazione con i Big Business, ma concretizza in un album di inediti i diversi tour fatti con l'eclettico bassista, famoso gi\u00e0 con i Mr. Bungle, i Fant\u00f4mas (proprio con Buzz Osborne) e John Zorn.\nKing Buzzo presenta questo nuovo esperimento Melvins Lite dicendo:\n\u201cThe Melvins have a long history of mixing up our line-ups and I think that's what has kept us relevant for so long. Consider the Freak Puke record the fifth side of the four-sided Melvins\u2018 triangle.\u201d\nNel 2013 viene pubblicato l'album \"Tres Cabrones\" dalla formazione denominata Melvins 1983, che presenta Dale Crover al basso, e alla batteria colui che fu il primo batterista della storia dei Melvins: Mike Dillard.\nNel 2014 King Buzzo pubblica il suo album da solista \"This machine kills stars\", primo esperimento con chitarra acustica per Buzz Osborne, seguito da un tour americano ed europeo.\nIl 15 ottobre 2014 il ritorno dei Melvins che nell'inedita formazione mista con il chitarrista dei Butthole Surfers, pubblicano \"Hold it in\", il primo album dei Melvins con 2 chitarre e composizioni non a nome Buzz.\nIl 1\u00ba aprile 2016 esce Three Men and a Baby, un nuovo album in collaborazione con Mike Kunka.\nIl 3 giugno 2016 i Melvins pubblicano Basses Loaded, nuovo album in studio con la partecipazione di Krist Novoselic (ex Nirvana), Steve McDonald (ex Red Kross) e Jeff Pinkus dei Butthole Surfers.\nIl 7 luglio 2017, esce un doppio album A Walk with Love &amp; Death. Il primo disco, Death, \u00e8 di fatto il nuovo album della band, formato da 9 canzoni inedite con la partecipazione di Joey Santiago dei (Pixies), Anna Waronker dei (That Dog) e Teri Gender Bender de (Le Butcherettes). Il secondo, Love, \u00e8 la colonna sonora del cortometraggio A Walk With Love And Death di Jessie Nieminem.\nIl 20 aprile 2018 viene pubblicato il nuovo album Pinkus Abortion Technicien.\nBassist Morgue.\nLa \"Bassist Morgue\", (cos\u00ec chiamata ironicamente per gli innumerevoli bassisti che hanno militato nei Melvins), \u00e8 una pagina Internet che riunisce tutti i bassisti che hanno fatto parte della band nei 20 anni seguenti all'abbandono di Lukin (divenuto membro dei Mudhoney), tra i quali: Lori \"Lorax\" Black (la figlia di Shirley Temple), Joe Preston, Mark Deutrom, Kevin Rutmanis. David Scott Stone ha militato nel gruppo come secondo chitarrista e addetto ai rumori tra il 2000 ed il 2001; anch'egli come bassista.\nProgetti paralleli.\nTra i progetti paralleli dei membri della band sorti negli anni meritano una menzione Fant\u00f4mas e Venomous Concept (con King Buzzo alla chitarra), The Men of Porn e Altamont (con Dale Crover alla chitarra), Tomahawk (con Kevin Rutmanis al basso), Clown Alley (con Lorax e Mark Deutrom), Earth, Thrones, Sunn0))), High on Fire, The Whip, Men's Recovery Project (tutti gruppi con Joe Preston), Get Hustle, Gashley Snub, Slug, Unwound (con David Scott Stone).\nStile e influenze.\nIl gruppo, inizialmente caratterizzato da un suono hardcore punk, si evolve nel corso degli anni in una versione estremamente \"rallentata\" dei Black Sabbath con influenze per\u00f2 ancora radicate nel punk e nel post-punk meno ortodosso, questo genere verr\u00e0 definito come sludge metal, per spaziare poi negli ultimi anni nei territori dell'elettronica e del noise pi\u00f9 ostico. Alcuni hanno definito il loro sound degli anni ottanta come il punto di partenza di tutte quelle band che negli anni novanta sono state raggruppate nel calderone grunge.\nIl gruppo ha spesso ricevuto dei giudizi positivi dai critici. Lo stile di batteria di Dale Crover \u00e8 stato ben lodato; lo scrittore Patrick Kennedy descrive il suo lavoro come \"sorprendente, potente e audace.\"\nBuzz Osborne \u00e8 il pioniere dell'accordatura Drop D che ha spianato la strada al successivo Alternative Rock e al Grunge in particolar modo. \u00c8 in un'intervista del 1995 che Kim Thayil e Buzz Osborne ricordano che nel 1986 fu lo stesso King Buzzo ad escogitare questo nuovo tipo di accordatura per nuovi riff e power chords e a mostrarla a Kim Thayil (Soundgarden) e Mark Arm (Mudhoney)."}
{"id": "134060", "revid": "466539", "url": "https://it.wikipedia.org/wiki?curid=134060", "title": "Angela Davis", "text": "Biografia.\nNata in un quartiere dominato da un acuto conflitto razziale, a 14 anni si iscrive alla \"Little Red School House\", scuola privata del Greenwich Village, quartiere radicale e progressista di New York. L\u00ec comincia i suoi studi sul socialismo e sul comunismo e inizia a militare nel gruppo giovanile comunista. Prosegue gli studi alla Brandeis University, in Massachusetts, poi in Francia e in Germania, allieva di Marcuse. In pari tempo crescono la sua coscienza politica e il suo attivismo, e ben presto l'evolvere degli eventi negli Stati Uniti d'America, con il dilagare del movimento per i diritti civili, la spinge a tornare.\nNegli USA, Davis, ormai tra i \"leader\" del movimento e del Partito Comunista degli USA, balza agli onori della cronaca per la sua dura detenzione in carcere, in cui viene rinchiusa dopo una lunga latitanza, per il suo presunto coinvolgimento con la rivolta del 7 agosto 1970, in cui Jonathan Jackson e altre Pantere Nere sequestrarono il giudice Harold Haley, finita in tragedia. Il 7 agosto 1970 infatti Jonathan Jackson, fratello minore del \"Field Marshal\" per le Prigioni del Black Panther Party George Jackson, entr\u00f2 nell'aula del tribunale di San Rafael in California, dove si stava celebrando il processo contro tre detenuti neri, militanti del Partito delle Pantere; Jon, appena diciassettenne, estrasse un fucile e prese in ostaggio il giudice, il procuratore distrettuale ed alcuni giurati, distribuendo le armi agli imputati e dicendo: \u00abBene, signori. Ora comando io\u00bb. Sequestratori e ostaggi salirono su furgone parcheggiato fuori dal tribunale, incappando in un posto di blocco poco dopo: i sequestratori vennero uccisi nella sparatoria con la polizia, mentre tentavano la fuga; anche il giudice Haley rimase vittima del conflitto a fuoco. \nQualche giorno dopo, alcune delle armi usate da Jackson nella rivolta risultarono intestate ad Angela Davis, inserita immediatamente nella lista dei dieci criminali pi\u00f9 pericolosi ricercati dall'FBI. Per la legge californiana, chi fornisce l'arma \u00e8 colpevole quanto chi esegue il reato, pertanto fu accusata di rapimento, cospirazione e omicidio. Davis risulter\u00e0 innocente e verr\u00e0 assolta con formula piena.. Ma proprio dal carcere Davis scriver\u00e0 alcune delle pagine pi\u00f9 famose della contestazione statunitense, tanto da meritare tre canzoni in suo onore: \"Angela\" del Quartetto Cetra (la prima in assoluto, scritta nel 1971) \"Angela\" di John Lennon e Y\u014dko Ono, e \"Sweet Black Angel\" dei Rolling Stones. In Francia, la sua liberazione fu sostenuta, fra gli altri, da Jean-Paul Sartre, Gerty Archim\u00e8de, Pierre Perret ed in Italia da Antonio Virgilio Savona, componente dello storico gruppo e marito di Lucia Mannucci.\nScagionata con formula piena dalle accuse che l'avevano tenuta in cella, ricomincia il suo percorso di militanza, concentrando i suoi sforzi sul problema delle carceri, delle origini sociali e razziali della detenzione di milioni di afroamericani negli istituti penitenziari statunitensi.\nAngela Davis non fu solo una militante del Partito comunista. Partecip\u00f2 al \"Black Panther Party\" e costru\u00ec la sezione dello SNCC di Los Angeles. I marxisti erano ben lontani dell'essere maggioritari nei movimenti contro l'oppressione razziale e si trovarono spesso in difficolt\u00e0 all'interno di questi movimenti. Ma fu sulla base di questa esperienza che Angela Davis port\u00f2 un contributo pratico e teorico rilevante.\nLa sua analisi apporta un contributo fondamentale alla costruzione di una teoria che allo stesso tempo spiega e d\u00e0 gli strumenti per cambiare il mondo. Individuando nello sfruttamento la radice dell'oppressione, dipinge il ritratto di un'unica classe, la classe lavoratrice, che nello stesso tempo subisce\u00a0\u2013 e pu\u00f2 combattere \u2013 razzismo e sessismo.\nAngela Davis ha insegnato nel dipartimento di \"History of Consciousness\" dell'Universit\u00e0 della California a Santa Cruz, dove ha diretto anche il \"Women Institute\".\nMembro attivo del Partito Comunista statunitense sino al 1991, \u00e8 stata tra i fondatori, a seguito del tentato colpo di stato sovietico atto a deporre Michail Gorba\u010d\u00ebv e della caduta del muro di Berlino, del \"Committees of Correspondence for Democracy and Socialism\", nato da una scissione di un'ala del Partito maggiormente propensa ad abbandonare la teorie ed i precetti leninisti, pur continuando ad intrattenere rapporti con esso. Negli ultimi anni, si \u00e8 tenacemente scagliata contro la degenerazione del movimento afrostatunitense verso il fondamentalismo islamico (il riferimento \u00e8 alla Nazione Islamica di Louis Farrakhan, movimento islamista e maschilista, e al suo alleato New Black Panther Party, che hanno riempito il vuoto lasciato dalla scomparsa delle laiche e progressiste Black Panthers, le Pantere Nere). \u00c8 vegana e, dopo aver fatto \"coming out\" nel 1997, apertamente lesbica."}
{"id": "134062", "revid": "726373", "url": "https://it.wikipedia.org/wiki?curid=134062", "title": "Gli universi di Moras", "text": "Gli universi di Moras \u00e8 un romanzo di fantascienza scritto da Vittorio Catani e vincitore della prima edizione del Premio Urania nel 1989, pubblicato nella collana Urania nel 1990.\nTrama.\nNel romanzo si immagina che esista la possibilit\u00e0 di visitare universi paralleli. \u00c8 possibile farlo attraverso apparecchiature sostanzialmente governative, e per solo scopo di studio e ricerca.\nIl protagonista, Antonio Moras, \u00e8 uno dei \"viaggiatori\". Ha al suo attivo migliaia di ore in universi paralleli d'ogni genere. Si immagina che questi siano in numero illimitato, sempre pi\u00f9 divergenti per dettagli man mano che ci si allontana dal nostro universo.\nA un certo punto il protagonista, Moras, non riesce pi\u00f9 a reggere allo stress e alla visione di mondi alternativi nei quali egli vede replicata all'infinito, ossessivamente - come in specchi che si riflettano l'uno nell'altro - la \"condizione umana\", sia pure presentata in forme leggermente diverse o divergenti. La condizione, per Moras, non riguarda pi\u00f9 soltanto i sei o sette miliardi del nostro mondo, ma migliaia e migliaia di miliardi di persone che vivono in un \"altrove\". La consapevolezza di ci\u00f2 lo porter\u00e0 a contrarre un male incurabile e forse letale, il \"necro\", che in effetti \u00e8 una sorta di rigetto del nostro universo nei suoi confronti: in un certo senso, \u00e8 una malattia (la prima di cui si senta parlare) esterna al paziente. La reazione di Moras al tutto, dopo varie peripezie e visite in altri universi, sar\u00e0 viscerale e provocher\u00e0 una catastrofe.\nNella narrazione, condotta in prima persona dal protagonista, \u00e8 presente un suo alter ego elettronico (con il quale egli \u00e8 costantemente online) in grado di aiutarlo o consigliarlo nei momenti di crisi, e alcuni intensi personaggi femminili dei quali Moras incontra repliche in altri universi.\nUno degli universi visitati descrive una Bari (citt\u00e0 in cui vive l'autore) italo-turca. Lo sfondo tecnologico cerca di adeguarsi a una societ\u00e0 che abbia raggiunto la capacit\u00e0 di visitare altre dimensioni.\nIl romanzo (a parte le parentesi dei viaggi) \u00e8 ambientato in Italia."}
{"id": "134063", "revid": "267975", "url": "https://it.wikipedia.org/wiki?curid=134063", "title": "Ministero (cristianesimo)", "text": "Il ministero, nel cattolicesimo, indica un servizio svolto da un fedele appartenente a una chiesa.\nEtimologicamente, ministero significa \"servizio\". La radice di ogni ministero cristiano sta in Cristo, che, secondo le sue parole, non \u00e8 \"venuto per essere servito, ma per servire e dare la vita in riscatto per molti\" (Matteo ; Marco ).\nNella Chiesa cattolica esistono ministeri ordinati, ministeri istituiti e ministeri \"de facto\".\nSono ministeri ordinati quelli che appartengono al sacramento dell'Ordine:\nSono ministeri istituiti:\nIl conferimento dei ministeri ordinati \u00e8 riservato al vescovo, mentre i ministeri istituiti sono conferiti dal vescovo oppure, per i membri degli Istituti religiosi clericali, dal Superiore Maggiore; possono ricevere i ministeri i cresimati di sesso maschile.\nI compiti dei ministeri istituiti possono essere esercitati senza istituzione formale anche da parte di ministranti, animatori, coristi o lettori laici di entrambi i sessi (ministeri \"de facto\").\nIl ministro straordinario della santa comunione assolve ad alcune delle funzioni di un accolito, anche se in questo caso la Chiesa cattolico-romana preferisce evitare di parlare di \"istituzione\" in questo ministero, e lo considera invece un incarico affidato, per un tempo pi\u00f9 o meno lungo, a fedeli di entrambi i sessi.\nFino alla riforma decretata da papa Paolo VI con la lettera apostolica \"Ministeria quaedam\" (1972) esistevano anche altri ministeri, come l'esorcistato e l'ostiariato, che facevano parte degli ordini minori, mentre il suddiaconato era annoverato come il primo degli ordini maggiori.\nCon la Lettera Apostolica \"Spiritus Domini\" di Papa Francesco del 10 Gennaio 2021, si stabilisce che anche le donne possono ricevere il ministero del lettorato e dell'accolitato.\nCon la Lettera Apostolica \"Antiquum ministerium\" di Papa Francesco del 10 Maggio 2021, \u00e8 stato istituito il ministero laicale del catechista."}
{"id": "134065", "revid": "858648", "url": "https://it.wikipedia.org/wiki?curid=134065", "title": "Riccardo Di Palma", "text": "\u00c8 stato tra i fondatori, alla fine degli anni ottanta, dei Verdi per Napoli.\nPresidente della Provincia.\n\u00c8 stato eletto Presidente della Provincia nel turno elettorale del 2004 (elezioni del 12 e 13 giugno), raccogliendo il 61,5% dei voti in rappresentanza di una coalizione di centrosinistra.\n\u00c8 stato sostenuto, in Consiglio provinciale, da una maggioranza costituita da:\nIl mandato amministrativo \u00e8 scaduto nel 2009. Successivamente si \u00e8 candidato per il Parlamento Europeo nella lista Sinistra e Libert\u00e0 ma non ha vinto le elezioni.\nIl suo successore alla scrivania di Piazza Matteotti \u00e8 Luigi Cesaro.\n\u00c8 stato dirigente nazionale di Sinistra Ecologia Libert\u00e0.\nAlle elezioni politiche del 2013 \u00e8 candidato al Senato della Repubblica nelle liste di Sinistra Ecologia Libert\u00e0 in regione Campania, risultando il primo dei non eletti.\nAlle elezioni regionali in Campania del 2015 si candida al consiglio regionale nella lista \"Sinistra al Lavoro\" (a sostegno del candidato governatore Salvatore Vozza), ma non viene eletto."}
{"id": "134066", "revid": "767487", "url": "https://it.wikipedia.org/wiki?curid=134066", "title": "40 Harmonia", "text": "40 Harmonia (in italiano 40 Armonia) \u00e8 un grande asteroide della fascia principale.\nFu scoperto da Hermann Mayer Salomon Goldschmidt il 31 marzo 1856 all'Osservatorio astronomico di Parigi (Francia). Urbain Le Verrier, direttore dell'osservatorio, lo battezz\u00f2 cos\u00ec in onore di Armonia, la dea greca dell'armonia. Il nome fu scelto per rimarcare la fine della Guerra di Crimea (1853 - 1856): il trattato di pace fu firmato a Parigi il 30 marzo 1856."}
{"id": "134067", "revid": "111330060", "url": "https://it.wikipedia.org/wiki?curid=134067", "title": "Flying Junior", "text": "Nell'ambito degli sport nautici, il Flying Junior (abbreviato in FJ) \u00e8 una imbarcazione a vela progettata tra il 1954 ed il 1955 dall'architetto olandese Uilke (spesso chiamato erroneamente Ulike) van Essen. La funzione originale di questa imbarcazione a deriva era di costituire mezzo propedeutico all'uso del Flying Dutchman (gli atleti dell'epoca passavano per il FJ per approdare al FD percorrendo una preparazione graduale), per questo motivo, il Flying Junior \u00e8 stato palestra formativa per tantissimi velisti di successo e derivisti di pari capacit\u00e0.\nDescrizione.\nL'imbarcazione fa parte delle Classi internazionali annoverate dalla Federazione internazionale della Vela (ISAF). Completamente rivisitata nelle ultime edizioni dei regolamenti di classe, il Flying Junior ha acquisito notevole tecnica e altrettanta manovrabilit\u00e0 in ogni condizione di vento.\nSono stati aggiunti il trapezio (a cui pu\u00f2 agganciarsi il prodiere per sbalzare fuori dalla barca il proprio peso), lo spinnaker e i loro componenti e manovre. La randa \u00e8 stata rivista nella forma e nella dimensione; i materiali consentiti per lo scafo annoverano oltre alla classica vetroresina anche il carbonio in fibre.\nLa forma della carena \u00e8 del tipo planante, per cui, a partire da una certa velocit\u00e0, si sviluppa sul fondo un'azione idrodinamica, la cui componente verticale assume valore tale da eguagliare il peso dell'imbarcazione che cos\u00ec plana sull'acqua.\nQuesto tipo di imbarcazione ha avuto un declino tra la met\u00e0 degli anni ottanta e la fine dei novanta, ma a partire dal decennio successivo vi \u00e8 stata una riscoperta per via delle doti formative e per la capacit\u00e0 di far divertire persone di quasi ogni et\u00e0. Infatti il FJ non ha limiti effettivi di et\u00e0 nel suo uso, l'unico ostacolo \u00e8 il peso che non consente ai giovanissimi (fino ai 10-12 anni) un ottimale governo dell'imbarcazione.\nEquipaggio.\nImbarcazione di dimensioni ridotte, dall'apparenza mite, risulta nervosa in navigazione e particolarmente sensibile agli sbalzi di vento. \nL'equipaggio comprende un timoniere e un prodiere, il cui peso complessivo ideale \u00e8 tra i 100 ed i 120\u00a0kg. \n\u00c8 comunque molto tollerante al peso, grazie alla sua forma che presenta importanti volumi nella parte anteriore ed una poppa filante che le permette di planare.\nLa possibilit\u00e0 di modificare tutte le manovre del pozzetto, ed eventualmente aggiungerne altre, completa la capacit\u00e0 di questa deriva di adattarsi a velisti di ogni capacit\u00e0 e peso.\nVelatura.\nIl piano velico comprende una randa steccata (la cui forma \u00e8 stata recentemente aggiornata e rivisitata), un fiocco e, consentito tutt'oggi dai regolamenti FIV, uno spinnaker."}
{"id": "134068", "revid": "767487", "url": "https://it.wikipedia.org/wiki?curid=134068", "title": "Coffee and Cigarettes", "text": "Coffee and Cigarettes \u00e8 un film di Jim Jarmusch, del quale esistono due diverse versioni (una datata 1986 e l'altra 2003) e due seguiti:\nI due seguiti:"}
{"id": "134069", "revid": "287204", "url": "https://it.wikipedia.org/wiki?curid=134069", "title": "Il leopardo delle nevi", "text": "Il leopardo delle nevi \u00e8 uno dei pi\u00f9 famosi romanzi dello scrittore statunitense Peter Matthiessen. Fu pubblicato nel 1979. Narra la storia di un viaggio nel Distretto di Dolpo (Nepal), che dall'occupazione del Tibet \u00e8 considerato l'ultimo rifugio della pura cultura tibetana. I protagonisti sono due uomini: lo zoologo George Schaller e l'autore del romanzo Peter Matthiessen che si recano sull'Himalaya con il proposito di studiare i comportamenti del bharal, la pecora blu dell'Himalaya e con la segreta speranza di incontrare un animale raro quanto elusivo. Il viaggio della durata di poco pi\u00f9 di due mesi e della lunghezza di 250 miglia, diventa, per l'Autore, un pellegrinaggio alla scoperta di s\u00e9 stesso e dei pi\u00f9 profondi valori della vita."}
{"id": "134071", "revid": "124343977", "url": "https://it.wikipedia.org/wiki?curid=134071", "title": "Goa'uld", "text": "I Goa'uld [pronuncia IPA: \u02c8go\u028a\u02d8u\u02d0ld] sono una specie aliena descritta nella serie televisiva fantascientifica \"Stargate SG-1\"; Ra, l'antagonista del film \"Stargate\" antecedente alla serie, viene individuato come uno di loro, sia nella serie stessa che in tutto il resto del franchise di \"Stargate\". I Goa'uld sono il maggior antagonista delle prime otto stagioni di \"Stargate SG-1\".\nDescrizione generale.\nI Goa'uld sono una razza di parassiti, fisicamente molto simili ai serpenti. I Goa'uld possono per\u00f2 vivere anche all'esterno di un corpo ospite, e proprio per questo possono essere definiti \"endoparassiti facoltativi\". Tra i loro ospiti preferiti vi sono gli Umani e gli Unas, mentre i Jaffa sono usati per contenere la loro fase larvale. Quando contenuti in un corpo ospite o in un Jaffa, sono chiamati \"simbionti\" Goa'uld.\nI Goa'uld adulti, a differenza delle larve, sono capaci di prendere il controllo totale del corpo dell'ospite; inoltre forniscono a questo una forza sovrumana, una maggior resistenza alle malattie e ai veleni, la capacit\u00e0 di rigenerare le ferite e di rallentare il processo d'invecchiamento; quest'ultima caratteristica, insieme all'uso del sarcofago, permette a un Goa'uld di occupare lo stesso ospite per diversi millenni.\nLa maggior parte dei Goa'uld \u00e8 malvagia, egocentrica ed estremamente megalomane. Di solito interpretano il ruolo di potenti Signori o autentiche divinit\u00e0 per controllare i propri possedimenti e le proprie armate, e tentano di conquistare ulteriori pianeti dove imporre il proprio culto. Alcuni Goa'uld, opponendosi a questa filosofia, formano il gruppo clandestino dei Tok'ra.\nStoria.\nGli inizi.\nI primi Goa'uld si evolvono sul pianeta P3X-888, insieme agli Unas, una razza molto forte ma primitiva, che per lungo tempo rimane l'unico organismo ospite accettato dalla fisiologia Goa'uld. In seguito impararono come usare lo Stargate, posizionato sul loro mondo dagli Antichi, trovando cos\u00ec un modo per lasciare il loro pianeta.\nSotto la guida di Atok, i Goa'uld svilupparono la loro prima forma di societ\u00e0 di conquistatori, rubando la tecnologia degli Antichi e modificandola per i propri scopi. Circa nel 22.000 a.C., Atok venne ucciso dal figlio Apep che riorganizz\u00f2 la leadership dei Goa'uld. Apep divise le sue forze tra i suoi subalterni Ra, Nut e Thoth. Tuttavia, verso il 17.800 a.C., il subalterno \"preferito\" di Apep, Anubis, cominci\u00f2 ad incrementare il suo potere a discapito di Apep stesso, la cui influenza inizi\u00f2 a diminuire. Anubis infine uccise Apep, divorando poi il simbionte di fronte agli altri Goa'uld. La morte di Apep spinse Ra a riunire gli altri Goa'uld per sconfiggere Anubis, in nome del loro padre Apep. La guerra che segu\u00ec dur\u00f2 cento anni, finch\u00e9 Anubis non fu sconfitto ed esiliato. Ra organizz\u00f2 cos\u00ec una nuova leadership, chiamata l'Alto Consiglio dei Signori del Sistema, e si autoproclam\u00f2 Supremo Signore del Sistema dell'Impero Go'auld, prendendo Hathor ed Egeria come sue regine.\nIl regno di Ra.\nDurante la guerra con gli Asgard, attorno all'8.000 a.C., Ra scopr\u00ec un nuovo mondo rigoglioso con una razza primitiva: gli umani, discendenti degli Antichi. Comprendendo l'enorme potenzialit\u00e0 dei terrestri come ospiti per i Goa'uld, Ra concesse ai Signori del Sistema di visitare la Terra, dove prelevarono questa nuova razza e la portarono su altri mondi nella Via Lattea; alcuni furono usati nelle miniere di Naquadah, altri come guerrieri e incubatrici delle larve Goa'uld, i Jaffa. Attorno al 3.000 a.C., si scatena una ribellione nell'odierno Egitto. Ra viene cacciato e gli umani seppelliscono lo Stargate della Terra, impedendo ai Goa'uld di tornare. Nel frattempo gli esseri umani erano stati trasferiti pressoch\u00e9 ovunque nell'Impero dei Goa'uld cos\u00ec Ra decise di non riconquistare la Terra con le sue astronavi.\nTempo dopo, Egeria, moglie di Ra, comincia ad avere i primi dubbi sul futuro dei Goa'uld, a causa della loro crudelt\u00e0. Nell'anno 1 d.C., diede cos\u00ec vita al primo gruppo di ribelli Goa'uld, che egli stessa chiam\u00f2 Tok'ra, la \"Resistenza contro Ra\". quando fu scoperta dal marito, fu catturata e venne rimossa dal suo ospite e imprigionata in un vaso in stasi, nascosta sul pianeta Pangar.\nNel 1994, i Tau'ri riaprirono lo Stargate e inviarono una squadra su Abydos. Ra cattur\u00f2 alcuni di loro e trov\u00f2 un ordigno nucleare che era stato consegnato al colonnello Jack O'Neill, i cui ordini erano di innescare l'arma se avesse trovato una minaccia per la Terra. Ra equipaggi\u00f2 la bomba con del Naquadah, incrementandone la potenza, ma nel frattempo Daniel Jackson svel\u00f2 la verit\u00e0 agli Abydosiani sulla natura dei loro d\u00e8i, scatenando un'altra ribellione. Durante la fuga, O'Neill invi\u00f2, a bordo della nave di Ra, la bomba innescata, usando gli anelli trasportatori. L'esplosione che ne segu\u00ec uccise Ra.\nIl regno di Apophis.\nDopo la morte di Ra, i Signori del sistema combatterono tra loro per il potere. In conclusione, Cronus, Heru'ur e Ba'al ne escono rinforzati ma il pi\u00f9 potente di tutti risult\u00f2 essere Apophis. Dopo che l'SG-1 caus\u00f2 dei problemi alle sue forze, Apophis scaten\u00f2 un attacco contro la Terra. I Tau'ri riuscirono a sabotare le forze del Goa'uld, il quale ne usc\u00ec notevolmente indebolito. Sotto attacco da Heru'ur e Sokar, quest'ultimo cattur\u00f2 Apophis e lo imprigion\u00f2 su Ne'tu.\nQuando l'SG-1 giunse su Ne'tu per salvare Jacob Carter, Apophis scaten\u00f2 una ribellione e riusc\u00ec a fuggire dalla luna-prigione poco prima che i Tok'ra la distruggessero. In breve, Apophis prese possesso delle forze di Sokar e quelle di Heru'ur, e forte della sua potenza, cerc\u00f2 di attaccare i Tok'ra su Vorash. Il maggiore Samantha Carter ide\u00f2 un piano per distruggere le forze di Apophis facendo esplodere il sole di Vorash. Il piano ebbe successo e la nave usata dall'SG-1, precedentemente la nave-madre di Cronus, sopravvisse assieme a quella di Apophis.\nBen presto, i Replicanti infestarono la nave madre di Apophis, che si impossess\u00f2 della nave dell'SG-1, la quale per\u00f2 fu infestata anch'essa dai Replicanti. La squadra sabot\u00f2 il vascello facendolo schiantare su Delmak, il pianeta di cui Ne'tu era la luna prima della distruzione della stessa luna. Apophis era a bordo e non sopravvisse allo schianto. Dato che il suo corpo si presume sia stato distrutto nell'impatto, si presume anche che sia rimasto ucciso prima di potersi curare con il Sarcofago.\nIl regno di Anubis.\nCome accadde dopo la morte di Ra, i Signori del sistema rimasti in vita cominciarono a darsi battaglia per il dominio. Nel frattempo per\u00f2 un nuovo nemico si fece avanti. Esso attaccava i domini dei Goa'uld senza i Jaffa ma solamente con le sue astronavi; per far fronte alla sua potenza, l'Alto Consiglio si riun\u00ec e durante il summit Osiris rivel\u00f2 l'identit\u00e0 del nuovo nemico: Anubis. Non potendo essere contrastato, questi divenne il nuovo Supremo Signore dell'Impero dei Goa'uld, rafforzato dal suo stato di semi-asceso che gli concedeva quasi tutta la conoscenza degli esseri ascesi.\nIn pochi mesi Anubis diede il via ad una serie di attacchi contro i Tau'ri, i Tok'ra e gli Asgard. All'interno dei Signori del sistema cominciarono a formarsi degli attriti. Yu cominci\u00f2 una guerra personale contro Anubis ma dovette cercare aiuto tra gli altri Goa'uld per contrastare la sua forza; durante questa guerra il potere di Yu diminu\u00ec a favore di Ba'al, che prese la guida dei Signori del sistema.\nNotando il crescente dissenso tra i Jaffa a causa di Teal'c e Bra'tac, Anubis cre\u00f2 un nuovo tipo di guerriero, chiamato Kull. I terrestri e i Tok'ra crearono un'arma per contrastarlo usando la conoscenza degli Antichi, ma nel frattempo Anubis us\u00f2 i suoi guerrieri contro gli altri Goa'uld, tornando a dominare i Signori del sistema.\nTemendo che i terrestri avessero pieno accesso agli armamenti degli Antichi, Anubis lanci\u00f2 un'invasione su larga scala della Terra, usando pi\u00f9 di trenta Ha'tak e la sua super nave madre, in grado di distruggere anche un pianeta, tuttavia i terrestri scoprirono l'avamposto Antico in Antartide ed usarono i droni dell'avamposto per distruggere la flotta di Anubis e facendo credere che lui stesso fosse morto, ma in realt\u00e0 Anubis sopravvisse grazie al suo stato incorporeo, ma per lui le conseguenze della battaglia furono devastanti.\nIl regno di Ba'al.\nLa sconfitta di Anubis caus\u00f2 un enorme vuoto nei domini dei Signori del sistema. Nel tentativo di impedire un'altra guerra, i Signori rimasti si divisero i territori di Anubis. Tuttavia, Ba'al scov\u00f2 la base dei Kull e impose loro la sua volont\u00e0, conquistando il precedente regno di Anubis: Bastet e Olokun furono uccisi, Morrigan si arrese, Ares fu ucciso da O'Neill, Moloc fu ucciso dai Tau'ri con due missili e Camulus chiese asilo sulla Terra, ma fu estradato e mandato da Ba'al che, probabilmente, lo uccise. Yu e Amaterasu prepararono un'offensiva ma furono sconfitti. Ci\u00f2 che nessuno sa, per\u00f2, \u00e8 se Anubis sia tornato e stia usando Ba'al come un fantoccio a sua stessa insaputa.\nNel frattempo, i Replicanti cominciarono un'invasione su vasta scala dell'intera galassia, entrando in guerra con l'Impero dei Goa'uld. La maggior parte dei Signori del sistema furono uccisi, incluso Yu, e Ba'al sembr\u00f2 essere l'ultimo sopravvissuto. Molti dei Jaffa ribellatisi decisero di tornare sotto il dominio di Ba'al credendo che i Replicanti fossero una \"punizione divina\". Ba'al dovette, tuttavia, allearsi con l'SG-1 per conquistare Dakara e usare la super arma per distruggere tutti i Replicatori. Distrutti i Replicanti, i restanti Jaffa oppressi si ribellarono e Ba'al fu costretto a fuggire. L'ultimo Goa'uld rimasto in vita, a questo punto, \u00e8 privo di potere e di conseguenza l'Impero Goa'uld croll\u00f2 dopo 30.000 anni di dominio. Ba'al fu comunque ucciso in due linee temporali: prima nel 1939 sulla nave Achilles da Cameron Mitchell e poi nel 2009 avvenne la sua esecuzione da parte dei Tok'ra.\nLinea temporale alternativa.\nIn una linea temporale alternativa i Goa'uld sono stati sconfitti con un'arma biogenetica degli Aschen.\nSimbionte e ospite.\nSimbionte.\nI simbionti sono esseri di piccole dimensioni simili a serpenti che necessitano del corpo di un altro essere vivente che li ospiti: una volta entrati in un organismo ospite si innestano dietro al collo e si attaccano alle vertebre cervicali, causando all'ospite tagli profondi e forti dolori alla testa; il simbionte quindi estende dei filamenti all'interno del sistema nervoso dell'ospite, in particolare all'interno del suo cervello.\nUna volta che il Goa'uld si \u00e8 impossessato del corpo dell'ospite ottiene un buon livello di controllo sul suo corpo, come dimostrato dal fatto che sono in grado di uccidere l'ospite se si rendesse necessario o se si sentono minacciati da fenomeni esterni. Le tecniche chirurgiche standard terrestri si sono dimostrate inefficaci nella rimozione del simbionte, come nel caso del maggiore Kawalsky, poich\u00e9 il simbionte una volta rimosso rilascia un veleno in grado di uccidere l'ospite in brevissimo tempo. Solo le pi\u00f9 avanzate tecniche Tok'ra ebbero successo nel rimuovere un simbionte senza creare danno al suo ospite, come accadde ad Adria.\nLe larve Goa'uld che non hanno ancora raggiunto la maturit\u00e0 non sono in grado di prendere pieno possesso dell'ospite e riescono a prenderne il controllo solo per un breve periodo, che per l'ospite corrisponde ad un black out. Ne risulta una vera e propria battaglia combattuta tra la larva e l'ospite stesso. Le larve sono per\u00f2 in grado di lasciare una specie di buccia, fatta di pelle morta, che potrebbe indurre i chirurghi a credere di aver rimosso il simbionte.\nI Goa'uld vengono generati da un genitore asessuato definito \"Regina Goa'uld\", ad esempio Hathor, moglie di Ra, o Egeria, madre dei Tok'ra. Quando viene trovata una nuova trib\u00f9 umana, o di una diversa razza, la Regina necessita di un campione di DNA, o \"codice della vita\" come lo chiamano i Goa'uld, della futura specie ospite per creare le larve che saranno innestate negli ospiti. Il campione di DNA serve per generare simbionti tali da impedire che il corpo umano li rigetti.\nDurante la gestazione i Goa'uld ricevono geneticamente tutte le conoscenze dei loro predecessori acquisendo il sapere di tutti i Goa'uld venuti prima di loro. Un'altra caratteristica peculiare \u00e8 la presenza nel loro organismo di Naquadah, necessaria per attivare la loro tecnologia e che permette loro di percepire il Naquadah presente negli Stargate. Questo per\u00f2 non sembra essere un aspetto naturale della loro biologia, infatti il sangue dei primi Goa'uld era privo di questo elemento.\nI Goa'uld selvaggi del loro mondo originario sono stati visti cibarsi dei propri simili, proprio come Anubis con Apep, ed erano privi di Naquadah nel loro sangue. Il simbionte era in grado, inoltre, di illuminare i propri occhi, se furiosi, proprio come appaiono quelli dell'ospite.\nOspite.\nUn Goa'uld d\u00e0 al proprio ospite una salute perfetta, una forza superiore ed un'intelligenza maggiore degli altri umani. L'unico modo per riconoscerli da un qualunque essere umano diviene quindi l'intensa luce bianca emanata dagli occhi, in un momento di furore, e il profondo e distorto tono di voce, facilmente mascherabile per\u00f2 con una sonorit\u00e0 pi\u00f9 umana. Il tono di voce viene usato dai Tok'ra per indicare all'interlocutore se si sta parlando con il simbionte o con l'ospite.\nI Goa'uld affermano che una volta perso il controllo del proprio corpo l'ospite muoia, ma ci\u00f2 \u00e8 stato pi\u00f9 volte smentito nel corso delle molte missioni affrontate dall'SG-1.\nL'essere impossessati da un Goa'uld \u00e8 considerato un destino orribile per il malcapitato, in quanto \u00e8 costretto ad essere testimone delle brutalit\u00e0, dirette o indirette, commesse attraverso il suo stesso corpo, tesi non condivisa dai \"Lo'taur\", gli schiavi personali dei Goa'uld, i quali invece considerano un grande onore essere presi come ospiti. Alcuni ospiti, con estrema volont\u00e0, possono combattere il controllo dei simbionti pi\u00f9 giovani, riuscendo per\u00f2 a sopprimere, al massimo, un movimento della mano per alcuni secondi.\nDiverse razze possono essere usate dai Goa'uld come ospiti: un esempio sono umani ed Unas (i loro primi ospiti); sono in grado di prendere anche i corpi clonati degli Asgard, anche se la loro genetica rigetta i simbionti dopo poco tempo, provocando comunque la morte dell'ospite. Un esempio di Asgard impossessato si vede nel film \"Stargate\", anche se all'epoca del film la \"razza Asgard\" non era ancora stata inventata dagli ideatori della serie televisiva, quando Ra giunge per la prima volta sulla Terra. Vi sono per\u00f2 due specie umane che non possono essere usate come ospite, gli Ilempiri, modificati geneticamente dagli Antichi a tale scopo, e i Jaffa, modificati dai Goa'uld per essere incubatrici umane delle larve.\nUn figlio umano generato tra due ospiti umani dei Goa'uld viene chiamato Harcesis e possiede tutta la conoscenza dei Goa'uld, trasmessa geneticamente dai simbionti; queste forme di vita sono ritenute una minaccia dai Goa'uld stessi proprio a causa della loro enorme conoscenza genetica e per questo tra i Goa'uld \u00e8 proibito generare figli attraverso i propri ospiti. Alcuni ospiti sono stati liberati attraverso l'avanzata chirurgia dei Tok'ra: degli esempi sono Skaara, Vala Mal Doran, Kendra, Sarah Gardner e l'ultimo clone di Ba'al.\nSociet\u00e0.\nLa societ\u00e0 dei Goa'uld \u00e8 di tipo feudale, dove il pi\u00f9 forte domina il pi\u00f9 debole, di conseguenza sono sempre in guerra tra di loro e alla ricerca di maggior potere. Una grande minaccia per i Goa'uld sono anche i propri figli, i quali aspirano al potere del padre, come accadde ad Apep.\nTuttavia il perenne stato di conflitto tra i Goa'uld contribuisce a mantenere un equilibrio del potere assai difficile da sbilanciare. Solo quando \u00e8 nel loro interesse i Goa'uld rispettano delle regole, come trattati di non aggressione o il divieto di unirsi fisicamente per avere figli, attraverso gli ospiti.\nLe pi\u00f9 alte autorit\u00e0 tra i Goa'uld corrispondono al grado di Signore del sistema, che spesso combattono tra loro per ampliare i propri territori. Solo i Signori del sistema possono avere i Lo'taur come schiavi: questi ultimi in qualche occasione sono usati come spie per ottenere informazioni sugli altri Goa'uld tramite i loro Lo'taur, poich\u00e9 conoscono ogni segreto dei propri padroni.\nI cosiddetti \"Goa'uld minori\" sono Goa'uld sconfitti in battaglia, o giovani simbionti maturi, costretti a servire i Goa'uld pi\u00f9 potenti (Signori del sistema) come luogotenenti e comandanti dei loro eserciti. Molto spesso i Goa'uld minori complottano contro i loro padroni per impossessarsi dei loro domini.\nTecnologia.\nLa tecnologia Goa'uld \u00e8 in gran parte frutto di razzie e dello sterminio di mondi alieni. Il sarcofago e le astronavi sembrano essere state rubate a razze aliene esistite precedentemente, come gli Antichi, e a volte modificate per adattarle alla propria specie come accadde per il sarcofago. Gli stessi Stargate, che in un primo momento si era creduto fossero stati creati da loro, non sono altro che una rete di dispositivi in grado di generare tunnel spaziali, creati sempre dagli Antichi, caduti sotto il dominio dei Goa'uld solo in seguito alla dipartita dei creatori dalla Via Lattea.\nLingua e scrittura.\nLa lingua artistica parlata dai Goa'uld compare gi\u00e0 nel film Stargate, dove Daniel Jackson riconosce che il linguaggio parlato da Ra e dagli Abydosiani \u00e8 simile all'antico egizio. Nello show televisivo, per necessit\u00e0 di rendere scorrevole la trama e i dialoghi, il parlato Goa'uld si alterna senza problemi all'italiano (inglese per la versione originale) e le parole Goa'uld pi\u00f9 usate nello show sono \"Chappa'ai\" (\"Stargate\"), \"Tau'ri\" (sia per \"Terra\" che per \"terrestre\"), \"Shol'va\" (\"traditore\", spesso affibbiato a Teal'c da svariati Signori del sistema) e \"Kree\" (che pu\u00f2 voler dire diverse cose: \"attenzione\", \"ascolta\", \"concentrati\" o semplicemente \"ehil\u00e0\"), oltre allo stesso Goa'uld, che significa \"Divinit\u00e0\" o \"Figlio degli d\u00e8i\".\nMolti alfabeti Goa'uld sono basate sugli antichi geroglifici egizi, anche se nella trama sono proprio i dialetti a influenzare molte delle antiche lingue della Terra. L'alfabeto generalmente usato Goa'uld \u00e8 uno dei pi\u00f9 semplici da tradurre. Nella serie televisiva, questo alfabeto viene chiamato \"Alfabeto Nahkt\" ma viene riscontrato anche un alfabeto corrispondente all'Alfabeto meroitico, che viene chiamato proprio \"Meroitico\". In origine il Comando Stargate ipotizzava che la lingua dei Goa'uld venisse scritta su righe, da sinistra a destra, e dall'alto al basso, come per esempio nelle lingue del mondo occidentale. In seguito, in alcuni documenti ufficiali della Nazione Libera Jaffa (che usano la lingua dei Goa'uld), nell'ufficio di Gerak, si pu\u00f2 vedere che la loro lingua viene scritta su colonne ma non \u00e8 chiaro se esse vadano da destra a sinistra, come la lingua cinese, o viceversa, come la lingua mongola. Secondo l'universo fantascientifico di \"Stargate SG-1\", i Goa'uld avrebbero usato diversi dialetti che avrebbero condotto poi alla formazione dei caratteri cinesi, scrittura cuneiforme, della Lineare A cretese, dei geroglifici maya e della lingua greca antica.\nDizionario Goa'uld.\nA\nB\nC\nD\nG\nH\nI\nJ\nK\nL\nM\nN\nO\nP\nQ\nR\nS\nT\nU\nV\nY\nZ"}
{"id": "134075", "revid": "36426", "url": "https://it.wikipedia.org/wiki?curid=134075", "title": "Antonino Saitta", "text": "Biografia.\nLaureato in Scienze Politiche, \u00e8 stato consigliere provinciale di Torino dal 1985 al 1990 e capogruppo della Democrazia Cristiana, sindaco di Rivoli (TO) dal 1988 al 1995, consigliere regionale del Piemonte dal 1995 per due mandati, eletto nelle liste del Partito Popolare Italiano. Aderisce nel 2002 a La Margherita.\nIn occasione delle elezioni amministrative del 2004 \u00e8 stato eletto al primo turno presidente della provincia, raccogliendo il 51,9% dei voti in rappresentanza di una coalizione di centrosinistra; \u00e8 stato confermato alle elezioni del 2009, quando, nel turno di ballottaggio, ha sconfitto la candidata del centrodestra Claudia Porchietto col 57,3% dei voti.\nIl 12 febbraio 2008 \u00e8 eletto Vicepresidente Vicario dell'Unione Province Italiane (UPI).\nIl 31 ottobre 2012 in qualit\u00e0 di Vicepresidente Vicario subentra al dimissionario Giuseppe Castiglione che si era dimesso dalla Presidenza della Provincia di Catania per candidarsi alle politiche del 2013 come Presidente \"facente funzioni\" dell'Unione Province Italiane\nIl 10 giugno 2014 viene nominato dal presidente Sergio Chiamparino, assessore alla sanit\u00e0 della regione Piemonte."}
{"id": "134078", "revid": "1543377", "url": "https://it.wikipedia.org/wiki?curid=134078", "title": "Mirage of Health", "text": "Mirage of Health - Utopias, Progress, and Biological Change, pubblicato nel 1959, \u00e8 un libro del biologo francese naturalizzato statunitense Ren\u00e9 Dubos. Il libro non \u00e8 mai stato tradotto in italiano. \nLa tesi di fondo del libro \u00e8 che la completa libert\u00e0 dalla malattia sia quasi incompatibile con il processo della vita. Da ecologista \"ante-litteram\" sostiene altres\u00ec la tesi che la scienza e la tecnologia non riusciranno a realizzare il sogno utopistico del benessere universale poich\u00e9 essi non tengono conto del processo dinamico di adattamento ad un ambiente in continuo cambiamento e che ciascun essere vivente deve affrontare. \nIl libro contiene riflessioni e considerazioni che hanno offerto alcuni spunti ad Ivan Illich per l'elaborazione del suo libro \"Nemesi medica\" pubblicato nel 1976."}
{"id": "134079", "revid": "729019", "url": "https://it.wikipedia.org/wiki?curid=134079", "title": "Guerra dei mercenari", "text": "La guerra dei mercenari (detta anche guerra libica) fu un conflitto armato combattuto sul territorio africano di Cartagine tra il 240 e il 238 a.C. che vide di fronte le truppe regolari della citt\u00e0 e le milizie mercenarie dell'esercito cartaginese che si erano ribellate dopo la fine della prima guerra punica. La guerra, narrata da Polibio con dovizia di particolari, fu caratterizzata dalla straordinaria crudelt\u00e0 dispiegata da entrambe le parti, dalle alterne vicende e dalla violenza dei combattimenti.\nIl conflitto, definito da Polibio \"guerra inesorabile\" o \"guerra senza possibilit\u00e0 di tregua\", inizialmente vide i notevoli successi dei mercenari capeggiati da due abili condottieri, l'italico Spendio e l'africano Mato. Dopo l'assunzione del comando di Amilcare Barca, i cartaginesi riuscirono ad avere infine la meglio e distrussero le milizie ribelli, procedendo ad una sanguinosa repressione finale; i capi mercenari furono tutti uccisi.\nOrigini.\nFine della prima guerra punica.\nLa prima guerra punica si era conclusa nel 241 a.C., dopo oltre venti anni di combattimenti terrestri e navali dall'esito alterno, con la vittoria finale di Roma e la conclusione della cosiddetta \"pace di Lutazio\", dal nome del console romano Gaio Lutazio Catulo che aveva vinto la decisiva battaglia navale delle isole Egadi. Il trattato stabiliva l'evacuazione da parte di Cartagine delle roccaforti in Sicilia e delle isole Eolie, inoltre i cartaginesi dovevano rinunciare ad ogni influenza politico-militare sull'Italia e soprattutto versare una cospicua indennit\u00e0 di guerra. Le clausole iniziali della pace prevedevano il versamento da parte cartaginese di 2.200 talenti euboici in venti anni, ma le successive disposizioni definitive stabilirono che Cartagine avrebbe dovuto pagare in dieci anni la somma a cui sarebbero stati aggiunti altri 1.000 talenti da versare immediatamente.\nPolibio riporta le clausole fondamentali della \"pace di Lutazio\":\nSmobilitazione dei mercenari cartaginesi.\nNonostante la sconfitta, il comandante dell'esercito cartaginese in Sicilia, l'abile Amilcare Barca, aveva dimostrato notevoli qualit\u00e0 di condottiero e aveva mantenuto il suo prestigio di militare e la sua influenza politica; egli tuttavia prefer\u00ec subito dopo la pace, riportare i suoi 20.000 esperti e valenti mercenari da Erice alla fortezza di Lilibeo dove cedette il comando superiore a Gisgone che aveva la responsabilit\u00e0 delle difese sul posto e che dovette quindi organizzare sotto la sua responsabilit\u00e0 il concentramento, la smobilitazione e il rimpatrio delle truppe mercenarie. Dalle fonti antiche non \u00e8 possibile comprendere i motivi della rinuncia volontaria al comando da parte di Amilcare; \u00e8 verosimile che egli prevedesse le difficolt\u00e0 della smobilitazione dei mercenari a causa dell'impossibilit\u00e0 di erogare a tutti il soldo arretrato e che quindi preferisse cedere ad un altro comandante la problematica incombenza. \u00c8 possibile inoltre che Amilcare intendesse, dopo il rapido ritorno a Cartagine, assumere la guida delle forze popolari e commerciali cartaginesi violentemente contrarie alla fazione oligarchica guidata da Annone che invece aveva preferito concludere la pace con Roma e salvaguardare i grandi latifondi servili delle valli africane.\nGisgone, il nuovo comandante dei 20.000 mercenari ammassati a Lilibeo in attesa del rimpatrio, non era un incapace e, secondo Polibio, aveva ben compreso i pericoli della situazione. I mercenari erano irrequieti ed esasperati per le molte privazioni della guerra e per la mancata corrisponzione nei tempi stabiliti del soldo pattuito. Egli ritenne opportuno smobilitare e trasferire a Cartagine i mercenari in modo scaglionato a piccoli gruppi per minare la loro coesione e permettere al governo cartaginese di erogare i compensi spettanti alle milizie in modo graduale e ordinato. Ai singoli gruppi di mercenari, secondo i piani di Gisgone, non appena giunti a Cartagine avrebbero dovuto essere immediatamente corrisposto il soldo dovuto e subito rinviati alle rispettive terre di provenienza evitando in questo modo la loro pericolosa concentrazione in Africa. Gisgone inoltre credeva che effettuando i rimpatri in modo scaglionato nel tempo, il governo cartaginese avrebbe avuto maggior tempo per raccogliere il denaro necessario per i pagamenti delle milizie provenienti da Lilibeo.\nA Cartagine, per\u00f2, non si comprese la saggezza di questa mossa, oppure non fu possibile dare corso ai pagamenti.\nIn effetti, assieme alla pervicacia bellica dei Romani, il lato economico fu - ovviamente - fondamentale per la vittoria. Roma riusc\u00ec a varare la flotta che vinse la decisiva battaglia delle Isole Egadi con l'aiuto determinante di forze economiche private. Cartagine non ebbe quella fortuna. O quella bravura della popolazione. In ogni caso, le casse della citt\u00e0, dopo 24 anni di combattimenti, erano vuote e si doveva fronteggiare l'enorme rimborso dei danni di guerra.\nConcentramento.\nSi verific\u00f2 quindi, quello che Giscone voleva evitare. I Cartaginesi trattennero i mercenari anzich\u00e9 pagarli e rimandarli a casa:\nUna concentrazione di avventurieri in citt\u00e0 cominci\u00f2 a creare problemi di ordine pubblico; i mercenari commettevano reati sia di notte che di giorno e la tensione in citt\u00e0 saliva. Si cerc\u00f2 una soluzione chiedendo ai capi dei mercenari di spostare i loro contingenti nella citt\u00e0 di Sicca in attesa che dalla Sicilia arrivassero tutti gli altri e a ciascuno sarebbe stato dato uno statere d'oro in acconto. L'accordo fu raggiunto per\u00f2 i mercenari volevano lasciare i bagagli a Cartagine; bisogna precisare che per bagagli si intendeva non solo l'attrezzatura ma anche donne e figli. Questo non piacque ai Cartaginesi che temevano che i mercenari, una volta pagati sarebbero tornati in citt\u00e0 a ricominciare a commettere crimini.\nUna volta ritirati a Sicca, i mercenari, senza nulla da fare si illudevano l'un l'altro sulla paga che avrebbero ricevuto anche ricordando le varie promesse fatte dai generali cartaginesi nei momenti di difficolt\u00e0. Nelle loro speranze le cifre che si aspettavano aumentavano ogni giorno.Viceversa, quando infine erano tutti a Sicca e a trattare giunse Annone, comandante delle truppe in Libia, l'offerta del generale, che ricord\u00f2 il pesante tributo da versare a Roma, fu perfino una decurtazione delle paghe. Questo, ovviamente non piacque ai creditori e\nCartagine utilizzava soprattutto truppe della Libia, terra assoggettata, ma anche Celti, Iberi, Baleari e Liguri. Polibio, greco, ammette che qualcuno proveniva dalla Grecia ma conia il termine \"semigreci\", disertori e schiavi; in tutta la sua opera Polibio si batte contro l'uso di mercenari nelle guerre e loda l'esercito romano formato da cittadini. Il metodo cartaginese di assoldare truppe di varia provenienza per evitare consorterie troppo potenti, un \"divide et impera\" in formato ridotto, era giunto alla fine della sua efficacia.\nIn una serie di pretese, ripicche e incomprensioni la situazione si ingarbugli\u00f2 fino a che i mercenari, ed erano ventimila, si spostarono verso Cartagine accampandosi a circa centoventi stadi (poco pi\u00f9 di ventidue chilometri) \"in un luogo chiamato Tunisi\".\nRicatto.\nA Cartagine ci si accorse del doppio errore: l'aver ammassato tante truppe incontrollabili e il non aver trattenuto i \"bagagli\" in citt\u00e0; sarebbero diventati degli ostaggi preziosissimi. La soluzione immediata fu di inviare abbondanti rifornimenti ai ribelli, colmandoli di promesse, inviando a trattare i pi\u00f9 eminenti personaggi. Come era logico le truppe si resero conto della loro forza contrattuale e ogni volta alzavano le pretese. Nella situazione si indebol\u00ec l'autorit\u00e0 di Amilcare mentre i mercenari percepivano Giscone come persona con cui poter trattare. In effetti Giscone riusc\u00ec, dapprima a frenare le truppe ribelli promettendo un pagamento dilazionato \"per stirpe\"; ancora un tentativo di \"divide et impera\". Tentativo che per\u00f2 non pass\u00f2 inosservato.\nUn certo Spendio, schiavo campano fuggito e un libico di nome Mato avvisarono i Libici che, una volta pagate e partite le truppe delle altre stirpi, i Cartaginesi avrebbero avuto un maggiore potere contrattuale nei loro confronti. L'ipotesi, probabilmente non del tutto priva di fondamento, scaten\u00f2 l'ira dei mercenari.\nLa guerra libica.\nI Cartaginesi che speravano, una volta terminata la guerra con Roma, di godere di un po' di respiro, si trovarono a dover affrontare, senza esercito e senza risorse economiche tali da assoldarne uno, una guerra terrestre sulla porta di casa; a combattere non per il possesso della Sicilia e per il controllo del mare ma per la patria e per loro stessi.\nI due capi della rivolta, infatti, al termine di una tormentata serie di convulse trattative, richieste e rapine fecero catturare Giscone ed il suo seguito. Quella che era nata come trattativa \"sindacale\" scivol\u00f2 velocemente verso la vera e propria guerra.\nLa prima mossa di Mato, infatti, fu di mandare dei portavoce alle citt\u00e0 libiche per invogliarle alla libert\u00e0 e per chiedere aiuto. Quasi tutte le citt\u00e0 accettarono di aiutare i ribelli tranne Utica e Ippona Diarrito (oggi Biserta). Due citt\u00e0 che vivevano di commercio non si associarono alla rivolta delle citt\u00e0 \"agricole\". Mato assedi\u00f2 Utica, mentre Spendio faceva lo stesso con Ippona.\nLa Libia era stata brutalmente depredata dai Cartaginesi; essendo una terra assoggettata, durante la precedente guerra punica ai Libici fu imposto di versare come tributo la met\u00e0 dei raccolti e alle citt\u00e0 furono imposti tributi raddoppiati, nessuna esenzione, nessuna indulgenza. I governanti che Cartagine vedeva di buon occhio erano quelli che riuscivamo a estorcere ai loro popoli il massimo delle ricchezze possibili. Un simile comportamento, ovviamente giustific\u00f2 la risposta alla ribellione. Polibio narra che perfino le donne versarono i loro monili ai ribelli. Con questi fondi i capi mercenari pagarono gli arretrati dovuti alla truppa ed ebbero finanziamenti per proseguire le ostilit\u00e0. Il libico Mato ricevette l'aiuto di ben settantamila Libi e con questi aveva tagliato fuori Cartagine da quasi tutto l'entroterra e mentre assediava Utica e Ippona non disdegnava di assaggiare le difese di Cartagine stessa.\nCartagine cominci\u00f2 a formare una milizia di cavalleria cittadina, ad allestire una flotta e a cercare altri mercenari. Annone fu posto a capo dell'esercito.\nAnnone.\nMa Annone, ottimo politico (fu il capo della fazione terriera che propugnava la convivenza con Roma e l'espansione in Africa nonch\u00e9 avversario di Amilcare Barca) e ottimo organizzatore logistico per le necessit\u00e0 materiali e di sussistenza dell'esercito, si dimostr\u00f2 un pessimo generale. Port\u00f2 soccorso agli Uticesi, mettendo a soqquadro il campo dei ribelli con i suoi oltre cento elefanti e con le macchine da guerra, facendoli fuggire. Abituato per\u00f2 al tipo di combattimento dei Numidi e dei Libi che, a quanto asserisce Polibio, \"una volta che ripiegano fuggono per due o tre giorni, cercando di guadagnare terreno\", credendo di aver terminato il suo compito ritorn\u00f2 in citt\u00e0. Gli sconfitti, addestrati in Sicilia da Amilcare, abituati ad attaccare, ritirarsi e contrattaccare ove se ne presentasse l'opportunit\u00e0, colsero l'opportunit\u00e0 di contrattaccare, e riuscirono persino ad impadronirsi del materiale e delle macchine belliche degli uticensi che Annone aveva fatto portare fuori dalla citt\u00e0.\nNon solo, pochi giorni dopo nella localit\u00e0 di Gorza, si lasci\u00f2 sfuggire per ben due volte l'occasione di chiudere la partita. Cartagine si rivolse nuovamente ad Amilcare Barca.\nAmilcare.\nAmilcare ricevette da Cartagine circa settanta elefanti e diecimila uomini raccolti fra i cittadini, mercenari nuovi assieme ad altri che avevano disertato dall'esercito di Mato e Spendio. Non era molto rispetto all'ancora poderoso esercito ribelle, ma la guerra assunse immediatamente un altro andamento.\nLa prima mossa fu la liberazione di Utica dall'assedio. Visto che Mato si era asserragliato fra le colline chiudendo ogni corridoio naturale e artificiale verso la citt\u00e0, approfittando di un abbassamento dell'acqua causato dalla bassa marea e dalla direzione dei venti, fece guadare la foce del fiume Bagrada (oggi Wadi Medjerda).\nLa mossa prese di sorpresa i ribelli, e Amilcare riusc\u00ec a rompere l'isolamento e ad avanzare nella pianura per conquistare e controllare il ponte sul Bagrada, unico passaggio da Cartagine a Utica. Quindicimila fra gli uomini di Spendio che assediavano Utica avanzarono anch'essi verso il ponte per aiutare i diecimila che lo presidiavano. Riuniti, i ribelli si lanciarono contro le truppe di Amilcare. Questi fece ritirare velocemente gli elefanti, la cavalleria e perfino la fanteria leggera, fingendo una fuga. I nemici si lanciarono all'inseguimento, rompendo il proprio schieramento, quando improvvisamente si dovettero scontrare con la fanteria pesante di Amilcare che resse l'urto in attesa di ricevere aiuto dai finti fuggiaschi.\nSull'onda della vittoria Amilcare conquist\u00f2 il presidio presso il ponte, trasse dalla sua parte altre comunit\u00e0 e riaccese le speranze dei Cartaginesi.\nMato continuava l'assedio di Ippona, lasciando che il collega portasse avanti la sua guerra come poteva. Spendio, prelevati circa seimila uomini di stanza a Tunisi e i duemila Galli di Autarito, che non erano passati dalla parte di Roma a Erice, controllava le mosse di Amilcare, restando per\u00f2 lontano dalle pianure, dove la cavalleria e gli elefanti del cartaginese erano invincibili.\nPer Amilcare giunsero i rinforzi di Narava, un capo Numida cui Amilcare - in cambio - promise di dare in moglie la figlia minore. Pochi giorni dopo Amilcare con i suoi elefanti e con il contributo di Narava vinse un'altra battaglia, in cui caddero diecimila ribelli e quattromila furono presi prigionieri.\nMassacro.\nAmilcare si comport\u00f2 con umanit\u00e0 nei confronti dei prigionieri; chi lo voleva poteva arruolarsi nelle sue file, poteva andarsene o tornare in patria; chi per\u00f2 avesse mancato alla parola e approfittato della magnanimit\u00e0 avrebbe subito, se ricatturato, una pena inesorabile.\nMato, Spendio e Autarito dovettero fronteggiare quindi il pericolo di vaste diserzioni. Con un trucco simularono l'arrivo di lettere dalla Sardegna - ancora dominio cartaginese, ma i cui abitanti si erano ribellati - e da Tunisi. Con queste lettere si avvisava di tenere particolarmente sotto controllo Giscone e il suo seguito, catturati qualche tempo prima, perch\u00e9 nelle forze ribelli si trattava la loro liberazione. Nell'assemblea Autarito si alz\u00f2 per esortare i ribelli a non credere all'umanit\u00e0 del generale cartaginese, consigliando di torturare Giscone e i suoi e ogni cartaginese catturato; chi si alz\u00f2 per opporsi fu lapidato. Giscone e i suoi (circa settecento) furono portati fuori dal campo: furono loro prima tagliate le mani, poi le estremit\u00e0, dopodich\u00e9 vennero scagliati vivi in una fossa. Ai Cartaginesi che chiesero di riavere i cadaveri fu risposto di non inviare ambasciatori, i quali avrebbero ottenuto solo di fare la stessa fine. Amilcare fu costretto ad un totale mutamento di politica. Chiesto ad Annone di unire le forze, rispose colpo su colpo, trucidando tutti i nemici da lui catturati, oppure dandoli in pasto alle belve.\nUna serie di avvenimenti negativi per Cartagine fecero nuovamente ondeggiare le sorti della guerra: una flotta con vettovaglie ed equipaggiamento, proveniente da Emporia, il granaio di Cartagine nella Piccola Sirte, fece naufragio; la Sardegna riusc\u00ec a liberarsi per qualche tempo dall'occupazione, Utica e Ippona, le uniche citt\u00e0 rimaste fedeli decisero un improvviso voltafaccia; fecero entrare i Libi, uccisero le truppe - circa cinquecento uomini - che Cartagine aveva mandato in aiuto, gettarono i corpi dalle mura e non permisero nemmeno che i cadaveri fossero recuperati dai parenti. Mato e Spendio arrivarono ad assediare Cartagine.\nPolitica estera.\nLa sorte di Cartagine preoccupava Gerone II di Siracusa che, pur nemico dei punici e alleato di Roma vedeva come un pericolo l'eccessivo indebolimento di Cartagine che avrebbe significato l'eccessiva potenza di Roma. In mezzo a queste due potenze, Siracusa doveva resistere appoggiando il meno forte per poter mantenere una certa indipendenza.\nAnche i Romani si mostrarono ben disposti una volta chiariti alcuni dettagli relativi alla cattura di commercianti italici. Questi, circa cinquecento, rifornivano le forze ribelli e i Cartaginesi li catturarono e li imprigionarono. Roma, irritata chiese la loro liberazione. Ottenutala, i Romani addirittura restituirono i prigionieri cartaginesi catturati in Sicilia, contrastarono il rifornimento ai ribelli e favorirono perfino l'esportazione a Cartagine di generi di prima necessit\u00e0.\nAssedi.\nCartagine era assediata. Ma anche Mato e Spendio lo erano. Amilcare che imperversava all'esterno, ridusse talmente i loro rifornimenti che l'assedio a Cartagine dovette essere tolto e la guerra riprese in campo aperto. I ribelli, cui erano giunti di rinforzo cinquantamila Libi guidati da Zarza, continuavano a evitare le pianure sempre sperando di poter cogliere Amilcare in posizione per lui sfavorevole. Ma Amilcare era un condottiero e i ribelli erano guidati, in pratica, da soldati sprovvisti di vere capacit\u00e0 tattiche e strategiche.\nInfine Amilcare riusc\u00ec ad accerchiare i ribelli. Spinti in posizione troppo sfavorevole per battersi, reso loro impossibile fuggire con una palizzata e un fossato, terrorizzati al pensiero di quello che sarebbe loro stato fatto se catturati, i ribelli dovettero restare in attesa di aiuti da Tunisi che i loro capi continuamente promettevano ma non mandavano. La fame divenne insopportabile; furono mangiati i prigionieri, poi gli schiavi. Infine Zarza e Spendio e Autarito si misero nelle mani di Amilcare; in dieci si presentarono al condottiero punico. Amilcare pose le seguenti condizioni:\nI capi ribelli dovettero accettare.\nOvviamente i dieci scelti furono quelli giunti per trattare. Cos\u00ec Amilcare cattur\u00f2 i capi della rivolta. I Libi, pensando di essere stati traditi, presero le armi. Amilcare, che li aveva circondati nella localit\u00e0 chiamata \"Sega\", li stermin\u00f2; secondo Polibio, il loro numero ammontava a oltre quarantamila.\nVendette.\nQuesta inversione nella sorte spinse Amilcare, dopo aver riconquistato altre citt\u00e0, all'assedio di Tunisi la roccaforte dei ribelli. Annibale, l'altro generale punico, pose le sue truppe dal lato di Tunisi che guardava Cartagine; Amilcare le pose sul lato opposto. Vennero condotti sotto le mura Spendio e gli altri comandanti della rivolta e furono crocefissi bene in vista.\nMato, che aveva notato una certa negligenza nell'opera di Annibale, lo assal\u00ec nel campo, se ne impadron\u00ec e cattur\u00f2 anche Annibale, che venne immediatamente condotto alla croce di Spendio, torturato e appeso al suo posto. Le efferatezze non erano terminate; trenta illustri Cartaginesi furono scannati attorno al corpo del defunto capo ribelle. Amilcare, che a causa della distanza fra i due campi non aveva potuto (o forse voluto) fare nulla per aiutare Annibale, tolse il campo e si spost\u00f2 oltre il fiume Bagrada.\nDopo questo ennesimo rovescio a Cartagine si decise finalmente di smettere con le ostilit\u00e0 politiche interne e di inviare Annone con trenta membri del Senato e quante pi\u00f9 truppe cittadine possibili per aiutare Amilcare. Finalmente i due capi politici iniziarono a collaborare. Con questi presupposti Mato si trov\u00f2 in difficolt\u00e0 in varie azioni belliche attorno a Leptis Minor (oggi Lamta) e fu costretto ad affrontare Cartagine in una battaglia campale.\nConclusione.\nDopo una guerra durata circa tre anni e quattro mesi e nella quale gli avversari si sono distinti per crudelt\u00e0 ed efferatezza anche rispetto ai tempi, i Cartaginesi tornarono ad essere i signori della Libia, punendo i responsabili della ribellione. Mato fu sottoposto \"a ogni sorta di maltrattamenti\".\nNe approfitt\u00f2 Roma che con una scusa mand\u00f2 le sue truppe in Sardegna e la annesse assieme alla Corsica facendone la loro seconda provincia (la prima era stata la Sicilia alla fine della I guerra punica). Alle proteste di Cartagine i Romani risposero con una dichiarazione di guerra. Stremata da quasi trent'anni di continua guerra Cartagine dovette cedere; cos\u00ec, dopo la Sicilia, perse anche la Sardegna, e dovette accettare di pagare altri milleduecento talenti per evitare l'attacco delle legioni di Roma.\nSiglata la nuova pace con Cartagine, a Roma fu chiuso il tempio di Giano - segno di pace totale - evento che non si verificava dai leggendari anni di Numa Pompilio.\nLetteratura.\nIl romanzo storico di Gustave Flaubert \"Salammb\u00f4\" \u00e8 ambientato a Cartagine durante il periodo della Rivolta dei mercenari."}
{"id": "134082", "revid": "124832417", "url": "https://it.wikipedia.org/wiki?curid=134082", "title": "Giovanni Battista Guadagnini", "text": "Dei suoi violini si parl\u00f2 spesso come degli \"Stradivari dei poveri\", alludendo al lavoro di Antonio Stradivari, considerato generalmente come il pi\u00f9 grande maestro liutaio di tutti i tempi. Guadagnini ha fatto violini (cos\u00ec come viole, violoncelli e probabilmente altri strumenti ad arco) dal 1729 circa, fino alla morte, anche se i suoi primi strumenti databili risalgono al 1742-1743. \nVita.\nLa sua attivit\u00e0 si suddivide in quattro periodi principali, che corrispondono alle quattro citt\u00e0 italiane in cui ha vissuto e lavorato: Piacenza (1716-1749), Milano (1749-1758), Parma (1758-1771) e Torino. Se a Piacenza il suo apprendistato e i suoi primi strumenti dovettero accontentare una piccola clientela, il trasferimento a Milano lo mise a contatto con altri liutai, senza che la competizione nuocesse al lavoro, ed egli trov\u00f2 sollievo dopo periodi difficili connessi alle conseguenze delle guerre di successione austro-spagnole (assedio di Piacenza, morte delle prime due mogli).\nGrazie all'amicizia con i fratelli Paolo e Carlo Ferrari, rispettivamente violinista e violoncellista di prestigio (specialmente Carlo), sfrutt\u00f2 la possibilit\u00e0 di trasferirsi a Parma, dove il nuovo regime illuminato, instaurato dal duca Filippo di Borbone e dal suo ministro Guillaume du Tillot, cre\u00f2 uno spazio di mercato appetibilissimo per Giovanni Battista e signific\u00f2 protezione commerciale sul suo lavoro. Inoltre, la presenza di un'orchestra di corte e di una buona attivit\u00e0 musicale creava condizioni di lavoro ottimali per il liutaio, nonostante l'ampliarsi continuo della sua famiglia. Solo dopo il lento declino di du Tillot, seguito alla morte del duca Don Filippo e all'episodio della cacciata dei Gesuiti da Parma, Guadagnini vaglia la possibilit\u00e0 di trasferirsi altrove, individuando in Torino una piazza interessante.\nQui entra alle dipendenze del conte Ignazio Alessandro Cozio di Salabue, appassionato di strumenti e grande mecenate e commerciante, che sfrutter\u00e0 il lavoro di Guadagnini sia come produttore di strumenti originali, sia come mediatore per l'acquisto di strumenti storici importanti (specie dalla dismessa bottega del defunto Antonio Stradivari a Cremona), sia infine come esperto e restauratore. La collaborazione con Cozio si scioglier\u00e0 intorno al 1777; in seguito, Guadagnini lavorer\u00e0 per il conte solo occasionalmente.\nProduzione.\nParticolarit\u00e0 di Guadagnini fu quella di vantare, da un certo punto in poi (intorno a met\u00e0 secolo), la propria nascita come cremonese: questo gli permise a lungo di imporsi come ultimo erede della mitica scuola della citt\u00e0 di Stradivari e forse di alludere ad un discepolato stradivariano, che non \u00e8 mai esistito, in ogni caso con vantaggio per la sua immagine ed i suoi affari. I suoi strumenti rappresentano, comunque, una delle vette pi\u00f9 alte della liuteria italiana post-stradivariana, essendo di ottima fattura in tutte le componenti e di eccellenti proporzioni formali e qualit\u00e0 sonora.\nGli strumenti dell'ultimo periodo sono generalmente considerati i migliori e hanno raggiunto quotazioni di vendita intorno al milione di dollari.\nIl figlio Giuseppe e altri membri della famiglia di Guadagnini continuarono a costruire violini per parecchie generazioni; di questi, Lorenzo \u00e8 considerato il migliore (dopo Giovanni Battista), seguito da Giuseppe."}
{"id": "134083", "revid": "767487", "url": "https://it.wikipedia.org/wiki?curid=134083", "title": "Fino alla fine del mondo", "text": "Fino alla fine del mondo (\"Bis ans Ende der Welt\") \u00e8 un film del 1991 diretto da Wim Wenders.\n\u00c8 un film di fantascienza, tra le opere pi\u00f9 note del regista tedesco, che si sviluppa come road movie ambientato in un futuro prossimo (1999) in cui incombe un'apocalisse globale.\nTrama.\nIl film \u00e8 ambientato in un futuro prossimo rispetto alla data delle riprese: precisamente alla fine del 1999.\nUn satellite artificiale nucleare indiano in orbita attorno alla Terra \u00e8 entrato in avaria e la Comunit\u00e0 Internazionale teme che possa rientrare nell'atmosfera causando una catastrofe atomica.\nUn panico di massa spinge molti a fuggire dai luoghi dove l'impatto \u00e8 pi\u00f9 probabile, causando gravi disagi nei trasporti. Nel bel mezzo di un ingorgo autostradale l'impaziente Claire Tourneur si avventura in una strada secondaria nel tentativo di raggiungere Parigi dal sud della Francia. Il sistema informatico del cruscotto della sua auto le annuncia che la strada non \u00e8 mappata sul database e quindi deve cavarsela da sola.\nLungo il tragitto ha degli incontri singolari: prima si scontra con una coppia di rapinatori di banca (che le lasciano una grande quantit\u00e0 di denaro), poi continua il viaggio con un autostoppista che le dice di essere inseguito da un'organizzazione segreta.\nClaire scopre, dopo essersi innamorata dell'enigmatico fuggitivo, che egli \u00e8 il figlio dello scienziato Henry Farber, ed \u00e8 fuggito con il prototipo di un progetto di ricerca segreto.\nAgenzie governative e cacciatori di taglie lo stanno inseguendo per recuperare il dispositivo.\nIl film ha due parti distinte: nella prima il personaggio del fuggitivo e i suoi obiettivi rimangono misteriosi, nella seconda si delineano i personaggi e si compie la trama fantascientifica.\nTutto il film ruota attorno al dispositivo. Nella prima parte lo spettatore non riesce a comprendere a che cosa serve e quale sia l'interesse che suscita in cos\u00ec tante organizzazioni, e i protagonisti sono in continuo movimento in ogni parte del globo tentando di sfuggire alla cattura.\nA met\u00e0 del film il mistero viene svelato da Winter, un investigatore privato assoldato da Claire: il prototipo serve a registrare e tradurre gli impulsi cerebrali in modo da poterli trasmettere come pensieri innestati nel cervello dei non vedenti.\nL'autostoppista \u00e8 in giro per il mondo, raccogliendo immagini di famigliari con il suo dispositivo anche se il motivo non viene rivelato.\nDurante la seconda parte, il ritmo dell'azione si placa e l'autostoppista rivela a Claire che sua madre \u00e8 cieca e quindi il dispositivo gli \u00e8 servito per sperare che la madre possa \"rivedere\" le persone care.\nMentre i protagonisti giungono in Australia, il satellite nucleare viene abbattuto, provocando un impulso elettromagnetico nucleare (EMP) che interrompe tutti i circuiti elettrici ed elettronici non schermati.\nI personaggi ritrovano il padre scienziato e la madre non vedente nel villaggio dell'entroterra australiano dove da anni dimoravano, dimostrando di conciliare la notevole tecnologia del loro laboratorio di ricerca scientifica con la vita naturale della trib\u00f9 locale. Le registrazioni del dispositivo vengono riprodotte e la madre del protagonista riesce, non senza fatica, a \"vedere\".\nSubito dopo lo scienziato Farber scopre il modo di utilizzare il dispositivo per la diretta registrazione dei sogni di dormienti.\nNasce una nuova forma di dipendenza: Claire, lo scienziato e il figlio si lasciano ossessionare dalla necessit\u00e0 di visionare i propri sogni registrati dalla macchina su supporto digitale, ma il primo fidanzato di Claire, uno scrittore, nell'assistere come testimone esterno a tutte le vicende della trama decide di tracciarle in un romanzo, ed \u00e8 solo grazie al potere taumaturgico della parola e del racconto che Claire si libera, alla fine, dalla sua compulsione.\nIl problema delle immagini.\nIn un'intervista Wenders tratta del problema delle immagini e del rischio, sempre pi\u00f9 tangibile del narcisismo: \u00ab(...) pi\u00f9 si vive di immagini, pi\u00f9 si vuol essere ciascuno un'immagine per tutti gli altri, e il narcisismo diventa una malattia collettiva\u00bb. Alla domanda se quindi si senta mai un narcisista il regista risponde assolutamente no, che si difende dal rischio del narcisismo con l'humour e cercando di ascoltare pi\u00f9 che di parlare.\nColonna sonora.\nLa colonna sonora - \"Until the End of the World\" - \u00e8 stata eseguita da numerosi artisti di musica rock - Peter Gabriel, U2, Talking Heads, Lou Reed, R.E.M., Nick Cave, Depeche Mode, Jane Siberry, ecc. - ai quali il regista ha chiesto di realizzare delle musiche che avrebbero pensato di comporre nel 1999, anno in cui il film \u00e8 ambientato.\nNel gennaio del 1991 \u00e8 stata pubblicata la colonna sonora ufficiale del film, che conteneva le seguenti tracce:\nDue brani del film non sono stati inclusi nella colonna sonora:\nLa versione di \"Move with Me\", quasi completamente strumentale, non \u00e8 quella utilizzata nel film, che \u00e8 invece contenuta nell'album \"Homebrew\" di Neneh Cherry."}
{"id": "134085", "revid": "1305772", "url": "https://it.wikipedia.org/wiki?curid=134085", "title": "Guadagnini", "text": " "}
{"id": "134090", "revid": "287204", "url": "https://it.wikipedia.org/wiki?curid=134090", "title": "Guan Yu", "text": "Fu considerato un eroe e le sue imprese sono state rese famose dal \"Romanzo dei Tre Regni\".\nIn seguito \u00e8 stato divinizzato con i nomi di \"Imperatore Gu\u0101n\" (), abbreviazione del titolo taoista \"Santo Imperatore Gu\u0101n\" (), ed anche \" Signore Gu\u0101n\" ().\nFonti storiche sulla vita di Gu\u0101n Y\u01d4.\nIl pi\u00f9 autorevole resoconto sulla vita di Gu\u0101n Y\u01d4 sono le \" Cronache dei Tre Regni\" ().\nAspetto fisico.\nNelle fonti storiche non esistono descrizioni dell'aspetto di Gu\u0101n Y\u01d4, se non la sua barba che \u00e8 descritta nelle Cronache dei Tre Regni.\nTradizionalmente \u00e8 dipinto con il volto rosso ed una lunga barba. La faccia rossa deriva dalla sua descrizione nel primo capitolo del Romanzo dei Tre Regni, infatti il romanzo ne racconta l'incontro con Liu Bei e dice che Gu\u0101n Y\u01d4 aveva una barba di 46 centimetri e il viso del colore del frutto del giuggiolo nero, occhi come quelli di Fenice e sopracciglia cispose; con un'aria dignitosa ed apparenza maestosa.\n\u00c8 spesso rappresentato con un vestito verde sotto l'armatura, mentre impugna una \"Lama crescente del Drago Verde\", \"Qing Long Yan Yue Dao\" - \u9752\u9f8d\u5043\u6708\u5200, che in suo onore fu chiamata \"Guan dao\" del peso di 18,25\u00a0kg.\nGli inizi.\nLe Cronache dei Tre Regni riferiscono che Gu\u0101n Y\u01d4 \u00e8 nato a \" Xie\" (), nella \" Prefettura di Hedong\" (), che attualmente \u00e8 la citt\u00e0 di Yuncheng nella provincia di Shanxi, inoltre asseriscono che egli era particolarmente versato nella lettura del \" Zuo Zhuan\" ().\nPi\u00f9 avanti negli anni fu costretto ad andarsene dalla propria citt\u00e0 dopo aver commesso un grave crimine e si trasfer\u00ec nella \" Prefettura di Zhuo\" (), attuale citt\u00e0 di Zhuozhou nella provincia di Hebei.\nQuando, nel 180 d.C., scoppia la Rivolta dei Turbanti Gialli, Gu\u0101n Y\u01d4 e Zhang Fei si unirono alla milizia volontaria creata da Liu Bei e tutti assieme aiutarono \" Zou Jing\" () a sopprimere la rivolta. Liu Bei fu premiato con la nomina a governatore di Pingyuan (\u5e73\u539f), mentre Gu\u0101n Y\u01d4 e Zhang Fei furono messi sotto il suo comando come condottieri di distaccamenti di soldati.\nEra bravo sia nel combattere (sconfisse in duello una trentina di ufficiali nemici) sia nel guidare eserciti, fu una delle figure chiave del regno di Shu (\u8700, Sh\u01d4), nato verso il 220. Dopo mille battaglie, venne infine catturato in una trappola tesa da Lu Meng, uno dei comandanti del regno di W\u00fa (\u5434, 222-280) e, rifiutando la resa, venne giustiziato. Si dice che prima di morire disse \"Se non posso uccidere Lu Meng da vivo, lo far\u00f2 da morto!\" La leggenda racconta che cos\u00ec accadde: il suo fantasma insegu\u00ec Lu Meng, portandolo alla morte.\nTra le sue vittime ricordiamo il potentissimo generale di Dong Zhou Hua Xiong, i generali di Yuan Shao, Yan Liang e Wen Chou e molti ufficiali Wei, tra cui Qin Qi, Bian Xin e Kong Xiu. Sconfisse in duello inoltre Yu Jin. Insieme a Zhang Fei e Liu Bei sconfisse Lu Bu a Hu Lao, salvando Gongsun Zan.Insieme a Zhang Liao e Lu Bu ,Guan Yu \u00e8 uno dei pi\u00f9 grandi guerrieri di tutto il periodo dei tre regni.\nNella mitologia cinese \u00e8 considerato dio della guerra e delle arti marziali mistiche, anche se tuttavia si tratta di una divinit\u00e0 amante della pace e poco propensa a spargere sangue dei deboli."}
{"id": "134109", "revid": "709565", "url": "https://it.wikipedia.org/wiki?curid=134109", "title": "Slartibartfast", "text": "Slartibartfast \u00e8 un personaggio minore della \"Guida galattica per autostoppisti\". Proviene dal pianeta Magrathea e fa di professione il progettista di pianeti. Il lavoro che preferisce \u00e8 la creazione di coste. Il progetto pi\u00f9 significativo \u00e8 la realizzazione dei fiordi che si trovano sulle coste della Norvegia sul pianeta Terra. Slartibartfast per questa realizzazione vinse un premio. Quando Arthur Dent e Ford Prefect erano sulla vecchia Terra trovarono la firma di Slartibartfast all'interno di un ghiacciaio norvegese.\nQuando fu fatta la nuova Terra, a Slartibartfast fu assegnata l'Africa. Di ci\u00f2 egli non fu per nulla contento perch\u00e9 non poteva pi\u00f9 costruire i fiordi che erano la sua grande passione. In \"La vita, l'universo e tutto quanto\", con l'aiuto di Arthur Dent e Ford Prefect cerca di fermare il piano di Hactar per distruggere l'universo instillando la xenofobia negli abitanti del pianeta Krikket e costruendo una potentissima bomba."}
{"id": "134112", "revid": "253269", "url": "https://it.wikipedia.org/wiki?curid=134112", "title": "Jonathan Latimer", "text": "Biografia.\nNato da una famiglia di antiche origini, studi\u00f2 dapprima in Arizona, poi in Illinois e, nel 1929, si laure\u00f2 al Knox College. Inizi\u00f2 subito a lavorare come cronista di cronaca nera al \"Chicago Herald-Examiner\" per passare poi al \"Chicago Tribune\". In questi anni conobbe personalmente l'ambiente gangsteristico della citt\u00e0 e i suoi esponenti di punta, tra cui Al Capone. La sua facilit\u00e0 di scrittura lo mise spesso nelle condizioni di dover riscrivere gli articoli dei colleghi, e un suo pezzo sull'allora Segretario di Stato Harold Ickes gli frutt\u00f2 l'offerta di entrare nello staff dello stesso Ickes per redigerne i discorsi. Latimer svolger\u00e0 questa attivit\u00e0 per sette anni, fino al 1940, scrivendo anche per altri esponenti di primo piano della politica statunitense.\nNel 1935 pubblic\u00f2 il suo primo romanzo, \"\" (\"Headed for a Hearse\"). Ne scriver\u00e0 altri sette, fino al 1941. Dal 1942 al 1945 combatter\u00e0 in Marina. In seguito pubblicher\u00e0 solo altri due romanzi, uno nel 1955 e un altro nel 1959.\nNel 1940 si trasfer\u00ec a La Jolla in California, vicino di casa e ottimo amico del pi\u00f9 noto collega Raymond Chandler.\nNel frattempo, nel 1939 intraprese la carriera di sceneggiatore cinematografico. Scrisse cos\u00ec una ventina di sceneggiature, che gli diedero una buona fama e discreti guadagni. Nel 1958 abbandon\u00f2 il cinema per dedicarsi a soggetti e sceneggiature per la televisione. Lavor\u00f2 a serie di grande successo come \"Markham\" (10 episodi nel 1959), \"Scacco matto\", \"Perry Mason\" con Raymond Burr (per cui sceneggi\u00f2 dal 1960 al 1965 ben 45 episodi) e \"Hong Kong\" (5 episodi nel 1960). L'ultimo suo lavoro \u00e8 del 1972: la sceneggiatura dell'episodio intitolato \"Il terzo proiettile\" della serie \"Colombo\" con Peter Falk. Nel 1973 Latimer cess\u00f2 ogni attivit\u00e0 letteraria. Mor\u00ec dieci anni dopo, il 23 giugno 1983, per un tumore.\nOpere.\nSono indicati nell'ordine: il titolo italiano, l'editore e l'anno della prima edizione italiana, il titolo originale e l'anno di pubblicazione."}
{"id": "134113", "revid": "1543377", "url": "https://it.wikipedia.org/wiki?curid=134113", "title": "Winnipeg", "text": "Winnipeg (IPA: ; ) \u00e8 la capitale e la citt\u00e0 pi\u00f9 popolosa della provincia canadese del Manitoba, possedendo oltre la met\u00e0 della popolazione del territorio. Situata sul margine orientale della regione delle Praterie canadesi, Winnipeg svolge un ruolo importante nel campo dei trasporti, della finanza, dell'industria, dell'agricoltura e dell'istruzione; \u00e8 inoltre un nodo fondamentale del traffico autostradale e ferroviario fra est e ovest del Canada, e per questo \u00e8 definita la \u00abporta dell'ovest\u00bb.\nGeografia antropica.\nWinnipeg si estende per , l'area urbana invece per , l'area metropolitana invece per .\nGeografia fisica.\nTerritorio.\nLa citt\u00e0 si trova prossima al centro geografico del Nord America, alla confluenza del Red River del Nord e del fiume Assiniboine. Nei dintorni di Winnipeg si trovano centinaia di piccoli e grandi laghi, tra cui i principali sono il Lago Winnipeg, il Lago Manitoba e il Lago dei Boschi. Il Lago Winnipeg \u00e8 il pi\u00f9 grande lago contenuto interamente entro i confini del Canada meridionale. La maggior parte del territorio \u00e8 ricoperto di neve da met\u00e0 novembre fino a met\u00e0 marzo.\nClima.\nWinnipeg ha un clima continentale; l'inverno \u00e8 generalmente secco con temperature inferiori a . Durante l'inverno, per un periodo che pu\u00f2 raggiungere i due mesi, la temperatura pu\u00f2 scendere sotto i . La temperatura pi\u00f9 fredda registrata () risale al 24 dicembre 1879. Di contro, Winnipeg \u00e8 classificata come una delle citt\u00e0 pi\u00f9 soleggiate del Canada: per almeno 45 giorni all'anno la temperatura percepita supera i . L'estate pu\u00f2 essere molto umida. La temperatura pi\u00f9 alta misurata \u00e8 di e risale all'11 luglio 1936. La primavera e l'autunno sono stagioni corte; ciascuna in media dura poco pi\u00f9 di sei settimane. Il clima in queste stagioni \u00e8 molto variabile. Nel mese di aprile, la temperatura varia da a , e in ottobre da a . In primavera e autunno, ondate di calore, cos\u00ec come le nevicate, sono una caratteristica costante del clima. Winnipeg \u00e8 conosciuta anche per essere una citt\u00e0 ventosa. Tuttavia, Regina, Hamilton e Saint John's lo sono di pi\u00f9. Anche se i tornado sono di solito non comuni a Winnipeg, un tornado, classificato F5 nella scala Fujita, ha colpito Elie, Manitoba, (a soli a ovest di Winnipeg) nel 2007. Questo \u00e8 stato il pi\u00f9 forte tornado mai registrato in Canada. Winnipeg \u00e8 anche soggetta a inondazioni in primavera. Il Red River ha provocato gravi inondazioni nel 1950, 1997 e 2009; per proteggere la citt\u00e0 \u00e8 stato costruito nel 1968 uno scolmatore.\nStoria.\nLa citt\u00e0 ha origine dal forte fondato nel 1738 dal francese Pierre de La Verendrye. Divenne poi la sede di una stazione commerciale della Compagnia della Baia di Hudson. La citt\u00e0, il 19 febbraio 1942, fu teatro di un'esercitazione, volta anche alla raccolta fondi per la guerra, chiamata If Day.\nCultura.\nLa citt\u00e0 \u00e8 un centro culturale e hanno sede la Royal Winnipeg Ballet e la Winnipeg Symphony Orchestra. Winnipeg ospita altres\u00ec gli archivi della Compagnia della Baia di Hudson.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Winnipeg James Armstrong Richardson.\nSport.\nLa citt\u00e0 ha ospitato due edizioni dei Giochi panamericani nel 1967 e nel 1999.\nLa citt\u00e0 ospita le squadre dei Winnipeg Jets, che militano nella National Hockey League, e dei Winnipeg Blue Bombers, che militano nella Canadian Football League. Lo sport di livello universitario \u00e8 rappresentato dai \"Bisons\" dell'Universit\u00e0 del Manitoba e dagli \"Wesmen\" dell'Universit\u00e0 di Winnipeg."}
{"id": "134114", "revid": "287204", "url": "https://it.wikipedia.org/wiki?curid=134114", "title": "Anser (astronomia)", "text": "Anser (Alfa Vulpeculae, \u03b1 Vul, \"6 Vulpeculae\", \"HD 183439\"), \u00e8 la stella pi\u00f9 luminosa della costellazione della Volpetta. Oltre al nome ufficiale di Anser, possiede anche quelli tradizionali di Lucida o Lukida Anseris.\nLa costellazione della Volpetta fu definita nel tardo XVII secolo dall'astronomo polacco Johannes Hevelius. Era originariamente conosciuta come \"Vulpecula cum ansere\": la volpetta e l'oca. L'oca, che era rappresentata tra le fauci della volpe, non compare pi\u00f9 ufficialmente nel nome della costellazione, ma rimane nel nome di Anser.\nCaratteristiche.\nAnser si trova tre gradi a sud di Albireo () e viene classificata come gigante rossa; \u00e8 una stella doppia spettroscopica di classe spettrale M0, con una magnitudine apparente di 4,4. Dista approssimativamente 297 anni luce dal sistema solare. \nHa una temperatura superficiale di 3850 K, un raggio 53 volte superiore a quello solare (valore ottenuto in base alla media del diametro angolare) e una luminosit\u00e0 pari a 390 formula_1. L'elevato contenuto di azoto, quasi doppio rispetto al sole, suggerisce che i sottoprodotti derivanti dalla fusione dello strato di idrogeno attorno ad un nucleo inerte, stiano raggiungendo la superficie. La sua metallicit\u00e0 \u00e8 invece bassa con un contenuto in ferro pari ai 2/3 di quello solare. \nForma con (magnitudine apparente 5,81, classe spettrale K0III) una doppia molto larga. Nella prima misurazione del sistema, effettuata da Friedrich Georg Wilhelm von Struve nel 1835, l'angolo di posizione era di 28\u00b0, con una separazione di 396,2\"; nel 1924 la separazione era di 413,7\"."}
{"id": "134115", "revid": "729019", "url": "https://it.wikipedia.org/wiki?curid=134115", "title": "Naruhiko Higashikuni", "text": "Zio dell'Imperatore Hirohito, Higashikuni \u00e8 stato l'unico componente della famiglia imperiale giapponese a presiedere il governo del paese; fu nominato immediatamente dopo la decisione dell'imperatore di chiedere la resa agli americani. Prese poi contatto con l'Alto Comando americano per l'attuazione della resa stessa. \u00c8 anche stato il primo ministro giapponese per minor tempo in carica nonch\u00e9 il pi\u00f9 longevo, essendo deceduto a 102 anni. \u00c8 stato inoltre tra i fondatori del Chiba Institute of Technology.\nBiografia.\nPrimi anni di vita.\nIl principe Naruhiko nacque a Kyoto il 3 dicembre 1887, nono figlio del principe Kuni Asahiko e della dama di corte Terao Utako. Suo padre, era figlio del principe Fushimi Kuniie, ventesimo capo della casa di Fushimi-no-Miya, il pi\u00f9 antico shinn\u014dke, o ramo cadetto, della dinastia imperiale in cui un imperatore potrebbe essere scelto in mancanza di un erede diretto. Il principe Naruhiko era fratellastro del principe Kuni Kuniyoshi, padre della futura imperatrice K\u014djun, moglie dell'imperatore Hirohito. Altri suoi fratellastri furono i principi Yasuhiko Asaka, Nashimoto Morimasa e Kaya Kuninori, tutti a capo di nuovi rami della famiglia, nati durante il periodo Meiji.\nMatrimonio e famiglia.\nIl 3 novembre 1906 l'imperatore Meiji gli concesse il titolo \"Higashikuni-no-Miya\" e il permesso di iniziare un nuovo ramo della famiglia imperiale. Il 18 maggio 1915, spos\u00f2 Toshiko (11 maggio 1896 - 5 marzo 1978), nona figlia dell'imperatore. La coppia ebbe quattro figli.\nCarriera militare.\nIl principe fu un ufficiale di carriera nell'Esercito imperiale giapponese. Nel 1908, si diplom\u00f2 sottotenente presso l'Accademia dell'esercito; fu promosso tenente nel 1910 e capitano nel 1913. Nel 1914, si diplom\u00f2 nel collegio di guerra. L'anno successivo, divenne capitano della 29\u00aa brigata di fanteria e fu promosso maggiore nella 7\u00aa divisione dell'armata di terra.\nTra il 1920 e il 1926, studi\u00f2 tattica militare alla \u00c9cole sp\u00e9ciale militaire de Saint-Cyr e alla \u00c9cole polytechnique di Parigi; nel 1920 fu promosso a tenente colonnello e nel 1926 a colonnello. Da sempre un po' ribelle, il suo comportamento a Parigi scandalizz\u00f2 la corte imperiale. Aveva un'amante francese, macchine veloci e un alto tenore di vita. Lasci\u00f2 moglie e figli in Giappone, e alla morte del suo secondo figlio, non torn\u00f2 in patria. Nel 1926, il ministero della casa imperiale invi\u00f2 un ciambellano a Parigi per prenderlo.\nAl suo ritorno in Giappone, fu assegnato alla sede centrale dell'esercito. Nell'agosto del 1930, fu promosso a maggior generale e comandante della 5\u00aa brigata di fanteria; nell'agosto del 1934 fu promosso a tenente generale e gli venne affidato il comando della 4\u00aa divisione dell'armata. Dopo l'inizio della seconda guerra sino-giapponese, diresse il servizio aereo dell'esercito e la 2\u00aa armata di stanza in Cina. Fu promosso a generale nell'agosto del 1939.\nSecondo una nota scoperta dallo storico Yoshiaki Yoshimi, il principe Higashikuni autorizz\u00f2 l'uso di gas asfissianti contro i cinesi il 16 agosto 1938. Dopo la promozione a generale gli fu assegnato l'Ordine del Nibbio d'oro di I classe.\nPrima dell'inizio della seconda guerra mondiale, il 15 ottobre 1941, il primo ministro uscente Fumimaro Konoe propose il principe Higashikuni come suo successore all'imperatore Hirohito. Konoe riteneva che solo un membro della famiglia imperiale con una formazione militare distinta avrebbe potuto frenare la fazione pro-guerra guidata dai generali Hajime Sugiyama, Hideki T\u014dj\u014d e Akira Mut\u014d. Il principe Higashikuni fu scelto come capo del personale dell'esercito e della marina.\nTuttavia, sia l'Imperatore Hirohito che il Lord del sigillo imperiale Kido Koichi, credevano che sarebbe stato inappropriato per un membro della casa regnante servire in quella posizione, potendo essere incolpato di tutto ci\u00f2 che sarebbe andato storto nel conflitto. Cos\u00ec, due giorni dopo, Hirohito scelse il generale Hideki T\u014dj\u014d come capo dell'esecutivo. Nel 1946, spieg\u00f2 questa decisione: \"Ho pensato che il principe Higashikuni fosse adatto come capo di stato maggiore dell'esercito, ma penso che la nomina di un membro della casa imperiale ad una carica politica dovrebbe essere considerata con molta attenzione, soprattutto rispetto al tempo. In periodo di pace questo va bene, ma quando c'\u00e8 paura che ci potrebbe essere una guerra, considerando il benessere della casa imperiale, mi chiedo circa la saggezza di un membro della famiglia imperiale che serve [come primo ministro].\"\nSei settimane pi\u00f9 tardi, il Giappone attacc\u00f2 Pearl Harbor. Durante le prime fasi della guerra del Pacifico, il principe Higashikuni serv\u00ec come comandante del Comando generale della difesa dal 1941 al 1944.\nEgli rimase fermo nella sua opposizione al conflitto con le potenze alleate e face parte del complotto, con i principi Yasuhiko Asaka, Takamatsu e all'ex primo ministro Konoe, che finalmente spodest\u00f2 T\u014dj\u014d nel luglio del 1944 in seguito alla caduta di Saipan alle forze americane. I ricercatori americani del Comandante supremo delle forze alleate scoprirono anche che aveva progettato, verso la fine della guerra, di deporre Hirohito, ponendo il figlio Akihito sul trono e prendendosi per se l'incarico di reggente.\nPrimo ministro.\nDopo che il corso della guerra si rivolt\u00f2 contro il Giappone e l'accettazione della dichiarazione di Potsdam, l'imperatore Hirohito nomin\u00f2 Higashikuni alla carica di primo ministro il 16 agosto 1945, in sostituzione dell'ammiraglio Kantaro Suzuki. La sua missione era duplice: in primo luogo, al fine di garantire la cessazione della guerra, smobilitare ordinatamente le forze armate giapponesi e in secondo luogo, rassicurare il popolo giapponese che l'istituzione imperiale sarebbe rimasta al sicuro. Il principe Higashikuni si dimise nel mese di ottobre per una disputa con le forze di occupazione americane circa l'abrogazione della legge sulla conservazione della pace del 1925.\nVita dopo le dimissioni.\nIl 27 febbraio e il 4 marzo 1946, il principe Higashikuni concesse due interviste a Yomiuri-Hochi e al New York Times in cui sostenne che molti membri della famiglia imperiale avrebbero approvato l'abdicazione dell'imperatore Hirohito, con il principe Takamatsu che fungeva da reggente fino alla maggiore et\u00e0 del principe ereditario Akihito. Nel governo, solo il primo ministro Kij\u016br\u014d Shidehara e il ministro della casa imperiale erano contrari.\nNel 1946, chiese all'imperatore il permesso di rinunciare alla sua appartenenza alla famiglia imperiale e di diventare un cittadino comune. Il sovrano neg\u00f2 la richiesta. Tuttavia, insieme agli altri membri dei rami cadetti della famiglia imperiale, perse il suo titolo e la maggior parte della sua ricchezze con l'abolizione delle case principesche da parte delle autorit\u00e0 di occupazione il 17 ottobre 1947.\nCome privato cittadino, Higashikuni gest\u00ec diverse imprese di vendita al dettaglio senza successo, tra cui un negozio di approvvigionamenti, un altro di articoli di seconda mano e un negozio di sartoria. Cre\u00f2 anche una sua setta religiosa, basata sui principi del buddismo zen, la \"Higashikuni-kyo\", che successivamente venne bandita dalle autorit\u00e0 di occupazione americane.\nL'ex principe divenne presidente onorario della Federazione internazionale di arti marziali nel 1957 e presidente onorario di diverse altre organizzazioni.\nNel 1958, Higashikuni pubblic\u00f2 i suoi diari di guerra sotto il titolo, \"Ichi Kozoku no Senso Nikki\" (o diario di guerra di un membro della famiglia imperiale). Dieci anni dopo, pubblic\u00f2 le sue memorie autobiografiche con il titolo \"Higashikuni Nikki\".\nFu membro della Massoneria.\nNaruhiko Higashikuni mor\u00ec di insufficienza cardiaca a Tokyo il 20 gennaio 1990, all'et\u00e0 di 102 anni; era sopravvissuto alla moglie, a due figli, a tutti i suoi fratelli e a suo nipote, l'imperatore Hirohito. Higashikuni \u00e8 oggi ricordato soprattutto come il capo dell'esecutivo giapponese del primissimo dopoguerra. Fu uno dei primi ministri pi\u00f9 longevi di tutti i tempi, insieme a Willem Drees, Christopher Hornsrud e Antoine Pinay; alla sua morte era l'ultimo generale superstite dell'esercito imperiale giapponese."}
{"id": "134116", "revid": "729019", "url": "https://it.wikipedia.org/wiki?curid=134116", "title": "Suzuki Kantar\u014d", "text": "Ammiraglio della marina imperiale giapponese, sopravvisse miracolosamente al tentativo di ucciderlo da parte di militari dell'Esercito imperiale giapponese durante l'Incidente del 26 febbraio 1936.\nSuzuki ricopr\u00ec l'incarico di 42\u00ba primo ministro del Giappone dal 7 aprile al 17 agosto del 1945, nella fase finale della seconda guerra mondiale; egli in un primo tempo sper\u00f2 di poter guadagnare tempo per intavolare trattative di pace ma di fronte alla schiacciante superiorit\u00e0 degli Alleati si espresse a favore dell'accettazione da parte del Giappone della Dichiarazione di Potsdam e della resa alle potenze Alleate.\nPrimi anni.\nSuzuki nacque nel villaggio di Kuze, nella provincia di Izumi (la moderna Sakai nella prefettura di Osaka) da un magistrato samurai del clan Sekiyado. Crebbe nella citt\u00e0 di Noda, nella provincia di Kazusa (oggi prefettura di Chiba).\nCarriera in marina.\nSuzuki fece parte della 14\u00aa classe dell'Accademia navale a Etajima nel 1884, posizionandosi 13\u00ba su 45 cadetti nel 1888. Suzuki prest\u00f2 servizio sulle corvetta \"Tsukuba\" e \"Tenryu\" e sull'incrociatore come guardiamarina. Quando venne nominato guardiamarina servi sulla cannoniera \"Amagi\", sulle corvette \"Takao\" e \"Jingei\", sulla nave corazzata \"Kongo\" e sulla cannoniera \"Maya\". Dopo la sua promozione a tenente nel 1892, fece il navigatore sulle corvette \"Kaimon\", \"Hiei\" e di nuovo sulla \"Kongo\". Suzuki partecip\u00f2 alla prima guerra cino-giapponese, comandando una torpediniera e partecipando a un assalto siluristico notturno nella battaglia di Weihaiwei. Successivamente fu assegnato a posizioni che prevedevano un attacco navale alla Germania dal 1901 al 1903. Al suo ritorno fu promosso comandante.\nDurante la guerra russo-giapponese, Suzuki comand\u00f2 la 2\u00aa divisione cacciatorpediniere, nel 1904 e la 4\u00aa divisione cacciatorpediniere nel 1905, la quale salv\u00f2 i naufraghi di una delle corazzate che stavano imponendo il blocco a Port Arthur. Il 26 febbraio 1904 fu designato vicecomandante sull'incrociatore , a bordo del quale partecip\u00f2 all'importante battaglia di Tsushima. Dopo la guerra, comand\u00f2 il cacciatorpediniere \"Akashi\" (1908), in seguito l'incrociatore \"Soya\" (1909), la corazzata (1911), l'incrociatore (1912). Fu promosso contrammiraglio il 23 maggio 1913 e assegnato al comando del 4\u00ba Distretto navale con quartier general a Maizuru. Suzuki divenne vice-ministro nella marina dal 1914 al 1917 durante la prima guerra mondiale.\nPromosso vice ammiraglio il 1\u00ba giugno 1917, all'inizio del 1918 port\u00f2 gli incrociatori \"Asama\" e a San Francisco con 1000 cadetti, e fu ricevuto dal contrammiraglio William Fullam della United States Navy. Da l\u00ec gli incrociatori si diressero in Sud America. Dopo essere stato direttore dell'Accademia navale a Etajima, comandante della 2\u00aa e della 3\u00aa flotta della Marina imperiale giapponese e del 2\u00ba Distretto navale (Kure), divenne ammiraglio il 3 agosto 1923. Suzuki divenne poi comandante in capo del ministero della marina nel 1924.\nDopo aver prestato servizio come capo generale della marina giapponese dal 1925 al 1929, si ritir\u00f2 e accett\u00f2 la posizione di gran ciambellano e consigliere della corona. Suzuki si salv\u00f2 fortunosamente da un tentativo di assassinio nel corso del drammatico Incidente del 26 febbraio del 1936; venne colpito da numerosi colpi di pistola a distanza ravvicinata sparati da un gruppo di soldati dell'Esercito imperiale guidati dal capitano Teruzo Ando, che lo raggiunsero alla testa, alla spalla, al torace e all'inguine. Il capitano Ando, credendolo morente, gli risparmi\u00f2 il colpo di grazia, Suzuki invece miracolosamente sopravvisse. Una delle pallottole rimase conficcata nel corpo di Suzuki per il resto della sua vita, e fu ritrovata solamente dopo la sua cremazione.\nSuzuki si oppose alla guerra contro gli Stati Uniti sia prima che durante tutto il periodo del conflitto.\nPrimo ministro.\nIl 7 aprile 1945 dopo la battaglia di Okinawa, il primo ministro Kuniaki Koiso si dimise e Suzuki fu chiamato a prendere il suo posto all'et\u00e0 ormai di 77 anni. (Il presidente degli Stati Uniti Franklin D. Roosevelt mor\u00ec meno di una settimana dopo). Il primo ministro Suzuki contribu\u00ec ai negoziati di pace con le potenze alleate nella seconda guerra mondiale. Organizz\u00f2 due conferenze imperiali con le quali aiut\u00f2 a risolvere una separazione con il gabinetto imperiale giapponese sulla Dichiarazione di Potsdam, di cui ne descrisse le caratteristiche all'Imperatore Hirohito che acconsent\u00ec ad accettare una resa incondizionata.\nScontrandosi violentemente con la fazione militare del gabinetto, che voleva continuare la guerra nella speranza di una risoluzione pi\u00f9 favorevole per il Giappone. Parte di questa fazione compose il corpo di congiurati che promossero un duplice tentativo di assassinio ai danni di Suzuki, nella mattina del 15 agosto 1945. Dopo che la resa divenne pubblica, Suzuki rassegn\u00f2 le dimissioni e il principe Higashikuni divenne primo ministro al suo posto. Suzuki mor\u00ec per cause naturali: la sua tomba \u00e8 conservata nella sua casa nella citt\u00e0 di Noda, Chiba. Uno dei suoi due figli divenne direttore del servizio immigrazione giapponese, mentre l'altro fu un brillante avvocato."}
{"id": "134118", "revid": "1935652", "url": "https://it.wikipedia.org/wiki?curid=134118", "title": "Corte di Casale", "text": "La Corte di Casale () era una speciale pieve amministrativa del Ducato di Milano costituitasi negli inizi del Quattrocento con capoluogo Canzo, anche se le prime evidenze di tale associazione, seppur con il nome di \"Squadra di Canzo\", risalgono al 1346. La sua particolarit\u00e0 deriva dal fatto di non essere nata dall'organizzazione decentrata di un potere superiore (Ducato, Arcidiocesi), ma dal basso, come federazione di autorit\u00e0 territoriali, e solo successivamente inquadrata nel sistema delle pievi.\nStoria.\nPrima dell'anno mille il termine \"corte\" indicava un insieme territoriale di villaggi e cascine (\"ville\") vicine con caratteristiche tipologiche e sociali simili. La zona di Canzo era legata al monastero di Sant'Ambrogio di Milano, fondato nell'anno 784 dall'arcivescovo Pietro Oldrato. Risalgono probabilmente a questo periodo i primi accordi tra i centri abitati che avrebbero costituito la Corte di Casale. Come suggerisce il nome, infatti, e come conferma l'organizzazione interna di questa unit\u00e0 territoriale, si tratterebbe di una istituzione precedente al suo ufficiale riconoscimento da parte del Ducato, che affonda le sue radici nell'Alto Medioevo. La denominazione, evitando il nome del capoluogo Canzo, tradisce una struttura federativa paritaria tra i comuni, fondata probabilmente, come nel caso della Corte di Monza \u2013 unico altro caso in cui si riscontra tale denominazione applicata a una pieve civile \u2013, su un'unit\u00e0 e su dei privilegi di matrice spirituale, quali i legami con l'Abbazia di San Pietro al Monte e la presenza di terreni appartenenti tanto al Capitolo di Sant'Ambrogio di Milano quanto al Capitolo del Duomo di Monza.\nIn un primo tempo, dopo l'anno Mille, secondo le ordinarie dinamiche del Milanese il territorio fu inglobato in una pieve, nello specifico la Pieve di Incino, all'interno della quale nel 1346, sotto la dominazione dei Visconti, fu formata la Squadra di Canzo, che comprendeva un insieme di piccole comunit\u00e0 riunite a scopo elettorale: secondo un antico modello romano infatti, usualmente le pievi erano ripartite in quattro \"squadre\" che non costituivano organi amministrativi ma bens\u00ec circoscrizioni a fini fiscali, censuari, statistici e, appunto, elettorali, come collegi per determinare i seggi al Consiglio generale della pieve. Queste stesse localit\u00e0, nel 1403, costituiranno la Corte di Casale di cui Canzo fu capoluogo, comprendendo le terre di Canzo, Caslino, Castel Marte, Longone, Proserpio, Carella, Mariaga, Penzano, e cascine sparse nei dintorni; la Corte di Casale faceva parte del Contado della Martesana.\nI motivi per cui la Corte riusc\u00ec ad affrancarsi dalla Pieve di Incino divenendo nei fatti, anche se non nel titolo, una pieve a s\u00e9, sono oggetto di insoluto dibattito storiografico. Se da un lato si pu\u00f2 notare come l'importante forza demografica di Canzo mal si conciliasse con l'assenza di una sua autonoma rappresentanza negli organi provinciali a Milano, non si pu\u00f2 non notare come il 15 luglio 1472 la corte fu concessa da Galeazzo Maria Sforza ad Antonio e Damiano Negroni detti \"i Missaglia\" armaioli, la cui discendenza si estinse nel XVII secolo, quando il conte Marco Antonio Missaglia, senza figli, lasci\u00f2 i propri possedimenti alle due sorelle. Si pu\u00f2 quindi ipotizzare che i feudatari siano riusciti a guadagnarsi un potere proprio talmente grande da elevare nei fatti il loro feudo al rango di baronia, dandogli una configurazione separata. \nDal Rinascimento dunque, il canzese costitu\u00ec una circoscrizione amministrativa con un proprio Consiglio generale. Questo processo storico non deve comunque stupire, dato che in quei secoli il potere statale non aveva alcun interesse ad interferire con quello locale fintanto quanto gli venisse garantito quello che era il suo principale interesse, ossia il gettito fiscale. La struttura amministrativa si evolse dal basso, senza alcun inquadramento legislativo, e dunque la formazione di entit\u00e0 \"anomale\" non poteva nei fatti escludersi. Nel 1677, dopo duecento anni di appartenenza ai Missaglia, la Corte di Casale fu restituita alla camera di Milano, e venne affidata al marchese Flaminio Crivelli, che introdusse nel territorio, accanto all'attivit\u00e0 agricola, l'industria della seta, facendo nascere cos\u00ec le prime filande. A Canzo risiedeva il podest\u00e0, capo civile del governo e dell'amministrazione giudiziaria locale del feudo; la sua sede era chiamata pretorio e vi si trovavano anche le carceri.\nNel XVIII secolo Canzo viene nominata come capopieve in alcuni documenti. L'Imperatrice Maria Teresa, nella sua opera razionalizzatrice di stampo illuminista, espanse ulteriormente la corte annettendogli anche Carella e Penzano, ossia i nuclei della moderna Eupilio, sempre staccandoli dalla Pieve di Incino.\nLa storia quadrisecolare della Corte di Casale ebbe fine nel 1797 quando, al seguito dell'armata di Napoleone, i rivoluzionari giacobini cancellarono la vecchia mappa amministrativa sostituendola con un'uniforme ripartizione in distretti.\nTerritorio.\nNella seconda met\u00e0 del XVIII secolo, il territorio della corte era cos\u00ec suddiviso:\nDal punto di vista ecclesiastico, tutto il territorio era a quel tempo incluso nella Pieve di Santa Maria di Erba.\nIl vicariato foraneo.\nEcclesiasticamente si hanno notizie certe della \"canonica di Santo Stefano protomartire in Canzo\", dell'esistenza in essa di un fonte battesimale e del suo rettore sin dal XIV secolo: nella storia di san Miro viene riportato che l'eremita ricevette il battesimo e in seguito, nel 1318, a dodici anni, la prima comunione presso Canzo. Secondo alcuni storici tuttavia \u2013 tra cui i padri bollandisti \u2013 la vita di san Miro sarebbe stata collocata erroneamente nel Trecento, mentre in realt\u00e0 sarebbe pi\u00f9 antica. Attualmente si ritiene che san Miro sia vissuto nel Duecento.\nIl riferimento all'esistenza di un fonte battesimale in quest'epoca \u00e8 significativo per comprendere l'importanza che Canzo e la sua chiesa avevano gi\u00e0 assunto anche dal punto di vista ecclesiastico, poich\u00e9 il fonte battesimale era presente solo nelle chiese \"madri\" (alcune delle quali poi divenute capopievi con la prima organizzazione dell'arcidiocesi), dove venivano battezzati, insieme, i catecumeni della comunit\u00e0.\nCanzo doveva essere sede parrocchiale nel 1455: negli atti della visita pastorale dell'arcivescovo di Milano, Gabriele Sforza, viene citata la riunione di tutti i sacerdoti della pieve, tenutasi ad Incino nel giugno di quell'anno, e fra questi \u00e8 citato il \"sacerdote Giovanni Frigerio, rettore della chiesa di Santo Stefano di Canzo\". Francesco Bernardino Cermenati, visitatore delegato dell'arcivescovo di Milano Carlo Borromeo, conferm\u00f2 nel 1569 lo stato di parrocchia, citandone il rettore e descrivendone le attivit\u00e0 La parrocchia era posta sotto la pieve di Villincino e nel 1584 venne inserita sotto il vicariato del preposto di Erba e nella regione V dell'arcidiocesi. Il patrono era santo Stefano protomartire, la cui festa viene celebrata ancor'oggi a Canzo il 26 dicembre.\nIl 21 aprile 1899 papa Leone XIII, con decreto e bolla pontificia, e il cardinale Andrea Ferrari istituirono la prepositura prima e il vicariato poi. Il decreto papale concesse in perpetuo ai parroci di Canzo \"non ad personam sed pro tempore\" il titolo di prevosti elevando la parrocchia a prepositura. Nella stessa data venne creato il vicariato foraneo \"in loco\" di Canzo. Nel 1906 il cardinale Ferrari istitu\u00ec il vicariato foraneo di Canzo (1906-1971), avente giurisdizione sulle parrocchie di Caslino d'Erba, Castelmarte, Corneno, Galliano, Longone al Segrino e Proserpio, che gi\u00e0 erano appartenute alla corte di Casale.\nCon il sinodo Colombo del 1971 vennero riordinati tutti i vicariati foranei esistenti creando nuove entit\u00e0 ecclesiastico-territoriali denominate decanati. Tale sinodo, pertanto, sanc\u00ec la fine del potere giurisdizionale dei prevosti territoriali i quali, continuarono tuttavia a mantenere il titolo in via onorifica. Il vicariato foraneo di Canzo venne cos\u00ec diviso: sei parrocchie passarono al nuovo decanato di Erba, mentre la prepositura di Canzo pass\u00f2 al decanato di Asso-Canzo, tutt'oggi esistente. Il Vicariato \u00e8 stato scorporato ma giuridicamente continua tutt'oggi a vivere, sebbene solo con la prepositura di Canzo, nel decanato di Asso-Canzo.\nFra gli ultimi vicari si ricorda l'importante figura del prevosto mons. Gino Molon, importante scrittore e traduttore di innologia ambrosiana.\nBasilica prepositurale.\nI primi dati riguardanti la basilica si riscontrano nel \"Liber notitiae cleri ecclesiae madiolanensis\" redatto nel 1398, in cui \u00e8 citata fra le ventotto \"chiese\" (citata per\u00f2 come \"canonica\") che fanno capo alla pieve di Incino.\nNel 1574 la chiesa \u00e8 descritta negli atti della visita dell'arcivescovo Carlo Borromeo: presenta cinque altari ed ospita un crocefisso ligneo.\nNel 1726 iniziarono i lavori di ampliamento che terminarono nel 1728 trasformando il precedente edificio in una chiesa barocca. Questa conserva i cinque altari gi\u00e0 citati e affreschi di David Begh\u00e8 e di Mario Albertella, nonch\u00e9 statue in marmo di carrara della \"Vergine\", di \"Sant'Antonio abate\" e di \"San Bernardo\", opere del 1777 di Elia Vincenzo Buzzi, scultore attivo presso il Duomo di Milano.\nNel 1752 l'arcivescovo di Milano Pozzobonelli consacr\u00f2 la basilica..\nNel 1818, ad opera dell'ingegner Bovara di Lecco, venne aggiunto il campanile e nel 1828 la basilica acquist\u00f2 l'organo, tuttora esistente e funzionante, opera dei fratelli Serassi di Bergamo.\nLa chiesa acquis\u00ec il titolo di \"basilica prepositurale plebana\" nel 1899 con la creazione del vicariato foraneo \"in loco\" di Canzo. La sua giurisdizione fu estesa anche ad altre parrocchie nel 1906, con decreto del cardinale Andrea Ferrari.."}
{"id": "134120", "revid": "253269", "url": "https://it.wikipedia.org/wiki?curid=134120", "title": "Mike Myers", "text": "I suoi genitori nacquero a Liverpool e pertanto egli dispone della doppia cittadinanza britannico-canadese. Le origini etniche della sua famiglia sono da ricercare anche in Scozia e in Irlanda. Inoltre \u00e8 di religione protestante.\nCarriera.\nI primi anni.\nUno dei suoi primi lavori di recitazione \u00e8 in uno spot TV, quando aveva dieci anni.\nArriva al successo portando in scena personaggi goffi e stravaganti nello spettacolo comico \"Second City\" (1982). Successivamente viene notato dai produttori del famoso programma \"Saturday Night Live\", che lo ingaggiano come ospite fisso: il successo di Myers cresce tanto da portare al cinema uno dei suoi personaggi pi\u00f9 amati dal pubblico del SNL, \"Wayne\", con il film \"Fusi di testa\", insieme con l'amico Dana Carvey.\nLa commedia arriva sul grande schermo nel 1991 e visto il successo incredibile del film, nel 1992 Myers prende parte al seguito, \"Fusi di testa 2\", che per\u00f2 al botteghino non ha il riscontro del precedente. Un po' demoralizzato dal risultato del film ma in gran parte anche dalla morte del padre, si rifugia in una commedia tinta di giallo, \"Mia moglie \u00e8 una pazza assassina?\" (1993).\nIl successo con \"Austin Powers\".\nDopo una lunga pausa di riflessione, nel 1997 crea il suo personaggio pi\u00f9 amato e pi\u00f9 famoso: Austin Powers, protagonista di una trilogia di grande successo commerciale. Donnaiolo degli anni sessanta, fotografo di giorno, spia per sua maest\u00e0 di notte, negli Stati Uniti d'America diventa un'icona godereccia che tutti ormai riconoscono. Austin Powers \u00e8 una chiara parodia delle \"storie di spionaggio\" degli anni sessanta, in particolare dei film di Derek Flint, Harry Palmer, Matt Helm e specialmente James Bond. Myers ha rivelato che Austin \u00e8 ispirato a suo padre Eric Myers.\nPrima di questo film, interpreta la sua prima pellicola drammatica, \"Studio 54\", nel ruolo di Steve Rubell, proprietario del famoso Studio 54, discoteca alla moda degli anni settanta. La critica apprezza l'interpretazione di Myers, e il dizionario del cinema di Morando Morandini la definisce addirittura \"ottima\".\nDopo il primo film, \"Austin Powers - Il controspione\", che ha un grande successo anche grazie al personaggio \"cattivo\" del Dottor Male da lui stesso impersonificato\n, segue nel 1999 \"Austin Powers - La spia che ci provava\", che ottiene negli Stati Uniti un successo ancora maggiore, conquistando il primo posto al botteghino alla sua uscita e nella prima settimana di programmazione pi\u00f9 di cinquanta milioni di dollari di incasso. Inoltre, il film ottiene ottime critiche ed \u00e8 l'unico che riesce a tenere testa al colosso di George Lucas \"\".\nNel 2000, insieme con Eddie Murphy e Cameron Diaz, Myers prende parte al film d'animazione \"Shrek\", nel quale presta la voce al protagonista. Nel 2002 ritorna al cinema con \"Austin Powers in Goldmember\", creando polemiche anche con la casa di produzione MGM per il titolo troppo offensivo nei confronti di un personaggio della saga di James Bond. Anche stavolta la produzione ottiene un trionfo, grazie anche alla partecipazione di un inedito e divertente Michael Caine nel ruolo del padre di Austin.\nGli anni recenti.\nL'anno successivo interpreta una parte pi\u00f9 secondaria nel film \"Una hostess tra le nuvole\", insieme a Gwyneth Paltrow, e veste i panni del Gatto del dr. Seuss nel film \"Il gatto... e il cappello matto\", per il quale ottiene la candidatura al Razzie Awards nella categoria peggior attore dell'anno. Nel 2004 ritorna al doppiaggio in \"Shrek 2\", nel quale quadruplica il compenso richiesto per il primo episodio della serie, e nel 2007 per \"Shrek terzo\".\nNel 2008 \u00e8 il protagonista e sceneggiatore di \"Love Guru\", al quale prendono parte anche Jessica Alba, Justin Timberlake e l'ormai inseparabile Verne Troyer, il Mini-Me di \"Austin Powers\". Il film, tuttavia, non si rivela un buon successo e l'interpretazione di Myers viene stroncata duramente dalla critica\n, tanto che alcuni critici affermano che con questo film l'attore abbia \"ucciso\" la sua carriera. Inoltre, sempre per questo film, ottiene anche alcuni Razzie Awards. Nel giugno dello stesso anno conduce per MTV gli MTV Movie Awards 2008.\nNel 2009 Myers riprende la parte di doppiatore nel film \"Shrek e vissero felici e contenti\". Quell'anno recita anche in \"Bastardi senza gloria\" di Quentin Tarantino.\nDoppiatori italiani.\nNelle versioni in italiano dei suoi film, Mike Myers \u00e8 stato doppiato da:\nDa doppiatore \u00e8 sostituito da:"}
{"id": "134121", "revid": "1776051", "url": "https://it.wikipedia.org/wiki?curid=134121", "title": "Niederried bei Interlaken", "text": "Niederried bei Interlaken (toponimo tedesco) \u00e8 un comune svizzero di 348 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nNiederried bei Interlaken si affaccia sul Lago di Brienz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNiederried bei Interlaken \u00e8 servito dall'omonima stazione sulla ferrovia del Br\u00fcnig.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134122", "revid": "2034231", "url": "https://it.wikipedia.org/wiki?curid=134122", "title": "Jean M. Auel", "text": "Indicata prevalentemente come Jean M. Auel \u2013 talvolta come Jean Auel \u2013 l'autrice \u00e8 nota per la sua serie di romanzi storici \"I figli della Terra\" ambientati nell'Europa preistorica.\nBiografia.\nSeconda dei cinque figli di Neil Solomon Untinen e Martha Wirtanen, sposa, all'et\u00e0 di 18 anni (il 19 marzo 1954), Ray B. Auel, dal quale ha cinque figli nei successivi sei anni: RaeAnn, Karen, Lenore, Kendall e Marshall. I suoi impegni domestici le impediscono qualsiasi altra attivit\u00e0, ma una volta che i figli diventano pi\u00f9 indipendenti decide di frequentare dei corsi universitari presso la Portland State University e la University of Portland, laureandosi in economia aziendale nel 1976. Fa parte del Mensa dal 1964 e ha ricevuto un laurea ad honorem dalla University of Maine e dal Mount Vernon College for Women.\nLa vera passione della Auel \u00e8 per\u00f2 la scrittura. Nel 1977 inizia una intensiva ricerca bibliografica sull'Era glaciale e la paleoantropologia in genere. Partecipa a un corso di sopravvivenza per imparare come abitare una caverna, come accendere un fuoco, lavorare la pelle e la pietra.\nArriva cos\u00ec a scrivere il primo libro di quella che \u00e8 comunemente chiamata la saga de \"I figli della Terra\". La serie di romanzi, che ha venduto circa 45 milioni di copie, \u00e8 terminata col sesto e conclusivo libro della serie, \"The Land of Painted Caves\", pubblicato il 29 marzo 2011.\nCinema.\nNel 1986, John Sayles adatta il primo romanzo della serie dei \"Figli della Terra\" per il film \"\" (\"The Clan of the Cave Bear\"), diretto da Michael Chapman ed interpretato da Daryl Hannah nel ruolo di Ayla."}
{"id": "134124", "revid": "287204", "url": "https://it.wikipedia.org/wiki?curid=134124", "title": "Niederried", "text": ""}
{"id": "134125", "revid": "767487", "url": "https://it.wikipedia.org/wiki?curid=134125", "title": "Toots Thielemans", "text": "Considerato il padre dell'armonica a bocca, \u00e8 uno dei pi\u00f9 apprezzati armonicisti jazz di tutti i tempi.\nBiografia.\nThielemans si avvicin\u00f2 molto presto alla musica suonando la fisarmonica dall'et\u00e0 di 3 anni, per poi dedicarsi all'armonica e alla chitarra. Spaziava indifferentemente fra i pi\u00f9 diversi generi musicali senza mai tradire la sua vena jazz, che lo accompagn\u00f2 da quando durante la seconda guerra mondiale ebbe modo di ascoltare registrazioni del chitarrista Django Reinhardt, di Louis Armstrong e Charlie Parker.\nNel 1962 ottenne notevole successo con la sua composizione intitolata, \"Bluesette\" divenuta nel tempo uno standard tra i pi\u00f9 eseguiti.\nThielemans vanta collaborazioni in studio e dal vivo con Ella Fitzgerald, Quincy Jones, George Shearing, Jaco Pastorius, Bill Evans, Natalie Cole, Elis Regina, Pat Metheny, Billy Joel e Paul Simon.\nPartecip\u00f2 alle colonne sonore di vari film, ma il suono della sua armonica rimane legato soprattutto a Un uomo da marciapiede.\nNegli anni settanta divenne noto anche al grande pubblico televisivo italiano, grazie alla sua presenza nella sigla finale della trasmissione \"Milleluci\" (1974), durante la quale compariva al fianco di Mina, che accompagnava con la sua armonica nella canzone \"Non gioco pi\u00f9.\" Collabor\u00f2 al terzo album di Fabio Concato, \"Zio Tom\" (1979). Inoltre partecip\u00f2, in veste di guest star, al Festival di Sanremo 1997 accompagnando l'esecuzione dei Dirotta su Cuba nel brano \"\u00c8 andata cos\u00ec\", e nel 2004 fu ospite del concerto di Sergio Cammariere al \"Pescara Jazz\" accompagnando il cantautore in alcuni brani.\nRe Alberto II del Belgio gli ha conferito il titolo nobiliare di barone.\nUno dei pi\u00f9 apprezzati modelli di armonica cromatica porta il suo nome: la \"Toots\" della Hohner.\nGli ultimi anni e la morte.\nCon l'et\u00e0 si presentarono dei problemi polmonari che lo constrinsero a ridurre di molto le sue esibizioni. In un video spiritosamente Thielemans racconta del dolore ai polmoni e spiega di aver cercato di suonare l'armonica ugualmente, ricorrendo ad una pompetta da cucina; ma poi hanno cominciato a dolergli le mani. Cos\u00ec inizi\u00f2 a utilizzare un asciugacapelli elettrico e ora, afferm\u00f2, l'unica cosa che mi fa male \u00e8 la bolletta della luce.\nIl 12 marzo 2014, all'et\u00e0 di 91 anni, annunci\u00f2 il suo ritiro.\n\u00c8 morto nel sonno il 22 agosto 2016, all'et\u00e0 di 94 anni, nell'ospedale in cui era stato ricoverato qualche giorno prima."}
{"id": "134128", "revid": "767487", "url": "https://it.wikipedia.org/wiki?curid=134128", "title": "Predator 2", "text": "Predator 2 \u00e8 un film del 1990, diretto da Stephen Hopkins e interpretato da Danny Glover.\n\u00c8 il seguito di \"Predator\", che annoverava Arnold Schwarzenegger quale protagonista.\nIn Italia \u00e8 uscito al cinema (vietato ai minori di 18 anni) gioved\u00ec 25 aprile 1991 distribuito dalla 20th Century Fox.\nTrama.\nLos Angeles, 1997. In un ipotetico futuro la citt\u00e0 \u00e8 devastata da continue lotte tra forze dell'ordine e bande di narcotrafficanti, sempre pi\u00f9 potenti e in numero maggiore rispetto alla polizia, che causano violente sparatorie per le strade.\nMike Harrigan, durissimo ma onesto tenente di polizia dai metodi poco ortodossi, decide di prendere in mano la situazione, intervenendo in una di queste sparatorie contro degli spacciatori colombiani. Nel frattempo qualcosa sta osservando tutto dai tetti e irrompe in un edificio nel quale si \u00e8 radunato un gruppo di delinquenti. Entrati nel palazzo, Mike e i suoi colleghi e amici Danny Archuleta e Leona Cantrell scoprono che gli uomini della gang sono stati tutti uccisi brutalmente e che uno di questi \u00e8 stato appeso al soffitto. L'unico sopravvissuto della gang, il boss El Scorpio, in preda al terrore, viene poi ucciso da Harrigan sul tetto dell'edificio. Il poliziotto, redarguito dal capitano Heinmann per aver compiuto insubordinazione, se la dovr\u00e0 vedere anche con l'intervento di un ambiguo agente del governo, Peter Keyes, che sembra stare indagando su un'ondata di feroci uccisioni che stanno colpendo alcuni pericolosi signori del crimine della citt\u00e0.\nInizialmente questi omicidi vengono presi per feroci rituali voodoo, perpetrati dai gangster giamaicani nella lotta contro il cartello colombiano per il predominio nello spaccio della droga. Infatti un gruppo di uomini, durante uno di questi rituali, vengono massacrati e scorticati vivi, per poi essere appesi al soffitto. Ma alcuni inquietanti indizi, uniti alla segretezza con cui gli uomini dell'Agenzia Anti-Droga (DEA) lavorano sul caso, conducono Mike Harrigan a intuire che c'\u00e8 sotto qualcosa di pi\u00f9 di una guerra tra bande. Danny, recatosi su ordine di Harrigan nel luogo in cui si \u00e8 compiuto l'ultimo massacro, viene sorpreso dal misterioso essere che ha decimato le due gang e ucciso. Del tutto ostracizzato dai suoi superiori - che gli impediscono in tutti i modi di interferire con il lavoro dei federali - e carico di rabbia per la morte dell'amico, Harrigan cerca, senza fortuna, aiuto dall'unica persona che possa comprenderlo, il boss della gang giamaicana King Willie, il quale ha perso molti dei suoi uomini, ed ha intuito che dietro tutte quelle morti c'\u00e8 di mezzo qualcosa di non umano. Pochi minuti dopo il loro incontro, il malvivente verr\u00e0 a sua volta decapitato dall'alieno, che conserva poi il suo teschio in una galleria.\nLa sera seguente Leona e il giovane agente Jerry Lambert si ritrovano coinvolti in una sparatoria tra delinquenti e civili in un vagone della metropolitana, il quale viene invaso dall'alieno, che compie un'altra ecatombe. Affrontando l'alieno senza successo, Jerry viene ridotto in fin di vita, mentre Leona viene ferita ma subito dopo risparmiata dalla creatura che, grazie alla propria visione termica, comprende che la donna \u00e8 gravida. Mike si rende conto di ci\u00f2 e del fatto che la creatura abbia ucciso esclusivamente persone armate, e introdottosi nella metropolitana per un controllo, vede l'alieno decapitare Jerry, e si getta quindi al suo inseguimento, venendo intercettato e portato con la forza dagli uomini della DEA nella loro base, scoprendo finalmente su cosa investigavano e cosa nascondevano: si tratta di un alieno non meglio identificato che sta portando panico nella citt\u00e0. Gli agenti del governo erano difatti a conoscenza della natura dell'alieno (avendo tra l'altro appreso della fine della squadra del maggiore Dutch anni addietro per mano di un altro esemplare della sua specie), e da settimane studiavano le abitudini dell'essere. Keyes spiega che in tutti i pi\u00f9 grandi conflitti della storia dell'uomo, uno di questi \"cacciatori\" \u00e8 stato in agguato, vedendo tutto ci\u00f2 come un safari per procurarsi trofei. Desideroso di catturarlo, Keyes mostra ad Harrigan una trappola preparata da lui in persona per sorprendere il feroce alieno: usare delle attrezzature e delle tute speciali per eludere la visione termica della creatura, e organizzare una spedizione all'interno di un mattatoio che l'alieno frequenta regolarmente per nutrirsi di carne bovina. Il mostro, feroce quanto astuto, scoprir\u00e0 ed eviter\u00e0 la trappola molto facilmente, assalendo Keyes e i suoi uomini, ma trover\u00e0 in Harrigan l'unico essere umano in grado di metterlo in difficolt\u00e0. Ferito gravemente dal poliziotto, il cacciatore alieno viene momentaneamente messo k.o. da Mike, che gli toglie la maschera. Keyes, sopravvissuto al colpo di cannone dell'alieno, viene ucciso da un affilato disco rotante della creatura, che si d\u00e0 poi alla fuga. L'inseguimento sembra concludersi sui bordi di un tetto dove entrambi sembrano essere alle strette, ma il poliziotto riesce fortunosamente a mozzare una mano al Predator che nel frattempo aveva attivato l'autodistruzione sul bracciale.\nL'inseguimento si conclude nel sottosuolo, nell'astronave madre dell'alieno, dove i protagonisti combattono corpo a corpo con le ultime energie, fino a quando Harrigan, apparentemente alla merc\u00e9 dell'avversario, dilania il petto dell'alieno con la lama a disco trafugata a questi durante le prime fasi del combattimento, uccidendolo. Al termine del combattimento, compaiono all'improvviso altri alieni, che circondano Harrigan il quale, credendosi ormai spacciato, non pu\u00f2 che arrendersi. Tuttavia gli alieni non fanno altro che recuperare il corpo del loro compagno defunto, mentre il loro capo regala ad Harrigan un'antica pistola risalente al '700, come segno di rispetto per la sua vittoria.\nDopo ci\u00f2 le creature ripartono con la loro astronave, mentre Harrigan \u00e8 soccorso dagli agenti superstiti di Keyes che, comprendendo l'accaduto, capiscono di aver fallito la loro missione. Mentre si allontanano da Harrigan sfinito, egli commenta: \"Non preoccuparti, ci sar\u00e0 un'altra occasione\".\nCast.\nIn \"Predator 2\" compaiono diversi attori abbastanza noti: Robert Davi (il cattivo Franz Sanchez del film \"Agente 007 - Vendetta privata\"), Adam Baldwin (il soldato \"Animal\" di \"Full Metal Jacket\"), Bill Paxton, oltre a Gary Busey, uno dei \"cattivi\" di \"Arma letale\". A quest'ultimo film ha preso parte lo stesso Danny Glover nel ruolo del protagonista in coppia con Mel Gibson; questa serie, con i suoi tre seguiti, gli ha dato successo e notoriet\u00e0.\nBill Paxton ha interpretato il sarcastico soldato Hudson in \"Aliens - Scontro finale\", serie che qualche anno dopo si incrocer\u00e0 con il franchise di Predator.\nAltri media.\nPoco dopo l'uscita del film, venne creato l'omonimo videogioco dalla Domark per Commodore 64 ed Amiga. Nel gioco l'utente veste i panni del tenente Harrigan e deve fronteggiare le bande rivali di spacciatori, prima di arrivare al Predator - Yautja.\nInesattezze.\nNel combattimento finale tra Mike Harrigan e Predator, viene mostrato per un attimo come quest'ultimo veda ancora blu con le fonti di calore arancio nonostante non abbia pi\u00f9 l'elmetto. Nel primo capitolo, infatti veniva mostrato come il Predator - Yautja, una volta privo di elmetto, riuscisse a vedere tutto sfuocato e color rosso.\nEsiste uno speciale dietro le quinte del film che vede coinvolti, in un ballo di gruppo, tutti i Predator - Yautja nella loro relativa astronave insieme a Danny Glover.\nCitazioni.\nAll'inizio del film, si pu\u00f2 ben distinguere un suono che \u00e8 molto simile al verso emanato da uno Xenomorfo.\nHarrigan giunge all'ingresso dell'astronave dei Predator - Yautja, scopre una sala nella quale sono affissi alla parete numerosi crani di tutte le creature cacciate ed uccise dai Predator - Yautja: tra queste, \u00e8 chiaramente visibile il cranio di uno Xenomorfo (Alien).\nIl casco di uno dei predator che appaiono alla fine \u00e8 lo stesso di Celtic Predator che appare in \"Alien vs Predator.\"\nRub\u00e9n Blades interpreter\u00e0 in \"C'era una volta in Messico\" il ruolo di un detective in pensione dell'FBI che vuole vendicare la morte per mano dei narcos del suo amico e collega Archuleta.\nDistribuzione.\nIn Italia la versione in VHS per il noleggio \u00e8 uscita con il divieto ai minori di 18 anni. Oggi il film in DVD e Blu-Ray \u00e8 vietato ai minori di 14 anni.\nSequel.\nIl film ha avuto un seguito uscito nel 2010, \"Predators\", terza pellicola della saga, mentre nel 2018 \u00e8 uscito un quarto capitolo intitolato \"The Predator (film)\".\n\"AvP\".\nNel 2004, le creature protagoniste di \"Alien\" e Predator si sono scontrate nel film crossover \"Alien vs. Predator\"; l'idea di questo film \u00e8 in parte nata dal fatto che il teschio di un Alien appare nella scena della stanza dei trofei del Predator - Yautja. In realt\u00e0 l'idea di un confronto tra le due razze aliene era gi\u00e0 stata sviluppata alla fine degli anni '80 in una serie a fumetti americana e un videogioco omonimo, (vedi Aliens versus Predator). Il film ha anche avuto un sequel, \"Aliens vs. Predator 2\" uscito nel 2007. I due film si possono tuttavia ritenere non canonici, poich\u00e9 le vicende narrate non sono in linea con la saga prequel di Alien.\nRomanzo.\nCome accaduto per il primo film, anche \"Predator 2\" \u00e8 stato riadattato in un romanzo, scritto da Simon Hawke e distribuito il 1\u00ba dicembre 1990. Il romanzo ignora completamente la continuity del romanzo ispirato al primo film, ricalcando fedelmente la storia del seguito, arricchendola di particolari che nel film sono inesistenti o appena accennati."}
{"id": "134130", "revid": "3791", "url": "https://it.wikipedia.org/wiki?curid=134130", "title": "Higashikuni Naruhiko", "text": ""}
{"id": "134131", "revid": "1776051", "url": "https://it.wikipedia.org/wiki?curid=134131", "title": "Iseltwald", "text": "Iseltwald (toponimo tedesco) \u00e8 un comune svizzero di 441 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nIseltwald si affaccia sul Lago di Brienz ed \u00e8 sormontato dal monte Faulhorn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134132", "revid": "125809781", "url": "https://it.wikipedia.org/wiki?curid=134132", "title": "Achille Lauro", "text": "La parabola della sua leadership politica fu l'espressione di un fenomeno politico-sociale definito come \"laurismo\", caratterizzato dalla costituzione di \"un esteso e ramificato sistema di interessi\" su cui convergeva un largo consenso \"di stampo populista fondato sul culto del \"Comandante\"\", appellativo con cui era chiamato dal popolo napoletano in quanto a capo della Flotta Lauro.\nBiografia.\nQuinto dei sei figli dell'armatore Gioacchino Lauro e di Laura Cafiero, dopo aver terminato gli studi presso l'istituto tecnico nautico \"Nino Bixio\" divenne armatore e fondatore della Flotta Lauro, una delle pi\u00f9 potenti flotte italiane di tutti i tempi e tra le pi\u00f9 importanti aziende del Meridione, nonch\u00e9 di un vero e proprio impero finanziario caratterizzato dalla compartecipazione alle sue attivit\u00e0 da parte dei suoi dipendenti.\nNel fascismo.\nNel 1933 si iscrisse al Partito Nazionale Fascista e nel 1938 fu nominato consigliere nazionale della Camera dei Fasci e delle Corporazioni, facilitato in questa operazione dalla famiglia Ciano, che apparteneva al mondo armatoriale. Sempre in quel periodo ottenne la carica di presidente della squadra di calcio del Napoli, prendendo il posto che fu di Giorgio Ascarelli.\nDopo la liberazione di Napoli, il 9 novembre 1943 fu arrestato dagli alleati angloamericani e internato nel campo di concentramento di Padula (Salerno), sospettato di aver conseguito \"profitti di regime e illecito arricchimento\". Dopo quasi due anni di privazione della libert\u00e0, tra internamento e carcere, nel settembre 1945 fu assolto da ogni accusa con sentenza della corte d'appello di Napoli.\nNel dopoguerra.\nNel dopoguerra, dopo una iniziale adesione al movimento dell'Uomo Qualunque, si avvicin\u00f2 al movimento monarchico di Alfredo Covelli, determinando con il suo apporto finanziario la nascita del Partito Nazionale Monarchico (PNM). Ebbe grandi risultati nella carriera politica, grazie anche al suo consigliere Raffaele Cafiero, autore di molti suoi discorsi pubblici.\nFu eletto parlamentare per una legislatura e in seguito, per pochi mesi nel 1961, sindaco di Napoli. \nNel periodo in cui fu sindaco della citt\u00e0 indisse anche una campagna contro i film che proponevano una immagine distorta della citt\u00e0; nel 1959 tent\u00f2 di entrare nel mondo del cinema e fond\u00f2 la Partenope Cinematografica, ma l'unico film prodotto fu \"La contessa azzurra\" di Claudio Gora con Paolo Stoppa, Amedeo Nazzari e la futura moglie Eliana Merolla.\nAlle elezioni comunali del 1952 e del 1956 riusc\u00ec ad arrivare fino a circa trecentomila preferenze, quota mai raggiunta prima da un candidato alle elezioni locali. Alle politiche del 1953 ottenne 680\u00a0000 preferenze alla Camera dei deputati, anche questa quota mai raggiunta fino ad allora da nessun deputato ma la sua elezione venne annullata per incompatibilit\u00e0 il 6 aprile 1954 in quanto era sindaco di Napoli e venne sostituito da Raffaele Guariglia.\nLo stesso anno fond\u00f2 da una scissione del PNM, il Partito Monarchico Popolare, che, nelle elezioni del 1958, port\u00f2 diversi deputati al Parlamento. Fu lui stesso eletto deputato e fu capogruppo alla Camera, ma, in quelle stesse elezioni, dovette incassare la sconfitta personale nel seggio senatoriale di Castellammare di Stabia in cui prevalse il democristiano Silvio Gava.\nIl PMP nel 1961 divenne il Partito Democratico Italiano di Unit\u00e0 Monarchica, Lauro venne rieletto sindaco il 4 febbraio 1961 grazie anche all'astensione dei democristiani in Consiglio comunale venne rieletto con 30 voti su 75, poi si dimise da deputato l'11 aprile per evitare di nuovo l'incompatibilit\u00e0 e mantenne la carica per pochi mesi fino al 29 novembre quando il comune venne commissariato dopo che gli unici partecipanti al Consiglio comunale erano i monarchici e i missini. Nel 1962 si candid\u00f2 nuovamente sindaco ma nonostante i monarchici raggiunsero la maggioranza relativa in Consiglio comunale vinse il democristiano Vincenzo Mario Palmieri e quindi Lauro decise di rinunciare per sempre alle elezioni amministrative. Lo stesso anno appoggi\u00f2 l'elezione del democristiano Antonio Segni come Presidente della Repubblica. Della sua attivit\u00e0 da sindaco ne fa un ritratto critico, poco dopo, il film \"Le mani sulla citt\u00e0\" (1963) di Francesco Rosi.\nNel 1963 fu rieletto alla Camera nelle consultazioni del 1963. Nelle elezioni del 1968 lasci\u00f2 il seggio al Senato al figlio Gioacchino Lauro, che per\u00f2 mor\u00ec giovane nel 1970. Nel 1972 Lauro ader\u00ec, insieme alla maggioranza del partito, al Movimento Sociale Italiano - Destra Nazionale. Con quel partito fu eletto quell'anno ancora una volta alla Camera e ancora nel 1976. Nel 1977 partecip\u00f2 alla scissione del MSI che diede vita a Democrazia Nazionale.\nFu anche editore del quotidiano napoletano \"Roma\" e presidente del , dal 1936 fino al 1969, quando fu sostituito dal giovane ingegnere e costruttore Corrado Ferlaino. Durante la sua lunga presidenza il Napoli visse pi\u00f9 di colpi di mercato e promesse di grandezza che di risultati degni di nota (accanto a due retrocessioni pot\u00e9 vantare la sola conquista di una Coppa Italia nel 1962), ma costitu\u00ec comunque, per Lauro, un'enorme cassa di risonanza.\nIn tarda et\u00e0 dal 1980, assistette al crollo finanziario della flotta Lauro, con la nascita della \"Lauro Line\", in seguito, nel 1987, inglobata nella MSC. Lauro fu accusato di voto di scambio, che sarebbe stato gestito regalando ai suoi elettori una scarpa sinistra prima del voto e la scarpa destra dopo il voto.\nAchille Lauro muore il 15 novembre 1982 all'et\u00e0 di 95 anni per un collasso cardiocircolatorio nella sua villa di via Francesco Crispi n. 73, nel centralissimo quartiere di Chiaia.\nLa camera ardente si tenne a casa sua il giorno dopo e partecip\u00f2 molta gente comune da tutta Napoli, a cui si aggiunsero il presidente del Corrado Ferlaino assieme all'allenatore Massimo Giacomini\nIl funerale fu molto movimentato e si svolse il 17 novembre nella Chiesa di San Ferdinando; parteciparono almeno 3.000 persone, tra le quali persone che facevano le corna, la Giovent\u00f9 monarchica, i missini (con questi ultimi che facevano i saluti romani all'uscita della chiesa); ci\u00f2 impediva l'uscita del feretro, portato fuori dai marinai della Flotta Lauro; al funerale partecip\u00f2 anche il sindaco comunista Maurizio Valenzi, che fu fischiato, e il capo dell'ufficio stampa del Carlo Juliano insieme ai calciatori Giuseppe Bruscolotti, Claudio Vinazzani e Luciano Castellini, con una rappresentativa della prima squadra e la formazione primavera. Il corteo prosegu\u00ec fino al municipio accompagnato da alcuni fedelissimi che protestarono perch\u00e9 la bandiera non era listata a lutto; poi il feretro pass\u00f2 davanti alla sede della Flotta Lauro e si concluse al cimitero comunale di Piano di Sorrento dove era gi\u00e0 stata sepolta la moglie Angelina.\nLauro lasci\u00f2 in eredit\u00e0 un patrimonio di oltre 300 miliardi di lire, ma senza testamento, perch\u00e9 Lauro era molto superstizioso.\nVita privata.\nNel 1914 si fidanz\u00f2 con la cugina Angelina D'Alessandro, che spos\u00f2 il 23 maggio 1918 nella chiesa di Piano di Sorrento e da cui ebbe i figli Gioacchino, nato nel 1920 e morto nel 1970; Laura, venuta al mondo nel 1924; ed Ercole, nato nel 1927 e morto nel 2011. Nel 1968 Lauro rimase vedovo.\nIl 31 marzo 1971, all'et\u00e0 d'84 anni, spos\u00f2 in seconde nozze la trentacinquenne Eliana Merolla con una cerimonia privata nella piccola chiesa di San Benedetto; i due testimoni della coppia furono il senatore missino Gaetano Fiorentino e il dirigente del Andrea Torino; nel 1975 la moglie adott\u00f2 a Hong Kong la piccola tailandese Tanya, che aveva solo sette mesi; le seconde nozze incrinarono il rapporto di Lauro con i figli.\nTributi.\nIl 9 marzo 2010 \u00e8 stato inaugurato a Sorrento il Parcheggio Achille Lauro, costruito su d'un terreno donato da Lauro al comune.\nIl 26 settembre 2014 il comune di Piano di Sorrento ha ricordato Achille Lauro apponendo una lapide commemorativa nei pressi della sua casa natale, in via Casa Rosa.\nIl cantante Lauro De Marinis prende il suo nome come nome d'arte, in quanto -racconta- che sin da piccolo il suo nome \"Lauro\" veniva associato al cognome del famoso armatore Achille Lauro\nDocumentari.\nNel 2014 Rai Storia produce un documentario dal titolo \"Lo sposo di Napoli un documentario sulla vita di Achille Lauro\" diretto da Gio Gio Franchini e scritto da Nicola Barile e Luciano Stella."}
{"id": "134133", "revid": "1155186", "url": "https://it.wikipedia.org/wiki?curid=134133", "title": "Jonathan Coe", "text": "Biografia.\n\u00c8 nato a Bromsgrove, Worcestershire. Ha studiato alla King Edward's School, Birmingham, al Trinity College, Cambridge e all'Universit\u00e0 di Warwick, dove ha anche insegnato poesia inglese. Ha in seguito lavorato nel campo musicale, scrivendo musica jazz e cabaret, ha poi fatto il correttore di bozze, prima di diventare scrittore e giornalista freelance. Nel 2012 \u00e8 stato insignito del titolo di duca di Prunes dal sovrano del Regno di Redonda. Le sue opere contengono spesso una preoccupazione per le questioni sociali, anche se generalmente espressa in modo umoristico nella forma di satira. Il contesto storico e politico in cui si svolgono i suoi romanzi non \u00e8 mai un semplice scenario di sfondo ma \u00e8 trattato dettagliatamente, riuscendo ad accompagnare i personaggi in un'Inghilterra quasi reale.\nDi particolare rilievo \u00e8 il suo affresco dell'Inghilterra degli ultimi trent'anni: questo parte da \"La Banda dei Brocchi\" che inquadra l'Inghilterra negli anni settanta, con il problema sindacale e del razzismo; la parte rappresentante l'Inghilterra degli anni ottanta \u00e8 \"La Famiglia Winshaw\" che mostra sotto forma di allegoria una famiglia fortemente artigliata al potere ed economicamente violenta; il nuovo millennio inglese \u00e8 descritto da \"Circolo Chiuso\" che riprende la vicenda de \"La Banda dei Brocchi\" negli anni duemila, senza per\u00f2 sapere (se non per alcuni sprazzi) ci\u00f2 che hanno fatto i protagonisti nei dieci anni antecedenti. Quest'ultimo libro inquadra un'Inghilterra diversa ma anche simile: c'\u00e8 qualcosa di consumistico, nel costo della vita, il razzismo \u00e8 ancora fortemente presente ma vi \u00e8 anche un senso politico ed economico diverso."}
{"id": "134135", "revid": "729019", "url": "https://it.wikipedia.org/wiki?curid=134135", "title": "Kuniaki Koiso", "text": "Nel 1948 fu condannato all'ergastolo a seguito del processo di Tokyo, nel quale venne accusato di aver iniziato la guerra contro la Cina e gli Alleati, oltre a non aver impedito l'esecuzione di crimini di guerra da parte dell'esercito, cosa che era in grado di fare in quanto Primo ministro del Paese.\nKoiso mor\u00ec di cancro all'esofago nella Prigione di Sumago, nel 1950."}
{"id": "134136", "revid": "93556", "url": "https://it.wikipedia.org/wiki?curid=134136", "title": "Hideki T\u014dj\u014d", "text": "Figlio di un generale dell'esercito, fu nominato a sua volta generale nel 1933. Rientrato da missioni in Europa nei primi anni venti, fu attivo nella politica militare tra le file dei nazionalisti modernizzatori (T\u014dseiha), opponendosi alla corrente nazionalista reazionaria (K\u014dd\u014dha). Dall'incidente del 26 febbraio 1936, un tentativo di colpo di Stato militare da parte della \"K\u014dd\u014dha\", fallito solo per la fermissima opposizione dell'imperatore Hirohito, la corrente cui apparteneva T\u014dj\u014d domin\u00f2 incontrastata la vita militare e, in misura crescente, quella politica.\nDopo la fine della seconda guerra mondiale, T\u014dj\u014d fu arrestato, condannato a morte per crimini di guerra dal Tribunale Militare Internazionale per l'Estremo Oriente e giustiziato per impiccagione il 23 dicembre 1948.\nBiografia.\nI primi anni.\nHideki T\u014dj\u014d nacque nel distretto di K\u014djimachi a Tokyo il 30 dicembre 1884, figlio terzogenito di Hidenori T\u014dj\u014d, tenente generale dell'esercito imperiale giapponese. Successivamente cambier\u00e0 il proprio nome di nascita dal cinese \"Eiki\" al giapponese \"Hideki\" (vedi \"on'yomi\"). Nel 1899, T\u014dj\u014d entr\u00f2 nella Scuola di Cadetti dell'Esercito per poi diplomarsi all'Accademia Militare Giapponese (decimo su 363 cadetti) nel marzo del 1905, ottenendo poco dopo il grado di sottotenente nella fanteria nazionale. Nel 1909 spos\u00f2 Katsuko Ito, con la quale ebbe tre figli e quattro figlie. Dal 1928 divenne capo del bureau dell'esercito giapponese, venendo poco dopo promosso colonnello. Inizi\u00f2 quindi a interessarsi attivamente alla politica militarista durante la sua tenuta del comando del 1\u00ba reggimento di fanteria imperiale.\nNel 1933, T\u014dj\u014d venne promosso maggiore generale e prest\u00f2 servizio come Capo del Dipartimento del Personale nel Ministero della Guerra giapponese. Nominato comandante della 25\u00aa brigata di fanteria nell'agosto del 1934, nel settembre del 1935 assunse il comando del Kempeitai nell'esercito Kwantung in Manciuria. Il suo orientamento politico era fascista, nazionalista e militarista, ed era soprannominato \"Kamisori\" per la sua reputazione di abile stratega.\nDurante il tentativo di colpo di Stato del 26 febbraio 1936, T\u014dj\u014d e Shigeru Honj\u014d, sostenitore di Sadao Araki, si opposero ai ribelli. L'imperatore Hirohito venne oltraggiato dai suoi pi\u00f9 fidati consiglieri, e dopo una breve crisi politica, i ribelli vennero costretti alla resa. Successivamente, la fazione T\u014dseiha riusc\u00ec a epurare dall'esercito gli ufficiali pi\u00f9 radicali, processando e condannando a morte i capi del colpo di Stato. Dopo l'epurazione, T\u014dseiha e la fazione K\u014dd\u014dha si unificarono con intenti nazionalisti, con T\u014dj\u014d in posizione dominante. Venne promosso a Capo di Stato Maggiore dell'esercito Kwantung nel 1937, posizione nella quale fu responsabile delle operazioni per l'ulteriore penetrazione giapponese in Mongolia e nel Manciukuo. Nel luglio del 1937, guid\u00f2 personalmente le proprie unit\u00e0 della 1\u00aa brigata indipendente mista nell'operazione Chahar, la sua unica vera operazione di combattimento.\nDopo l'incidente del ponte Marco Polo che diede inizio alla seconda guerra sino-giapponese, T\u014dj\u014d ordin\u00f2 alle sue forze di attaccare Hopei e altri obbiettivi chiave nel Nord della Cina. Ricevette i rifugiati ebrei secondo la tradizione nazionale giapponese di quel tempo, contrapponendosi alla politica dei nazisti che per questo protestarono col governo del Giappone. T\u014dj\u014d venne richiamato in Giappone nel maggio del 1938 per prestare servizio come vice-ministro dell'esercito sotto Seishir\u014d Itagaki. Dal dicembre 1938 al 1940 fu Ispettore Generale dell'Aviazione militare giapponese.\nPrimo ministro.\nIl 22 luglio 1940, T\u014dj\u014d venne nominato ministro dell'esercito nel II governo di Fumimaro Konoe, e rimase in tale posizione anche nel III gabinetto di governo di Konoe. Fu uno strenuo sostenitore del Patto tripartito tra Giappone, Germania nazista e Italia fascista. Come ministro dell'esercito, continu\u00f2 il rafforzamento dell'esercito con l'espansione graduale in Cina.\nDopo i negoziati con la Francia di Vichy, il Giappone ottenne il permesso di piazzare le proprie truppe nell'Indocina francese nel luglio del 1941. Malgrado il riconoscimento formale del governo di Vichy, gli Stati Uniti imposero delle sanzioni economiche al Giappone nell'agosto di quell'anno, tra le quali spiccava l'embargo totale sulle esportazioni di petrolio e gasolio.\nIl 6 settembre, durante un'apposita Conferenza Imperiale si risolse di definire la questione a livello diplomatico. Il 14 ottobre ancora non si era trovato un accordo. Il primo ministro Konoe diede la parola a T\u014dj\u014d durante l'ultimo incontro del suo gabinetto di governo e questi cos\u00ec si espresse:\nL'opinione prevalente dell'esercito giapponese dell'epoca era che i continui negoziati potessero rivelarsi dannosi. Hirohito era convinto di poter facilmente controllare le posizioni pi\u00f9 radicali in seno all'esercito grazie alla figura carismatica di T\u014dj\u014d, che aveva espresso delle riserve sul fatto di entrare in guerra con l'Occidente. L'imperatore si rendeva comunque conto che T\u014dj\u014d non sarebbe stato in grado di evitare lo scoppio del conflitto. Il 13 ottobre dichiar\u00f2 al lord del sigillo imperiale K\u014dichi Kido: \"Vi sono poche speranze nell'attuale situazione per i negoziati tra Stati Uniti e Giappone. Questa volta, se le ostilit\u00e0 scoppieranno nuovamente, dovr\u00f2 dichiarare guerra\".\nIl 16 ottobre, Konoe, politicamente isolato e convinto che l'imperatore non gli riponesse pi\u00f9 fiducia, diede le proprie dimissioni. Successivamente, cos\u00ec si giustific\u00f2 al suo capo segretario, Kenji Tomita:\nA quel tempo si diceva che il principe Naruhiko Higashikuni fosse l'unica persona in grado di controllare l'esercito e la marina e venne raccomandato da Konoe e da T\u014dj\u014d al posto di Konoe. Hirohito rigett\u00f2 questa proposta, ritenendo che un membro della famiglia imperiale non dovesse avere la responsabilit\u00e0 della guerra con l'Occidente. Su proposta di K\u014dichi Kido scelse invece T\u014dj\u014d, conosciuto per la sua devozione alle istituzioni imperiali. L'imperatore convoc\u00f2 T\u014dj\u014d il giorno prima che questi iniziasse il proprio ministero.\nT\u014dj\u014d scrisse nel proprio diario: \"Pensavo di essere stato convocato perch\u00e9 l'imperatore era arrabbiato per le mie opinioni.\" Invece ottenne l'ordine dall'imperatore: realizzare una revisione politica su quanto era stato sancito dalla Conferenza Imperiale. T\u014dj\u014d, che era sul piede di guerra, accett\u00f2 comunque di eseguire questo ordine e obbed\u00ec. Secondo il colonnello Akiho Ishii, membro dello Stato Maggiore Generale dell'Esercito giapponese, il primo ministro mostr\u00f2 un grande senso del dovere e di lealt\u00e0 nei confronti dell'imperatore con questo atto. Ad esempio, quando Ishii ricevette da Hirohito una comunicazione secondo la quale l'esercito in Cina doveva predisporsi alla lotta contro le potenze occidentali, egli scrisse una replica per il primo ministro per fargli avere un'udienza con l'imperatore al fine di discutere la faccenda. T\u014dj\u014d replic\u00f2 a Ishii: \"Se l'imperatore ha detto che cos\u00ec dev'essere, questo valga per me. Uno non pu\u00f2 discutere con l'imperatore.\"\nIl 2 novembre, T\u014dj\u014d e i capi di Stato Maggiore Hajime Sugiyama e Osami Nagano riferirono a Hirohito che la revisione non aveva avuto alcun effetto e l'imperatore diede il proprio consenso alla guerra.\nIl giorno successivo, l'ammiraglio della Flotta Osami Nagano spieg\u00f2 nel dettaglio all'imperatore il programma dell'attacco a Pearl Harbor. La flotta sarebbe stata agli ordini dell'ammiraglio Isoroku Yamamoto, che per\u00f2 avrebbe potuto tornare in Giappone se gli accordi diplomatici avessero avuto successo.\nDue giorni dopo, il 5 novembre, Hirohito approv\u00f2 i piani operativi per la guerra e continu\u00f2 per tutto il mese a consultarsi con T\u014dj\u014d e i vertici militari. Il 1\u00ba dicembre si tenne un'altra conferenza, a cui era presente T\u014dj\u014d, durante la quale fu sancita la \"guerra contro Stati Uniti, Inghilterra e Olanda\". La mattina del 7 dicembre del 1941 la Marina giapponese attacc\u00f2 la base navale americana a Pearl Harbor alle Hawaii.\nDurante la guerra.\nT\u014dj\u014d continu\u00f2 a mantenere la posizione di ministro della guerra anche durante il periodo in cui fu Primo ministro, dal 17 ottobre 1941 al 22 luglio 1944. Fu contemporaneamente anche ministro dell'interno dal 1941 al 1942, ministro degli affari esteri nel settembre del 1942, ministro dell'educazione nel 1943 e ministro del commercio e dell'industria nel 1943.\nCome ministro dell'educazione, continu\u00f2 il piano di indottrinamento militaristico e nazionalistico nel sistema scolastico nazionale e riafferm\u00f2 la politica totalitarista del governo. Come ministro dell'interno ordin\u00f2 diverse misure eugenetiche (inclusa la sterilizzazione dei \"minorati mentali\"). Godette di grande popolarit\u00e0 nei primi due anni di guerra, quando le forze giapponesi sembravano destinate alla vittoria finale.\nDopo la sconfitta giapponese nella battaglia delle Midway (4 - 6 giugno 1942), che segn\u00f2 la svolta delle sorti del conflitto in favore degli Alleati, T\u014dj\u014d dovette invece scontrarsi con la crescente opposizione anche all'interno del proprio governo e dell'esercito. Per rafforzare la propria posizione, nel febbraio del 1944 T\u014dj\u014d assunse anche l'incarico di Capo di Stato Maggiore dell'Esercito imperiale giapponese. Nei mesi successivi, la posizione delle forze armate giapponesi divenne sempre pi\u00f9 precaria e, con la caduta di Saipan del 9 luglio 1944, fu costretto a dimettersi il successivo 18 luglio.\nCattura, processo ed esecuzione.\nDopo la resa incondizionata del Giappone nel 1945, il generale statunitense Douglas MacArthur emise un ordine di arresto per quaranta criminali di guerra, tra cui T\u014dj\u014d. Presto, la casa di T\u014dj\u014d a Setagaya venne assediata da personalit\u00e0 della stampa e da fotografi. Tre soldati americani (il caporale Paul Korol, il soldato di prima classe John Potkul e il soldato di prima classe James Safford) e due ufficiali dell'intelligence (uno dei quali, John J. Wilpers III, ha ricevuto nel 2010 la bronze medal in riconoscimento del suo servizio, al compimento del suo 90\u00ba compleanno) vennero inviati ad arrestare T\u014dj\u014d. Due corrispondenti di guerra americani (Hugh Bailey e Russell Braun) avevano poco prima intervistato T\u014dj\u014d e furono presenti all'arresto. Sentendosi braccato, in pieno spirito tradizionale giapponese, T\u014dj\u014d tent\u00f2 di suicidarsi e come tale sul posto dovette accorrere anche un medico.\nPenetrati nella casa, gli agenti americani trovarono T\u014dj\u014d a terra. Il dottor Suzuki, esaminando T\u014dj\u014d, vide che egli aveva tentato di suicidarsi sparandosi al petto con una pistola, ma che nella concitazione il colpo era andato a colpire lo stomaco. Col sangue che gli scorgava dalla ferita, T\u014dj\u014d disse ai presenti: \"Mi dispiace che ci stia impiegando cos\u00ec tanto a morire. La Guerra della Grande Asia Orientale \u00e8 stata giustificata e giusta. Mi dispiace per la nazione e per tutte le razze delle grandi potenze asiatiche. Aspetto il giusto giudizio della storia. Ho cercato di suicidarmi ma qualcosa \u00e8 andato storto\".\nT\u014dj\u014d venne posto agli arresti nell'ospedale dell'esercito americano in Giappone. Dopo essersi ripreso dalle ferite, T\u014dj\u014d venne spostato nella Prigione di Sugamo. Mentre si trovava in carcere, T\u014dj\u014d venne operato ai denti dal dottor Jack Mallory che incise la frase \"Ricorda Pearl Harbor\" in codice Morse sui suoi denti.\nT\u014dj\u014d venne processato dal Tribunale Militare Internazionale per l'Estremo Oriente per crimini di guerra con i seguenti capi d'imputazione:\nHideki T\u014dj\u014d si assunse la piena responsabilit\u00e0 per le proprie azioni durante la guerra dicendo:\nT\u014dj\u014d venne condannato a morte il 12 novembre 1948 e giustiziato per impiccagione 41 giorni dopo, il 23 dicembre 1948. Prima della sua esecuzione egli concesse i suoi nastri militari al soldato di prima classe Kincaid, una delle sue guardie carcerarie; tali onorificenze si trovano ora nel Museo Nazionale per l'Aviazione Navale di Pensacola, Florida. Tra le sue ultime parole, egli si scus\u00f2 per le atrocit\u00e0 commesse dall'esercito giapponese e chiese agli americani di avere compassione del popolo giapponese, che aveva sofferto della devastazione degli attacchi aerei e di due bombe atomiche.\nMolti storici hanno criticato la posizione del generale Douglas MacArthur e del suo staff dall'aver esonerato l'imperatore Hirohito e tutti i membri della famiglia imperiale dalle accuse di crimini di guerra, scaricando tutte le responsabilit\u00e0 su T\u014dj\u014d che ne divenne il capro espiatorio.\nOggi T\u014dj\u014d riposa presso il Santuario Yasukuni."}
{"id": "134140", "revid": "1005847", "url": "https://it.wikipedia.org/wiki?curid=134140", "title": "Fumimaro Konoe", "text": "Biografia.\nPrimi passi.\nPrincipe appartenente al ramo dei Konoe della nobile famiglia Fujiwara, era figlio del politico anti-russo Konoe Atsumaro (1863-1904). Il fratello minore era il famoso compositore di musica classica e direttore d'orchestra Konoe Hidemaro (1898-1973). Fumimaro entr\u00f2 in politica nel 1920 come rappresentante dei moderati e pupillo di Saionji Kinmochi, e si schier\u00f2 contro le dimostrazioni di forza dell'esercito.\nPrimo incarico di governo.\nNel giugno del 1937 divenne per la prima volta Primo ministro del Giappone, e durante il mandato tent\u00f2 inizialmente di controbilanciare il crescente potere dei militari, ma in seguito fu gradualmente coinvolto nella crescente ondata di militarismo che sconvolse il paese.\nDopo l'inizio della seconda guerra sino-giapponese, scoppiata nel luglio dello stesso anno a seguito dell'incidente del ponte di Marco Polo, e sotto la pressione degli esponenti della linea dura del governo, il suo gabinetto approv\u00f2 l'intensificazione in Cina delle operazioni di guerra, che affid\u00f2 ai militari lasciando loro piena autonomia, senza riservare al governo alcuna possibilit\u00e0 di controllo.\nIn novembre Konoe annunci\u00f2 gli obiettivi del Giappone riguardanti un nuovo ordine asiatico, che consistevano nella realizzazione della grande area di prosperit\u00e0 dell'Asia orientale. Pose la Cina sotto pressione ma, non riuscendo ad imporle le condizioni che avrebbero posto fine al conflitto, il 5 gennaio 1939 rassegn\u00f2 le dimissioni e gli succedette come primo ministro Hiranuma Kiichir\u014d.\nSecondo incarico di governo.\nDopo le dimissioni da primo ministro nel luglio del 1940 dell'ammiraglio Mitsumasa Yonai, contrario all'alleanza con Germania e Italia, l'incarico venne nuovamente affidato a Konoe a seguito di un compromesso fra Radicali e Conservatori. In agosto nomin\u00f2 ministro degli esteri Y\u014dsuke Matsuoka, fautore dell'entrata in guerra del paese, che precedentemente aveva elaborato i piani di realizzazione della \u201cgrande area di prosperit\u00e0 dell'Asia orientale\u201d per conto dello Stato Maggiore dell'Esercito. Il 24 settembre ebbe inizio l'occupazione giapponese dell'Indocina, da dove il governo coloniale dell'Indocina francese aveva acconsentito ai rifornimenti statunitensi della resistenza cinese. L'operazione, autorizzata dal Governo di Vichy istituito in Francia dopo l'occupazione tedesca nel giugno precedente, si concluse il 26 settembre con la presa di Hanoi.\nIl 27 settembre, Konoe stipul\u00f2 il Patto Tripartito con Germania ed Italia. Forza trainante della stipula del Patto con Hitler e Mussolini furono innanzitutto i radicali nazionalisti, rappresentati dal ministro degli esteri Matsuoka, che voleva cos\u00ec assicurare al Giappone un ruolo di primo piano nella nuova ripartizione delle colonie in Asia. Per la frazione moderata di Konoe, il Patto rappresentava soprattutto una forma di assicurazione contro l'opposizione alla politica giapponese in Cina e nel Sudest asiatico degli Stati Uniti d'America e dell'Unione Sovietica, che fino a quel momento erano rimaste neutrali. Per sostenere l'imponente movimento nazionalista creatosi, Konoe fond\u00f2 il 12 ottobre 1940 la , un'organizzazione che si proponeva di appianare le divergenze in seno a tale movimento. La \"Taisei Yokusankai\" ebbe un grande seguito e sarebbe stata in seguito strumentalizzata dai vertici militari, che in occasione delle elezioni del 1942 l'avrebbero di fatto trasformata nel partito unico del Giappone.\nNei mesi seguenti il ministro degli Esteri nipponico Y\u014dsuke Matsuoka intraprese un importante viaggio in Europa, durante il quale incontr\u00f2 nel marzo 1941 Adolf Hitler, che sollecit\u00f2 una spinta offensiva giapponese verso sud contro le potenze anglosassoni, ma non inform\u00f2 il diplomatico dei progetti tedeschi di offensiva generale contro l'Unione Sovietica. Quindi Matsuoka, ignaro dei piani tedeschi, in aprile si incontr\u00f2 a Mosca con Stalin e Molotov e, dopo difficili trattative, firm\u00f2 il 13 aprile su istruzione di Tokyo il Patto nippo-sovietico di non aggressione, che riduceva la pressione sovietica sulla Manciuria e liberava forze nipponiche per la spinta verso sud.\nMentre nella prima met\u00e0 del 1941 il presidente Roosevelt, pur rafforzando il sostegno alla Cina, si concentr\u00f2 principalmente sulla guerra in Europa ed in Atlantico, potenziando gli aiuti alla Gran Bretagna sulla base della Legge Affitti e Prestiti dell'11 marzo 1941 ed adottando il concetto strategico fondamentale del \"Germany First\" (nemico principale da sconfiggere la Germania), l'inizio dell'operazione Barbarossa il 22 giugno provoc\u00f2 una svolta della situazione generale ed impose scelte decisive anche alla dirigenza giapponese.\nNella riunione di collegamento del 25 giugno, con la presenza di Fumimaro Konoe, del ministro degli esteri Matsuoka e dei capi di stato maggiore della marina militare, ammiraglio Osami Nagano, e dell'esercito imperiale, generale Hajime Sugiyama, e poi in quella decisiva del 2 luglio, i capi politico-militari del Giappone mostrarono dubbi sulla vittoria totale della Germania contro l'URSS. Adottarono quindi, nonostante il parere di Matsuoka e della fazione dell'esercito legata all'Armata del Kwantung a favore dell'intervento in Estremo Oriente contro i sovietici, il piano di espansione nel sud-est asiatico. Il cosiddetto \"progetto di politica nazionale\", approvato dall'imperatore Hirohito lo stesso giorno, prevedeva di non intervenire nella guerra tedesco-sovietica ma di estendere il dominio giapponese a sud per acquisire importanti materie prime strategiche, isolare completamente la Cina e creare la \"sfera di co-prosperit\u00e0 della Grande Asia orientale\".\nNelle settimane seguenti si succedettero nuove riunioni tra i capi politico-militari giapponesi. Di fronte ai continui successi tedeschi, Matsuoka, l'ambasciatore a Berlino Hiroshi Oshima ed alcuni ufficiali tornarono a proporre un intervento contro l'URSS, sollecitati in questo senso anche dalle pressioni del ministro degli Esteri tedesco Joachim von Ribbentrop, ma Konoe e i capi di stato maggiore confermarono la loro decisione favorevole alla spinta verso sud. Matsuoka venne destituito il 16 luglio, Konoe form\u00f2 un nuovo governo il 21 luglio con il generale Hideki T\u014dj\u014d ministro della Guerra, ed il 24 luglio le truppe giapponesi iniziarono a penetrare in Cocincina, occupando la baia di Cam Ranh e Saigon.\nGli Stati Uniti avevano gi\u00e0 annunciato nell'ottobre 1940 l'embargo alla vendita dei prodotti petroliferi al Giappone, ma non era stato applicato con rigore e le petroliere giapponesi riuscirono a rifornirsi regolarmente di tali prodotti nei porti della California fino al luglio dell'anno successivo. A seguito dell'ulteriore espansione giapponese in Indocina francese, gli Stati Uniti rafforzarono l'embargo a Tokyo sulle forniture di prodotti petroliferi, di minerali e rottami ferrosi e disposero il \u201ccongelamento\u201d dei beni giapponesi negli USA, provvedimenti che furono presi immediatamente anche dalla Gran Bretagna e dai Paesi Bassi (il governo di questi ultimi era in esilio a Londra). A causa della veloce riduzione delle scorte petrolifere, provocata dagli elevati consumi della Marina imperiale giapponese, Konoe fece un ultimo tentativo di trattativa con gli americani. Contava, sulla base di cattive informazioni fornitegli dall'ambasciatore giapponese a Washington, ammiraglio Kichisabur\u014d Nomura, d'incontrare personalmente il presidente degli Stati Uniti Franklin Delano Roosevelt in un \"summit\" ad Honolulu. A tale incontro sarebbe stato accompagnato dai responsabili dell'esercito e della marina giapponesi, coinvolgendoli cos\u00ec nelle decisioni che ne sarebbero scaturite, ma Roosevelt respinse la proposta e l'incontro fu annullato.\nData la pesante situazione creatasi con l'embargo ed il protrarsi delle trattative con gli americani, all'interno delle gerarchie militari si era formata una corrente che spingeva per l'immediata entrata in guerra del paese. Konoe propose il ritiro delle truppe dalla Cina per convincere gli Stati Uniti a trattare, ma la proposta trov\u00f2 la forte avversione del generale Hideki T\u014dj\u014d, allora capo dell'esercito. Vista l'impossibilit\u00e0 di aprire un tavolo delle trattative con gli americani e l'influenza sempre maggiore che i militari favorevoli al conflitto esercitavano sull'imperatore, Konoe fu costretto a presentare le dimissioni il 16 ottobre 1941. Gli succedette due giorni dopo il generale T\u014dj\u014d. Sette settimane dopo, il 7 dicembre 1941, avrebbe avuto luogo l'attacco di Pearl Harbor, evento con il quale il Giappone entr\u00f2 in guerra contro gli Stati Uniti.\nL'ultimo anno di guerra.\nNella caduta del governo T\u014dj\u014d, avvenuta il 21 luglio 1944, Konoe svolse un ruolo importante, consigliando l'imperatore sulla necessit\u00e0 di uscire dalla guerra. Nel febbraio 1945 l'imperatore Hirohito sugger\u00ec di iniziare trattative con gli Alleati per porre fine al conflitto. Dopo l'inizio dell'occupazione americana, Konoe entr\u00f2 nel primo governo postbellico del principe Naruhiko Higashikuni. Venne per\u00f2 sospettato di crimini di guerra, reato per il quale era prevista la pena capitale per impiccagione.\nNel dicembre del 1945, durante l'ultimo appello con cui gli americani lo invitarono a costituirsi, Konoe si suicid\u00f2 con il cianuro di sodio. Erano passati esattamente anni dacch\u00e9 il suo antenato Fujiwara no Kamatari, con un colpo di Stato che aveva posto fine alla supremazia a corte del clan Soga, aveva raggiunto una posizione di vertice nella scena politica giapponese del periodo Yamato.\nEredi.\nIl figlio Fumitaka mor\u00ec nel 1956 in un campo di concentramento sovietico e, il 1\u00ba ottobre 1958, dest\u00f2 un certo scalpore il ritiro delle sue ceneri a Mosca da parte della vedova Masako. Il nipote Morihiro Hosokawa divenne primo ministro 50 anni dopo."}
{"id": "134144", "revid": "767487", "url": "https://it.wikipedia.org/wiki?curid=134144", "title": "Ibrahim Ferrer", "text": "Biografia.\nLa madre di Ibrahim Ferrer mor\u00ec quando lui era appena dodicenne. Il fatto lo costrinse a diventare un musicista di strada per sopravvivere. A 13 anni costitu\u00ec il primo gruppo, un duo con suo cugino, dal nome \"Jovenes del Son\" (\"Giovani del Son\"). I due riuscirono quindi ad ottenere una certa indipendenza economica suonando a feste private.\nNegli anni successivi Ferrer suon\u00f2 con pi\u00f9 gruppi, fra i quali i \"Conjunto Sorpresa\" e l\"'Orquesta Chepin-Choven\".\nIl leader di quest'ultima compose uno dei pi\u00f9 grandi successi di Ferrer: \"El Platanal de Bartolo\".\nNel 1953 Ferrer inizi\u00f2 a suonare con il gruppo di Pacho Alonso a Santiago. Nel 1959 il gruppo si spost\u00f2 permanentemente a L'Avana, ribattezzandosi \"Los Bocucos\", da un tipo di tamburo molto usato a Santiago.\nCon Alonso, Ferrer suonava principalmente guaracha, son ed altri brani up-tempo. Tuttavia egli desiderava cantare dei bolero.\nFu solo quasi quarant'anni dopo, con l'uscita nel 1999 del disco prodotto da Ry Cooder \"Buena Vista Social Club\" (vincitore di un Grammy Award), che il talento di Ibrahim Ferrer come cantante di bolero divenne noto in tutto il mondo.\nNel 1996, Ferrer prese parte ai concerti \"World Circuit\", quando seppe che era richiesto un cantante di bolero vecchio stile. In quell'anno incise l'album \"A Toda Cuba le Gusta\" con gli Afro-Cuban All Stars, un album che ricevette una nomination per un Grammy Award.\nNel 1998 incise un album per l'etichetta cubana EGREM, \"\". In quest'album si possono ascoltare la voce ed il fraseggio unico di Ferrer, i ricchi ed intricati arrangiamenti, nonch\u00e9 l'eccellente tromba solista del leader Roberto Correra, ed i suoni tesi e ritmati dei Bocucos. Lo stile dell'album \u00e8 una fusione di son e jazz da big band.\nNel 1999 Ry Cooder incise il primo album da solista di Ferrer.\nMembro del Buena Vista Social Club, Ferrer continu\u00f2 a suonare a livelli internazionali fino al 2003, e nello stesso anno pubblic\u00f2 la sua seconda incisione da solista: \"Buenos Hermanos\".\nFerrer fu un adepto della Santeria, un misto di religioni tradizionali Africane e Cattolicesimo. Oggi Ferrer riposa nel cimitero Cristoforo Colombo, a L'Avana."}
{"id": "134149", "revid": "1776051", "url": "https://it.wikipedia.org/wiki?curid=134149", "title": "Oberried am Brienzersee", "text": "Oberried am Brienzersee (toponimo tedesco) \u00e8 un comune svizzero di 476 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nOberried am Brienzersee si affaccia sul Lago di Brienz.\nStoria.\nNel 1914 ha inglobato il comune soppresso di Ebligen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberried am Brienzersee \u00e8 servito dall'omonima stazione e da quella di Ebligen sulla ferrovia del Br\u00fcnig.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "134151", "revid": "767487", "url": "https://it.wikipedia.org/wiki?curid=134151", "title": "Ghostbusters II - Acchiappafantasmi II", "text": "Ghostbusters II - Acchiappafantasmi II (\"Ghostbusters II\") \u00e8 un film del 1989 diretto da Ivan Reitman, seguito di \"Ghostbusters - Acchiappafantasmi\", campione d'incassi del 1984.\nCome sequel dell'allora film commedia con il maggior incasso di tutti i tempi, \"Ghostbusters II\" ha guadagnato $ 215,4 milioni rispetto ai $ 282,2 milioni dell'originale, rendendolo l'ottavo film con il maggior incasso dell'anno.\nIn Italia \u00e8 uscito al cinema gioved\u00ec 7 dicembre 1989 distribuito dalla Columbia Tri-Star Films Italia. Per l'home video il film \u00e8 stato distribuito, semplicemente, col titolo Ghostbusters II.\nTrama.\nNew York, 1989. Sono passati 5 anni da quando gli \"Acchiappafantasmi\" hanno liberato la citt\u00e0 dal semidio sumero Gozer, e da allora non ci sono state pi\u00f9 tracce di fenomeni paranormali. I componenti del team hanno smesso di catturare spiriti e non lavorano pi\u00f9 insieme: Peter Venkman conduce \"Mondo Medianico\", una trasmissione televisiva sul paranormale; Egon Spengler \u00e8 diventato ricercatore presso l\"'Institute for Advanced Theoretical Research\"; Ray Stantz ha aperto l\"Occultoteca\", un negozio specializzato nell'occulto, ed arrotonda i propri guadagni andando ad animare delle feste per bambini insieme a Winston Zeddemore.\nDana Barrett, la vecchia fiamma di Peter, si \u00e8 sposata con un musicista e ha avuto un figlio, il piccolo Oscar, che sta crescendo da sola poich\u00e9 ha divorziato dal marito quando quest'ultimo \u00e8 andato via per suonare in un'orchestra a Londra; a seguito di ci\u00f2, Dana ha iniziato a lavorare in un museo d'arte della citt\u00e0. Un giorno, mentre cammina sul marciapiede con Oscar nella carrozzina, le ruote passano sopra a una chiazza di una strana melma rosa. Mentre Dana parla con il portiere del palazzo, la carrozzina si muove da sola sul marciapiede e prosegue sulla strada, nel mezzo del traffico cittadino, evitando i mezzi in transito come se li vedesse e fermandosi poi davanti a un autobus nei pressi di un tombino. Preoccupata, Dana decide di contattare solo Egon e Ray, non volendo incontrare Peter. Venkman per\u00f2 scopre la cosa, unendosi alle indagini, e i tre ipotizzano un qualche collegamento con le fogne collegate a quel tombino. Si travestono, quindi, da operai e iniziano uno scavo; calandosi nel sottosuolo, Ray trova un fiume di melma rosa, di cui preleva un campione. Mentre viene riportato in superficie, per\u00f2, provoca la rottura di una linea elettrica, che causa un black out che paralizza la citt\u00e0. Gli Acchiappafantasmi vengono cos\u00ec arrestati e processati.\nDurante la lettura della sentenza di condanna, un reperto esibito dall'accusa, il barattolo contenente il campione di melma, inizia a ribollire a ogni rabbiosa parola del giudice Stephen Wexler, uomo che non crede assolutamente al paranormale, fino a esplodere, facendo comparire gli spiriti dei fratelli Scoleri, due assassini morti dopo essere stati condannati alla sedia elettrica dallo stesso Wexler. Essendo stati giustiziati in quel modo, hanno acquisito delle capacit\u00e0 elettriche come fantasmi, facendo esplodere gli oggetti con cui vengono in contatto. I tre Acchiappafantasmi recuperano i loro zaini protonici e catturano gli esseri. Grazie a questo, il giudice annulla la condanna; a seguito di una nuova ondata di invasioni di spiriti, il quartetto di Acchiappafantasmi si riunisce e ricomincia i suoi affari con successo.\nUn giorno, mentre Dana sta per fare il bagno a Oscar nella vasca del suo appartamento, dal rubinetto inizia a scorrere melma rosa, che prende la forma di una massa gelatinosa che cerca di afferrare il piccolo. I due scappano, rifugiandosi da Peter. Continuando le ricerche, i quattro Acchiappafantasmi conoscono il capo di Dana, l'olandese Janosz Poha, e si interessano a un inquietante dipinto raffigurante Vigo von Homburg Deutschendorf, un tiranno carpatico del XVI secolo (nato nel 1505 e morto nel 1610). Sviluppando e analizzando le foto scattate a quel quadro, Ray riconosce lo stesso fiume di melma visto nelle fogne; in quel momento, la porta della camera oscura si blocca e all'interno scoppia un incendio spontaneo, costringendo Winston a sfondare la porta e spegnere le fiamme con un estintore per salvare Ray ed Egon. Durante la notte di San Silvestro, mentre Peter va a cena con Dana, gli altri tre decidono di andare in fondo alla faccenda e vanno a indagare nelle fogne, dove prima vengono raggiunti da un treno fantasma deragliato nel 1920 e poi, dopo orribili visioni, cadono tutti e tre nel fiume di melma, dal quale riemergono davanti al museo dove si trova il quadro di Vigo il Carpatico. Subito Ray e Egon litigano furiosamente ma i tre, alla fine, comprendono che la melma catalizza la rabbia e tutto ci\u00f2 che \u00e8 malvagio. Ancora ricoperti di melma, raggiungono Peter e Dana al ristorante per comunicare loro la scoperta, ma finiscono arrestati.\nQuella sera, Dana raggiunge Louis e Janine, che stanno badando a Oscar a casa di Peter; qui il bambino esce dalla finestra e viene rapito da un fantasma con le sembianze di Janosz. Dana intuisce che il piccolo \u00e8 stato portato al museo e corre a liberarlo. Nel museo trova Janosz, ormai plagiato dal fantasma di Vigo, che le chiede di diventare sua compagna dicendole che potrebbe diventare la madre di un dio, mentre il tiranno \u00e8 pronto a reincarnarsi nel neonato alla mezzanotte del nuovo anno.\nIntanto la citt\u00e0 \u00e8 preda di fantasmi e fenomeni paranormali (come l'approdo del Titanic in porto) e il museo viene circondato da uno strato di melma impenetrabile uscita dalle fogne. Il sindaco Lenny licenzia il suo collaboratore Hardemayer, che aveva fatto internare i quattro Acchiappafantasmi in un ospedale psichiatrico, e, dopo averli liberati, li manda a salvare la citt\u00e0. Arrivati di fronte al museo, i quattro tentano di scalfire la melma con i raggi dei loro zaini protonici, senza riuscirci.\nI quattro alla fine capiscono che l'unico modo possibile per sfondare la barriera di melma e neutralizzare Vigo \u00e8 sfruttare i buoni sentimenti della popolazione, e che per ottenere tutto il buonumore possibile dagli abitanti di una citt\u00e0 caotica e violenta come New York \u00e8 necessario utilizzare un simbolo amato da tutti: consapevoli del fatto che la melma \u00e8 sensibile a tutte le emozioni, quindi anche a quelle positive, si muniscono di zaini spara-melma, pieni di melma caricata positivamente, e la usano per ricoprire e animare la Statua della Libert\u00e0, con la quale raggiungono il centro della citt\u00e0 e riescono a fare irruzione nel museo dal tetto. Dopo aver neutralizzato Janosz inondandolo di melma, liberano Oscar e tentano di colpire Vigo, il quale per\u00f2 li immobilizza e riesce a riprendersi il bambino. Proprio quando Vigo sta per reincarnarsi, la folla fuori dal museo inizia a cantare insieme in segno di solidariet\u00e0, indebolendolo e costringendolo quindi a ritornare nel quadro. Qui, Vigo si trasforma in una creatura demoniaca che attrae Ray e lo possiede. Infine, dato che l'unico modo per colpire Vigo \u00e8 puntare al dipinto che lo ospita, i protagonisti lo inondano con una combinazione di raggi protonici e melma, ricoprendo anche Ray per liberarlo dal controllo del tiranno. Louis, che nel frattempo si \u00e8 impossessato di una divisa e un equipaggiamento da Acchiappafantasmi, raggiunge il museo con un autobus guidato dal fantasma Slimer e inizia a colpire la barriera di melma all'esterno. Questa combinazione distrugge Vigo e la tela, la quale si trasforma rivelando un nuovo dipinto: i quattro eroi in versione rinascimentale, in posa insieme al piccolo Oscar. I cinque Acchiappafantasmi, uscendo dal museo, vengono acclamati dalla folla.\nDoppiaggio italiano.\nIl doppiaggio \u00e8 stato diretto da Oreste Lionello per la Doppiaggi Margutta con la partecipazione della CVD, su dialoghi adattati da Sergio Jacquier. Rispetto al primo capitolo, diretto da Mario Maldesi, alcune voci degli attori sono cambiate:\nColonna sonora.\nLa colonna sonora (della quale fa parte la canzone \"Ghostbusters\" di Ray Parker Jr. della precedente pellicola) \u00e8 marcatamente inclinata verso il genere del rap. \nEssa contiene un \"Main Theme\" in versione rap, dei Run DMC e il brano che chiude il film, \"On Our Own\" di Bobby Brown che appare in un cameo come usciere del municipio.\nTracce.\nI brani orchestrali della colonna sonora sono stati composti da Randy Edelman e sono stati pubblicati il 13 agosto 2021 da Sony Classical.\nAccoglienza.\nCritica.\n\"Ghostbusters II\" ha ricevuto recensioni generalmente negative al momento del rilascio.\nSu Rotten Tomatoes ha una valutazione del 53%, basata su 38 recensioni e con una media di 5,3/10; il consento del sito web recita \"Grazie al cast, \"Ghostbusters II\" \u00e8 abbastanza divertente, ma manca del fascino, dell'arguzia e dell'energia del suo predecessore.\" Su Metacritic ha una media di 56/100, in base a 14 recensioni \"generalmente miste o medie\".\nDave Kehr e Mike Clark di \"USA Today\" hanno criticato i tentativi di rendere i Ghostbusters pi\u00f9 maturi, il che ha reso il film \"stanco\" e privo di sorprese. Dissero che Ghostbusters era riuscito proiettando fantasie infantili su personaggi adulti che snobbavano l'autorit\u00e0 e si univano in un club, ma prendendo una fantasia comica surreale e aggiungendo umanit\u00e0 ai personaggi centrali, il sequel era diventato \"Quattro Ghostbusters e un bambino\", un riferimento al film commedia del 1987 \"Tre scapoli e un beb\u00e8\". Roger Ebert l'ha definita una delusione, dicendo di aver recensito \"Ghostbusters II\" in una proiezione pubblica e di aver sentito solo una risata durante l'intero film.\nDiversi revisori hanno criticato il film per aver emulato troppo da vicino la struttura e gli elementi della storia del suo predecessore.\n Gene Siskel lo defin\u00ec una copia scadente che non offriva nulla di nuovo, come se \"stessero girando la prima bozza di una sceneggiatura\". Richard Schickel ha criticato l'eccesso di sequel nel 1989 nella sua recensione. Ha detto che \"Ghostbusters II\" offriva solo lievi variazioni rispetto all'originale senza sviluppare ulteriormente i personaggi, e aveva un finale simile \"senza vergogna\". \"Time Out\" ha fatto eco ai sentimenti che il film ha in gran parte ripercorso gli eventi del suo predecessore, e l'aggiunta di un bambino \u00e8 sembrata una comodit\u00e0. Desson Thomson ha detto che \"Ghostbusters II\" sembrava una versione estesa del suo predecessore senza tanti effetti speciali impressionanti. Scrivendo per \"Empire\", William Thomas ha affermato che la sceneggiatura era nitida ma certamente mirata a intrattenere il pubblico pi\u00f9 giovane.\nAlcuni revisori hanno scoperto che il film ha un ritmo scadente, lasciando le scene troppo lunghe e che i suoi momenti migliori sono stati sia pochi che rari. Altri hanno fatto eco a questo sentimento, dicendo che mancava dell'energia di Ghostbusters ed era troppo rilassato.\nA differenza di \"Ghostbusters\", i revisori erano pi\u00f9 in conflitto sulla performance di Bill Murray nel sequel. Kehr ha detto che la sua performance ha mantenuto momenti \"luminosi\", ma sembrava meno energico rispetto al suo film precedente \"S.O.S. fantasmi\". \"Variety\" ha detto che la performance comica di Murray \u00e8 stata fondamentale per evitare che il film diventi troppo sentimentale quando si discute di combattere la negativit\u00e0 con la positivit\u00e0.\nLa performance di Peter MacNicol \u00e8 stata costantemente elogiata. Groen, che criticava gran parte del cast per le interpretazioni poco brillanti, disse che la sua performance \"malvagamente divertente\" di MacNicol era l'unica caratteristica sorprendente del film. Canby e Kehr concordano sul fatto che MacNicol sia un punto culminante del film, Thomas affermando che il suo personaggio sarebbe stato impersonato dai bambini di tutto il mondo. Carroll l'ha definita una \"performance delirante esagerata\". Rick Moranis \u00e8 stato anche scelto per la sua performance comica. Kehr e Clark hanno apprezzato la sottotrama romantica \"gratificante\" tra il suo personaggio e quello di Annie Potts.\n Thomson ha detto che i momenti migliori del film, forniti da Murray, Moranis e Aykroyd, erano troppo pochi, il che lo ha lasciato desiderare di pi\u00f9.\nBotteghino.\n\"Ghostbusters II\" ha avuto un'ampia uscita: fu distribuito il 16 giugno 1989 in 2,410 sale e ha incassato $ 29,472,894 nel solo giorno d'apertura. Rispetto al weekend di apertura di \"Ghostbusters\" da $ 13 milioni, il film \"Ghostbusters II\" ha guadagnato $ 29,5 milioni - una media di $ 12.229 per sala - come film numero uno del weekend, davanti al film d'azione e avventura \"Indiana Jones e l'ultima crociata\" ($ 11,7 milioni) era alla sua quarta settimana di uscita.\nSulla base del suo incasso lordo e di un aumento medio del prezzo del biglietto del 22% dall'uscita di \"Ghostbusters\", si stima che 2 milioni di persone in pi\u00f9 siano andate a vedere l'apertura del film. Ha battuto il record di tutti i tempi per un'apertura di un giorno con circa $ 10 milioni nella sua apertura venerd\u00ec; \u00e8 stato anche il pi\u00f9 grande weekend di apertura non festivo con $ 29,5 milioni, battendo di poco Indiana Jones e l'apertura di tre giorni de \"L'ultima crociata\" con $ 29,4 milioni.\nIn totale, \"Ghostbusters II\" ha guadagnato $ 112,5 milioni in Nord America, meno della met\u00e0 delle entrate dell'originale, rendendolo il settimo film di maggior incasso dell'anno, dietro \"Ritorno al futuro parte II\" ($ 118,4 milioni), \"Arma letale 2\" (147,3 milioni di dollari), \"Tesoro, mi si sono ristretti i ragazzi\" (130,7 milioni di dollari), \"Senti chi parla\" (140,1 milioni di dollari) e \"Batman\" (251,2 milioni di dollari), il film con il maggior incasso nazionale di quell'anno.\nAl di fuori del Nord America, si stima che \"Ghostbusters II\" abbia guadagnato circa $ 102,9 milioni, quasi raddoppiando gli incassi all'estero dell'originale e portando il suo totale mondiale a $ 215,4 milioni. Questa cifra lo rende l'ottavo film con il maggior incasso mondiale del 1989, con un calo di circa 67 milioni di dollari rispetto alle entrate cinematografiche originali di \"Ghostbusters\".\nSequel e reboot.\nLa pellicola ha avuto un reboot uscito nel 2016 dal titolo \"Ghostbusters\" e un sequel \"\" uscito nel 2021."}
{"id": "134155", "revid": "1305772", "url": "https://it.wikipedia.org/wiki?curid=134155", "title": "Shito", "text": ""}
{"id": "134162", "revid": "4106", "url": "https://it.wikipedia.org/wiki?curid=134162", "title": "Il Rosarium Philosophorum", "text": ""}
{"id": "134164", "revid": "118727575", "url": "https://it.wikipedia.org/wiki?curid=134164", "title": "Regno Shu", "text": "Il regno di Shu (o Shu Han ) \u00e8 stato uno dei Tre Regni e sorse verso il 220 d.C. nella parte occidentale della Cina, con capitale la citt\u00e0 di Chengdu.\nTra i Tre Regni era il meno potente militarmente e anche il pi\u00f9 recente: si era formato in seguito alla battaglia di Chi Bi. Nel Regno di Shu si unirono i lealisti, che volevano restaurare la gloria del tempo degli Han. Grande nemico di Shu era Wei, usurpatore della corona della Cina.\nDurante la rivolta dei Turbanti Gialli condotta da Zhang Jiao, che imperversava nel paese con effetti devastanti, Liu Bei stipul\u00f2 un patto con i leggendari guerrieri Guan Yu e Zhang Fei, il famoso Patto del Giardino di Pesco, pi\u00f9 volte citato nel celeberrimo Romanzo dei Tre Regni: i tre diventarono fratelli di sangue e giurarono di riportare in Cina ordine e pace. Si unirono cos\u00ec agli sforzi di altri nobili e militari, tra cui Cao Cao, Sun Jian, Yuan Shao per contrastare la rivolta in atto. \nTuttavia, non appena ottenuta la vittoria su Zhang Jiao, il sempre maggiore prestigio e forza militare dei singoli signorotti port\u00f2 gli stessi ad ingaggiare una lotta intestina per il predominio, con una progressiva diminuzione del potere della dinastia Han. \nNe sussegu\u00ec un lungo periodo di guerra civile, che vide la lenta caduta della famiglia reale e la formazione di tre nuovi regni: Wei, Wu e, appunto, Shu.\nIl fondatore di questo regno fu proprio il famoso Liu Bei, appartenente alla nobilt\u00e0 ma di famiglia povera, noto a corte come lo \"Zio Bei\".\nIl territorio di Shu era formato dalle province di Jing e Yi, in una regione montuosa della Cina. Dopo la Battaglia di Chi Bi Liu Bei prese il controllo di Jing sconfiggendo Han Xuan (208)e i suoi ufficiali. Successivamente Liu Bei attacc\u00f2 Liu Zhang, sovrano di Yi. Il suo stratega Pang Tong conquist\u00f2 il castello di Lou e Lou Feng Po, importantissime roccaforti strategiche, ma venne scambiato per Liu Bei ed assassinato da Zhang Ren. \nLiu Bei, malgrado la perdita di Pang Tong, continu\u00f2 la sua avanzata verso Mian Zhou e Cheng Du, sconfiggendo pi\u00f9 volte le truppe di Liu Zhang grazie anche al talento dei suoi ufficiali (tra cui Wei Yan, Guan Yu, Zhang Fei, Zhao Yun). Dopo la morte di Liu Zhang e la conquista di Yi, le truppe di Shu sedarono un tentativo di rivolta di Ma Chao e Ma Dai, ex ufficiali di Liu Zhang; dopo la ribellione entrarono a far parte dell'esercito Shu.\nShu prosper\u00f2 a lungo, sconfisse pi\u00f9 volte Wei (HanZhong) ma la sua prima grave sconfitta avvenne a Fanchen: Guan Yu, il miglior generale di Shu, venne ucciso e Shu venne sconfitto da Lu Xun a Yi Ling.\nDopo Yi LIng il potere pass\u00f2 a Liu Chan, figlio di Liu Bei, e Zhuge Liang, astuto stratega. Egli, sedate le trib\u00f9 Nanman guidate da Meng Hou, inizi\u00f2 una battaglia verso nord contro Wei; fece disertare Jiang Wei ed avanz\u00f2 con successo, ma quando Sima Yi prese il controllo dell'esercito Wei la situazione cambi\u00f2 bruscamente: Zhang He sconfisse Ma Su a Jie Ting e Zhuge Liang fu costretto ad ucciderlo. Nella battaglia di Wu Zhang, mor\u00ec per malattia Zhuge Liang, causando una ritirata dell'esercito in territorio amico.\nDopo Wu Zhang il ruolo di Zhuge Liang fu preso da Jiang Wei, che insieme a Xiahou Ba (disertore di Wei) attacc\u00f2 il nord, con scarso successo. Sima Yan pass\u00f2 all'offensiva e nel 262 Liu Chang si arrese all'esercito Wei che assediava Cheng Du. Jiang Wei fu ucciso poco dopo in battaglia e la dinastia Shu ebbe fine, cos\u00ec come il sogno di riportare al potere la dinastia Han."}
{"id": "134165", "revid": "1776051", "url": "https://it.wikipedia.org/wiki?curid=134165", "title": "Brienz", "text": "Brienz (toponimo tedesco) \u00e8 un comune svizzero di 3\u00a0120 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nBrienz si trova sulle rive del Lago di Brienz e alle pendici del Brienzer Rothorn.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBrienz \u00e8 servito dall'omonima stazione e da quella di Brienz West sulla ferrovia del Br\u00fcnig; la ferrovia Brienz-Rothorn, a cremagliera a scartamento ridotto, collega Brienz al culmine del Brienzer Rothorn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune ricadente all'interno dei confini del comune."}
{"id": "134166", "revid": "339392", "url": "https://it.wikipedia.org/wiki?curid=134166", "title": "SPD", "text": ""}
{"id": "134170", "revid": "729019", "url": "https://it.wikipedia.org/wiki?curid=134170", "title": "Mitsumasa Yonai", "text": "Arruolatosi in marina nel 1901, si specializz\u00f2 in artiglieria navale e partecip\u00f2 alla guerra russo-giapponese con il grado di sottotenente di vascello; affin\u00f2 dunque le sue competenze e lavor\u00f2 come istruttore presso la Scuola di artiglieria sino a quando, a partire dal 1910, inizi\u00f2 un ciclo di servizio in mare a bordo di alcune navi da guerra. Dal 1912 al 1914 studi\u00f2 al Collegio navale mettendosi in luce, quindi fu inviato nella colonia di Corea e al principio del 1915 fu nominato addetto militare all'ambasciata giapponese di San Pietroburgo, incarico durante il quale divenne capitano di fregata. Fu richiamato in patria nell'imminenza del crollo della monarchia zarista e nel 1919 divenne istruttore a bordo della nave scuola , ma ben presto fu scelto per un lungo viaggio di formazione in Europa. Nominato capitano di vascello, fu posto al comando dell'incrociatore corazzato al suo rientro e con tale nave partecip\u00f2 all'intervento in Siberia del 1922, poi transit\u00f2 alla testa dell'incrociatore corazzato impegnato nelle crociere inaugurali dei cadetti. Proprio durante gli anni venti entr\u00f2 a far parte del gruppo di ufficiali moderati in seno alla marina, favorevoli a collaborazione e compromesso con le potenze navali occidentali.\nA fine 1925 divenne contrammiraglio e capo di stato maggiore della 2\u00aa Flotta; la sua carriera progred\u00ec rapidamente dopo aver gestito un intervento navale a Shanghai nel 1928: divenne viceammiraglio nel 1930, comand\u00f2 la 3\u00aa Flotta e poi le forze di sicurezza marittima in Corea, tra 1933 e 1936 comand\u00f2 in successione due distretti navali e la 2\u00aa Flotta e infine, sullo scorcio del 1936, fu nominato comandante della Flotta Combinata, la componente d'alto mare della marina imperiale. Intelligente, dotato di una preziosa esperienza all'estero nonch\u00e9 di salde competenze militari, Yonai fu presto scelto come candidato al Ministero della Marina, che ricopr\u00ec dal febbraio 1937. Egli esercit\u00f2 le sue funzioni in un clima di esaltazione nazionale, dettato dalle vittorie iniziali nella dura seconda guerra sino-giapponese e dal prevalere delle istanze pi\u00f9 aggressive e imperialiste nelle forze armate, che marginalizzarono i moderati come lui. Nel gennaio 1940 assunse la carica di Primo ministro e attu\u00f2 una politica estera tesa a ricucire buoni rapporti con le potenze occidentali, essendo avverso a legare il Giappone alla Germania nazista: tuttavia in luglio, dinanzi alla supremazia militare tedesca e le accese critiche al suo operato, fu costretto a dimettersi.\nIn disparte per i successivi quattro anni, Yonai ader\u00ec a quel gruppo di ufficiali e civili che agivano cautamente perch\u00e9 l'imperatore e il governo ponessero fine alla guerra in Asia, allargatasi dopo l'attacco di Pearl Harbor. Fu pertanto richiamato in servizio e nominato ministro della Marina nel luglio 1944 all'interno del Gabinetto Koiso, ma senza avere controllo effettivo della provata marina imperiale; riconfermato nell'aprile 1945, al momento dell'insediamento dell'esecutivo guidato da Suzuki Kantar\u014d, ebbe parte importante nelle riunioni del Consiglio Supremo quale fermo sostenitore della necessit\u00e0 di resa anche incondizionata. Una volta conclusa la seconda guerra mondiale testimoni\u00f2 durante il processo di Tokyo. Mor\u00ec di malattia nell'aprile 1948.\nBiografia.\nLa carriera iniziale e gli anni dieci.\nMitsumasa Yonai nacque il 2 marzo 1880 nella prefettura di Iwate. In giovane et\u00e0 s'iscrisse all'Accademia navale di Etajima, studi\u00f2 nella 29\u00aa classe e per il suo meritevole curriculum fu nominato Cavaliere di IV Classe e di I Classe dell'Ordine del Nibbio d'oro. Si diplom\u00f2 il 14 dicembre 1901, sessantottesimo su 115 allievi, ottenne il brevetto di aspirante guardiamarina e fu imbarcato sulla nave corazzata : su questa unit\u00e0 effettu\u00f2 la crociera d'addestramento all'estero. Rientrato in patria, fu assegnato il 3 settembre 1902 all'incrociatore corazzato \"Tokiwa\", a bordo del quale gli fu riconosciuta la qualifica di guardiamarina il 23 gennaio 1903. Dal 14 maggio di quell'anno fece parte della 1\u00aa Divisione torpediniere, facente parte delle forze dislocate nella base militare di Maizuru; quattro mesi pi\u00f9 tardi transit\u00f2 nella 16\u00aa Divisione torpediniere e il 13 luglio 1904 fu promosso sottotenente di vascello. Completato il servizio sulle unit\u00e0 leggere, il 20 ottobre fu posto in attesa di ulteriori incarichi e il 30 dicembre, infine, fu destinato a Sasebo, sede del quartier generale del 2\u00ba Distretto navale. Il 12 gennaio 1905 fu poi imbarcato sul cacciatorpediniere di terza classe \u2013 o torpediniera \u2013 \"Inazuma\", cui segu\u00ec dal 5 agosto il servizio sull'incrociatore corazzato ; tuttavia le sue evidenti capacit\u00e0 fecero s\u00ec che fosse avviato a un corso specifico e dal 12 dicembre inizi\u00f2 a frequentare il Centro d'addestramento all'artiglieria navale. Dopo aver terminato il percorso formativo fu assegnato all'incrociatore protetto \"Niitaka\" il 12 giugno 1906 e il 28 settembre fu portato al grado di tenente di vascello: infine dal 17 maggio 1907 assunse il posto di ufficiale del tiro a bordo dell'incrociatore. Il 20 aprile 1908, dopo essersi costruito una solida esperienza sul \"Niitaka\", cominci\u00f2 a lavorare a terra come istruttore presso la Scuola di artiglieria navale. Il 1\u00ba dicembre 1909 torn\u00f2 in mare a bordo della nave da battaglia , sulla quale trascorse alcuni mesi.\nIl 1\u00ba aprile 1910 Yonai fu riassegnato alla nave da battaglia e il 23 gennaio 1911 pass\u00f2 all'incrociatore protetto del quale divenne ufficiale addetto al tiro. Viste le sue crescenti e riconosciute competenze, a fine anno fu richiamato a terra e dal 1\u00ba dicembre riprese il posto di istruttore alla Scuola di artiglieria, assumendo inoltre il comando di una delle varie unit\u00e0 addestrative. Il 1\u00ba dicembre 1912 fu nominato capitano di corvetta e, quello stesso giorno, entr\u00f2 nel Corso A del Collegio navale di Tokyo, alta istituzione formativa responsabile per la costituzione di capaci ufficiali di stato maggiore. Aggregato alla 12\u00aa classe, studi\u00f2 duramente e con impegno e nel maggio 1914 ottenne il diploma. Il 27 del mese fu dunque distaccato allo stato maggiore del Distretto di guardia di Ryojun, investito della difesa costiera delle acque della Corea (colonia dell'Impero giapponese), per applicare gli insegnamenti ricevuti e avere un primo assaggio delle attivit\u00e0 tipiche di alti organismi militari direttivi. Il 12 febbraio 1915, con la prima guerra mondiale in corso, fu informato della sua nomina ad addetto militare navale presso l'Impero russo che allora (siccome parte della Triplice intesa) era alleato del Giappone. Part\u00ec poco dopo e, nel corso dell'incarico, gli fu confermato il grado di capitano di fregata il 1\u00ba dicembre 1916. Testimone del crescendo delle tensioni interne al dominio zarista, il 20 febbraio 1917 gli pervenne l'ordine di rientro e il 1\u00ba maggio, dopo un periodo di riposo, fu assegnato allo stato maggiore del 2\u00ba Distretto navale (Sasebo). Dal 1\u00ba aprile 1918 fu allo stato maggiore generale della marina in qualit\u00e0 di attendente, un ruolo di basso rango, cui per\u00f2 dall'8 agosto affianc\u00f2 mansioni marginali nel comando dello stato maggiore vero e proprio. Il 4 settembre 1919 assunse il posto di comandante in seconda della vecchia nave da battaglia , riattata a nave addestramento: divenne perci\u00f2 istruttore sia a bordo di questa nave, sia al Collegio navale.\nGli anni venti e gli anni trenta.\nDal 1\u00ba dicembre 1919 Yonai torn\u00f2 a una mansione burocratica all'interno dello stato maggiore generale e, dal 3 giugno 1920, ricopr\u00ec per la seconda volta il posto di attendente; tuttavia intraprese dopo poco un viaggio di formazione in Europa, visitando a lungo anche la Polonia, e durante quest'esperienza impar\u00f2 a parlare la lingua inglese: negli anni ebbe modo di perfezionarne la conoscenza e arriv\u00f2 a parlarla fluentemente. Promosso capitano di vascello il 1\u00ba dicembre, torn\u00f2 in Giappone verso la fine del 1922 e il 10 dicembre di quell'anno fu investito del suo primo comando in mare, vale a dire l'incrociatore corazzato . A bordo di tale unit\u00e0 salp\u00f2 per proteggere gli interessi e i cittadini giapponesi nel quadro dell'intervento in Siberia: fu proprio durante questo primo incarico di una certa rilevanza militare che Yonai pot\u00e9 mettersi positivamente in luce. Persona di portamento dignitoso, taciturno, seppe impartire all'equipaggio una notevole disciplina e non ricorse alla violenza fisica per far rispettare i suoi ordini. Concluse le operazioni nell'Estremo Oriente russo, torn\u00f2 in Giappone e il 5 marzo 1923 pass\u00f2 alla testa dell'incrociatore corazzato \"Iwate\", che guid\u00f2 in alcune crociere d'addestramento. Nel frattempo era entrato in vigore il trattato navale di Washington, che limitava il varo e il mantenimento di navi da battaglia per le maggiori potenze marittime dell'epoca; in Giappone ci\u00f2 scaten\u00f2 aspre lotte intestine e divise i quadri navali sull'atteggiamento da tenere. Yonai conflu\u00ec nella cosiddetta \"fazione del trattato\", che sacrificava i grandiosi progetti d'espansione della marina al mantenimento di rapporti cordiali con le potenze occidentali: egli e gli altri ufficiali, infatti, ritenevano che intestardirsi in una corsa agli armamenti avrebbe potuto portare solamente a un conflitto con gli Stati Uniti, che il Giappone non sarebbe stato capace di vincere. Il 17 agosto 1924, tornato in patria, pass\u00f2 al comando della nave da battaglia che rimase nelle acque territoriali giapponesi e gi\u00e0 il 10 novembre fu trasferito alla testa della moderna nave da battaglia , la quale non partecip\u00f2 comunque a nessuna azione militare. Oltre un anno dopo, il 1\u00ba dicembre 1925, fu promosso capo di stato maggiore della 2\u00aa Flotta e concordemente fu elevato al grado di contrammiraglio; il 1\u00ba dicembre 1926 fu spostato a un incarico pi\u00f9 burocratico, vale a dire capo del 3\u00ba Ufficio dipendente dallo stato maggiore generale. Il 10 ottobre 1928, in seguito allo scoppio di una sanguinosa guerra civile nella Repubblica cinese, l'Impero giapponese costitu\u00ec la 1\u00aa Flotta di spedizione e ne affid\u00f2 il comando a Yonai, con il compito di proteggere gli interessi e i cittadini nipponici a Shanghai, nonch\u00e9 di tentare l'occupazione della citt\u00e0 e dell'hinterland circostante (obiettivo poi sfumato).\nLa buona gestione dell'intervento guadagn\u00f2 comunque a Yonai la nomina a viceammiraglio il 1\u00ba dicembre 1930 e al contempo a comandante del Distretto di guardia di Chinkai, responsabile della sicurezza delle acque costiere della Cina settentrionale. Mantenne l'incarico per due anni esatti e una volta esauritolo fu trasferito al posto di comandante in capo della 3\u00aa Flotta. Il 15 settembre 1933 lasci\u00f2 questa posizione e si present\u00f2 a rapporto allo stato maggiore, che il 15 novembre lo nomin\u00f2 comandante del 2\u00ba Distretto navale con quartier generale a Sasebo, ove rimase un anno; il 15 novembre 1934 prese il comando di un'altra formazione da guerra, la 2\u00aa Flotta, ma non vide quasi nessuna azione militare. Il 2 dicembre 1935 pass\u00f2 dunque a comandare il 1\u00ba Distretto navale (Yokosuka) e lo stesso giorno fu integrato del Comitato degli ammiragli. Il 1\u00ba dicembre 1936 la carriera militare di Yonai conobbe l'apice con la doppia nomina a comandante in capo della prestigiosa Flotta Combinata e della subordinata 1\u00aa Flotta, che riuniva la squadra da battaglia di corazzate. Tuttavia la riconosciuta professionalit\u00e0 dell'uomo, unitamente al suo eccellente curriculum, fece s\u00ec che il 2 febbraio 1937 Yonai fosse eletto ministro della Marina, che in Giappone aveva il controllo degli aspetti pi\u00f9 amministrativi dell'arma: il 1\u00ba aprile arriv\u00f2 anche l'ambita promozione ad ammiraglio. Il posto di viceministro della Marina and\u00f2 al viceammiraglio Isoroku Yamamoto, pupillo di Yonai e come questi aderente alla \"fazione dei trattati\". Pochi mesi dopo, il 7 luglio, avvenne un controverso incidente con la Repubblica cinese presso il ponte di Marco Polo. Numerose personalit\u00e0 dell'esercito, a cominciare dal ministro alla Guerra Hajime Sugiyama, videro nella scaramuccia l'occasione attesa per muovere una guerra totale al vicino occidentale; la crisi in seno ai vertici nipponici crebbe rapidamente e il Primo ministro Fumimaro Konoe form\u00f2 un Gabinetto ristretto di cinque ministri: lui stesso, Yonai, il ministro degli Esteri Hirota Koki (propensi a trovare un accordo con Nanchino), il ministro Sugiyama e quello delle Finanze (decisi invece per un massiccio intervento militare). Tuttavia Konoe dette prova di notevole incertezza e, durante le frenetiche riunioni di Gabinetto, fin\u00ec sempre per schierarsi con Sugiyama, sebbene Yonai avesse dimostrato determinazione nell'intenzione di evitare le ostilit\u00e0 con la Cina. La situazione rimase in sospeso sino alla fine del mese, quando reparti nipponici ingaggiarono battaglia presso Langfang e dettero avvio alla seconda guerra sino-giapponese.\nYonai rimase fedele alla propria convinzione che la guerra contro la Cina fosse un errore e che, per il Giappone, fosse vitale arrivare a un compromesso con le potenze occidentali; di conseguenza fu un acceso critico della sottoscrizione del patto anticomintern e di una ventilata alleanza militare con la Germania nazista, passi che avrebbero soltanto aumentato la tensione con Washington e Londra. Yonai rimase in carica anche dopo il rimpasto effettuato da Konoe nel maggio 1938, che vide l'ingresso nel governo del generale Seishir\u014d Itagaki quale ministro della Guerra e del generale Kazushige Ugaki come ministro degli Esteri: entrambi erano convinti sostenitori dell'utilit\u00e0 del conflitto e l'ammiraglio, perci\u00f2, fu marginalizzato nelle sue posizioni moderate. Entro la fine dell'anno, inoltre, la \"fazione dei trattati\" perse ascendente dinanzi alle vittoriose operazioni lungo il litorale cinese e soprattutto con il varo di un grande programma di costruzioni navali, scaturito dal rifiuto di Tokyo di firmare il trattato navale di Londra del 1936 e dalla denuncia di quello di Washington. Nel gennaio 1939 Konoe, incapace di trovare una pace negoziata con Chiang Kai-shek, prefer\u00ec rassegnare le dimissioni e si form\u00f2 un nuovo governo presieduto dal Primo ministro Hiranuma Kiichir\u014d; Yonai mantenne la carica, ma sia lui che il suo fedele collaboratore Yamamoto iniziarono a ricevere lettere minatorie e minacce di morte da parte degli elementi ultranazionalisti sia della marina, sia dell'esercito. Nell'agosto 1939, nell'imminenza del crollo del nuovo Gabinetto, Yonai dispose la nomina di Yamamoto alla testa della Flotta combinata, comando d'oltremare che lo allontan\u00f2 dai pericolosi ambienti della capitale. Il 30 del mese il governo fu sciolto e Yonai questa volta non fu riconfermato, bens\u00ec transit\u00f2 nello stato maggiore della marina come Consigliere navale, quindi dal 21 ottobre fu anche integrato nel Supremo Consiglio di Guerra: a dispetto del nome, questo alto organismo deteneva funzioni meramente consultive ed era malvisto dagli stati maggiori imperiali, che temevano fughe di notizie durante le riunioni.\nPrimo ministro e successivo ritiro.\nLe posizioni e le idee di Yonai erano ben note negli ambienti di Tokyo e perci\u00f2 il suo nome fu fatto pi\u00f9 volte in vista della sostituzione del Primo ministro Nobuyuki Abe, il quale aveva aderito a una politica di equidistanza tra l'Asse e le nazioni occidentali. Il 16 gennaio 1940 Yonai gli successe come 37\u00ba capo del governo giapponese e lo stesso giorno entr\u00f2 nella lista degli ufficiali a riposo. L'ex-ammiraglio adott\u00f2 un atteggiamento conciliante con le potenze occidentali, con le quali peraltro le relazioni peggiorarono in seguito all'insediamento della collaborazionista Repubblica di Nanchino (marzo), rivale del governo legittimo del generale Chiang Kai-shek. Sull'altro versante continu\u00f2 a mantenere congelati i rapporti con la Germania, guastatisi in seguito alla stipula del patto Molotov-Ribbentrop e della contemporanea sconfitta nipponica a Khalkhin Gol (Mongolia orientale): la concomitanza dei due avvenimenti, infatti, rese oltremodo sospettose e deluse le autorit\u00e0 giapponesi. Tuttavia Yonai dovette gestire una pressione diplomatica tedesca in crescita, rafforzata dai successi militari in Europa, che suggeriva un'alleanza tra i due paesi allo scopo di spezzare il monopolio coloniale anglo-statunitense e consentire al Giappone di occupare le ricche regioni del Sud-est asiatico; tali progetti non erano estranei a gruppi di ufficiali nazionalisti sia nell'esercito che nella marina e, anzi, raccolsero nuove adesioni dopo l'inopinata vittoria tedesca sulla Francia. Da giugno, dunque, Yonai si trov\u00f2 sotto le rumorose critiche di quei militari, politici e civili che intendevano unirsi alla Germania e sfruttare i suoi successi per occupare gli indifesi possedimenti europei, a cominciare dalla strategica Indocina francese; l'ammiraglio rimase stretto tra questi gruppi estremisti, i crescenti consensi dell'opinione pubblica verso l'Asse e le sue caute politiche estere. Il 16 luglio prefer\u00ec rassegnare le sue dimissioni e quattro giorni dopo entr\u00f2 in funzione il secondo Gabinetto Konoe.\nYonai entr\u00f2 dunque a far parte nell'influente Consiglio degli \"j\u016bshin\" \u2013 gli ex-primi ministri che affiancavano l'imperatore nella scelta dei capi di governo. Egli partecip\u00f2, nell'ottobre 1941, all'importante riunione nel palazzo imperiale che doveva nominare il successore del principe Konoe, dimessosi per l'incapacit\u00e0 di trovare un compromesso con gli intransigenti Stati Uniti. In realt\u00e0, prima dell'incontro, si era gi\u00e0 costituita una maggioranza (compreso Konoe e il marchese K\u014dichi Kido, Lord del sigillo imperiale) per la nomina del generale Hideki T\u014dj\u014d; tuttavia nelle discussioni l'ammiraglio Okada Keisuke prima e Yonai poi si opposero: il generale era infatti responsabile del crollo del Gabinetto e la marina non intendeva sostenerlo, memore anche della fine del governo Yonai. Nonostante questo imprevisto e il prolungarsi della riunione, alla fine T\u014dj\u014d fu accettato quale migliore candidato e dal 17 ottobre fu Primo ministro, ministro della Guerra e degli Interni. Il 29 novembre Yonai fu tra i convenuti a un pranzo in presenza di Hirohito, durante il quale furono rese note le tensioni con Washington, mentre fu mantenuto il silenzio sull'imminenza dell'attacco di Pearl Harbor e delle molteplici operazioni in Estremo Oriente. A partire dalla partecipazione giapponese alla seconda guerra mondiale, Yonai rimase ai margini degli affari politico-militari del paese, ma fu contattato negli ultimi mesi del 1943 dal ministro degli Esteri Mamoru Shigemitsu, personalit\u00e0 di spessore e deciso a trovare un accordo di pace: i due convennero che era imperativo arrivare a un armistizio anche alle condizioni poste dal nemico.\nL'ultimo periodo di guerra: ministro della Marina.\nIl 15 giugno 1944, con l'avvio della massiccia campagna delle Marianne meridionali da parte degli Stati Uniti, il Gabinetto T\u014dj\u014d entr\u00f2 nella fase ultima della sua crisi e la caduta di Saipan il 9 luglio priv\u00f2 il potente Primo ministro di ogni ulteriore credibilit\u00e0. A Tokyo, dunque, le personalit\u00e0 che erano state contrarie alla guerra si attivarono per spodestare il generale e instaurare, con l'appoggio del sovrano, un governo di pace: il vecchio ammiraglio Okada fu capace di far tornare in servizio attivo il collega Yonai e i due contattarono il principe Konoe, che a sua volta aveva avuto abboccamenti con il marchese Kido e gli aveva esposto i pericoli di rivoluzione comunista derivanti da una guerra senza fine. Dopo aver riportato all'imperatore la reale situazione strategica del paese, Yonai e gli altri politici posero al Primo ministro una serie di condizioni atte a indebolirne la posizione; dopo alcuni tentativi di barcamenarsi e prendere tempo (compresa la destituzione del fedele ammiraglio Shigetar\u014d Shimada), il generale T\u014dj\u014d fu messo in minoranza dal Consiglio degli \"j\u016bshin\", che raccomandarono di formare un nuovo esecutivo piuttosto che avallarne un rimpasto, e il 18 si dimise. Subito l'ammiraglio Yonai fu proposto per succedergli, ma questi rifiut\u00f2 e nel Consiglio si impose l'idea di dover nominare un generale, allo scopo di non indisporre eccessivamente l'Esercito imperiale: in seguito a complesse trattative fu scelto Kuniaki Koiso, il cui Gabinetto entr\u00f2 in funzione il 22 luglio. Yonai vi ricopr\u00ec per la seconda volta la carica di ministro della Marina e, ufficiosamente, anche quella di vice Primo ministro, secondo un accordo intercorso con Konoe; entr\u00f2 inoltre nella ristretta cerchia di statisti e supremi capi militari ammessi al Consiglio Supremo per la condotta della guerra, erede del precedente Supremo Consiglio di Guerra ed egualmente poco incisivo riguardo alle operazioni sul campo. Egli infatti ebbe solo modesta influenza nel redigere i punti essenziali della strategia difensiva dopo la disfatta a ovest delle Marianne, mentre fu del tutto estraneo alle pianificazioni di livello inferiore che portarono alla disastrosa battaglia del Golfo di Leyte (23-26 ottobre 1944). L'imponente sbarco statunitense sull'Isola di Okinawa il 1\u00ba aprile 1945 dette il colpo di grazia al governo Koiso; il vecchio generale fu esautorato e rimpiazzato il 7 dall'altrettanto anziano ammiraglio Suzuki Kantar\u014d, votato dalla maggioranza degli \"j\u016bshin\" (compreso Yonai) in virt\u00f9 del suo patriottismo e della sua fedele devozione al sovrano. Si riteneva che Suzuki, una volta messo al corrente del reale stato delle cose, avrebbe operato attivamente e assieme a Hirohito per concludere il conflitto e tenere sotto controllo le frange estremiste delle forze armate: non a caso Yonai fu confermato alla testa del ministero della Marina. Il bellicoso discorso d'insediamento del nuovo Gabinetto, invece, deluse profondamente lui e gli altri fautori della pace. Nel frattempo lo stato maggiore della Flotta combinata aveva inviato a Okinawa ci\u00f2 che rimaneva della 2\u00aa Flotta in un disperato contrattacco, senza che Yonai avesse potuto impedirlo, e il 5 aprile l'Unione Sovietica aveva denunciato il patto di neutralit\u00e0 del 1941.\nYonai partecip\u00f2 nei mesi seguenti sia alle riunioni ristrette del Consiglio Supremo (che autorizzarono la ricerca dei buoni uffici di Mosca), sia a quelle plenarie e pi\u00f9 ufficiali; in quella del 6 giugno si rassegn\u00f2 ad avallare una dichiarazione di determinazione a continuare le ostilit\u00e0. In generale le sedute si svolgevano in un clima di reciproche diffidenze, timore e sprazzi di acceso bellicismo; Yonai e altri personaggi contrari alla guerra dovevano muoversi con circospezione per non commettere passi falsi o essere scoperti dalla \"kempeitai\". Solo il 22 giugno Hirohito espresse ufficialmente al Consiglio la sua volont\u00e0 di porre fine ai combattimenti attraverso l'appoggio diplomatico sovietico, che per\u00f2 si fece attendere a lungo nonostante le sollecitazioni nipponiche. Il consesso di statisti approv\u00f2 allora l'invio in URSS, suggerito dall'imperatore, del principe Konoe per una formale richiesta, la quale cadde comunque nel vuoto nella prima met\u00e0 di luglio.\nIn questa delicata congiuntura fu captata, il 26 luglio, la dichiarazione di Potsdam: Yonai fu d'accordo con gli altri membri del Consiglio a non autorizzare alcuna risposta, ma nuovamente Suzuki si dimostr\u00f2 ondivago e annunci\u00f2 (pare sotto l'influenza di elementi oltranzisti) il rifiuto delle condizioni poste dagli Alleati, il che spian\u00f2 la strada all'impiego delle armi atomiche su Hiroshima e Nagasaki. Il Consiglio Supremo tenne pi\u00f9 di una seduta a partire dall'alba del 9 agosto, in un'atmosfera cupa e tesa: Yonai conflu\u00ec nella maggioranza ormai rassegnata a richiedere la resa e afferm\u00f2 che la distruzione delle due citt\u00e0, nonch\u00e9 la concomitante apertura delle ostilit\u00e0 con l'Unione Sovietica, erano \"doni divini\", scusanti pi\u00f9 che valide per giustificare la capitolazione. L'ammiraglio presenzi\u00f2 a tutte le ultime, convulse sedute del Consiglio, durante le quali Hirohito si espresse finalmente in modo chiaro per la resa; sfugg\u00ec poi alla morte nel corso di un golpe condotto da alcuni reparti nello stesso palazzo imperiale, motivato dall'estremo rifiuto di capitolare. Il 18 agosto fu costituito un nuovo esecutivo capeggiato dal principe Naruhiko Higashikuni e Yonai fu l'unico del precedente governo a mantenervi le proprie funzioni.\nGli ultimi anni e il decesso.\nPoco dopo la resa ufficiale dell'Impero giapponese, il 17 novembre 1945, Yonai fu interrogato dal contrammiraglio Ralph Ofstie dello United States Strategic Bombing Survey: le domande verterono sulla preparazione della guerra, sulle competenze relative al ministero della Marina imperiale e su alcuni degli eventi bellici, nonch\u00e9 sulla reale natura del Consiglio Supremo e sulle ultime, frenetiche settimane prima della capitolazione. Yonai si dimostr\u00f2 collaborativo e affabile, preferendo comunque parlare nella sua lingua madre a dispetto della padronanza dell'inglese; egli colp\u00ec gli statunitensi per le sue intelligenza, cultura e preparazione e fu descritto come \"istruito, convincente, franco\". Il 30 novembre Yonai lasci\u00f2 definitivamente il servizio militare attivo dopo aver supervisionato la smobilitazione della menomata marina nipponica.\nA partire dal maggio 1946 Yonai presenzi\u00f2 al processo di Tokyo in qualit\u00e0 di testimone d'eccezione per i venticinque imputati giapponesi. Si dedic\u00f2 poi a un'estesa attivit\u00e0 pubblica volta a promuovere la ricostruzione del paese devastato e, in particolare, lo sviluppo economico dell'isola di Hokkaid\u014d. Il 20 aprile 1948, all'et\u00e0 di 68 anni da poco compiuti, mor\u00ec a causa di una polmonite.\nOnorificenze.\nDati tratti da:"}
{"id": "134171", "revid": "1845329", "url": "https://it.wikipedia.org/wiki?curid=134171", "title": "Ken Saro-Wiwa", "text": "\u00c8 stato uno degli intellettuali pi\u00f9 significativi dell'Africa postcoloniale.\nBiografia.\nScrittore eclettico, esordisce come drammaturgo durante il periodo universitario, per dedicarsi poi alla narrativa, con \"Forest of Flowers\" (la sua prima opera pubblicata in Italia con il titolo \"Foresta di fiori\", 2004, Edizioni Socrates) e\n\"Sozaboy\", 1985, ed alla televisione; il segno di questa produzione letteraria e televisiva pu\u00f2 essere trovato nel felice equilibrio tra il tentativo di dare una forma \"accademica\" a un inglese raramente considerato degno di indagine (il cosiddetto Pidgin) e l'intrattenimento popolare.\nAl lavoro artistico Saro-Wiwa affianca subito un impegno nella vita pubblica che lo vede ricoprire dapprima ruoli istituzionali negli anni settanta (nell'autorit\u00e0 portuale e nella pubblica istruzione del Rivers State) per poi porsi in aperto contrasto con le stesse autorit\u00e0 statali e con il governo federale della Nigeria.\nFin dagli anni ottanta infatti Saro-Wiwa si fa portavoce delle rivendicazioni delle popolazioni del Delta del Niger, specialmente della propria etnia Ogoni maggioritaria nella regione, nei confronti delle multinazionali responsabili di continue perdite di petrolio che danneggiano le colture di sussistenza e l'ecosistema della zona.\nNel 1990 si fa promotore del Movimento per la Sopravvivenza del Popolo Ogoni (\"Movement for the Survival of the Ogoni People\"); il movimento, caratterizzato da metodi non violenti, ottiene risonanza internazionale con una manifestazione di 300.000 persone che Saro-Wiwa guida al suo rilascio da una detenzione di alcuni mesi comminata senza processo.\nArrestato una seconda e una terza volta nel maggio del 1994, con l'accusa di aver incitato all'omicidio di alcuni presunti oppositori del MOSOP, Ken Saro-Wiwa viene impiccato con altri 8 attivisti del MOSOP frettolosamente prima della scadenza di eventuali ricorsi alla condanna, al termine di un processo che ha suscitato vive proteste da parte dell'opinione pubblica internazionale e delle organizzazioni per i diritti umani. Prima che venisse impiccato, Saro-Wiwa disse \u00abIl Signore accolga la mia anima, ma la lotta continua\u00bb. Nell'aprile del 1995, mentre \u00e8 in carcere in attesa del processo, gli viene conferito il premio Goldman Environmental Prize, in riconoscimento della sua attivit\u00e0 in favore dell'ambiente.\nNel 1996 Jenny Green, avvocato del Center for Constitutional Rights di New York avvi\u00f2 una causa contro la Shell per dimostrare il coinvolgimento della multinazionale petrolifera nell'esecuzione di Saro-Wiwa. Il processo ha poi avuto inizio nel maggio 2009, e la Shell ha subito patteggiato accettando di pagare un risarcimento di 15 milioni e mezzo di dollari (11,1 milioni di euro). La Shell ha per\u00f2 precisato che ha accettato di pagare il risarcimento non perch\u00e9 colpevole del fatto ma per aiutare il \"processo di riconciliazione\". Secondo gli ambientalisti, invece, documenti confidenziali della Shell dimostrerebbero il coinvolgimento della compagnia petrolifera nelle violazioni dei diritti umani in Nigeria. Nel commentare il risarcimento, il figlio dello scrittore Ken Saro-Wiwa Jr. (Ken Wiwa), al tempo assistente speciale del Presidente della Nigeria per gli Affari Internazionali, la Pace, la Risoluzione dei Conflitti e le Riconciliazioni, dichiar\u00f2: \u00abPenso che mio padre sarebbe felice di questo risultato\u00bb, aggiungendo poi che \u00abil fatto che la Shell sia stata costretta a patteggiare, per noi \u00e8 una chiara vittoria\u00bb."}
{"id": "134172", "revid": "729019", "url": "https://it.wikipedia.org/wiki?curid=134172", "title": "Nobuyuki Abe", "text": "Ministro della guerra nel 1930, membro del Consiglio supremo di guerra nel 1933, fu riposto nel marzo 1936. Subito dopo l'accordo sovietico-tedesco, fu nominato ministro degli esteri e Primo ministro del Giappone dal 29 agosto 1939 al 16 gennaio 1940. Propugn\u00f2 la neutralit\u00e0 del Giappone. Dal luglio 1944 fino alla resa del Giappone fu governatore della Corea. Dopo la resa del Giappone non ebbe pi\u00f9 alcuna parte nella vita politica giapponese."}
{"id": "134178", "revid": "124479090", "url": "https://it.wikipedia.org/wiki?curid=134178", "title": "Hiranuma Kiichir\u014d", "text": "Ritenuto corresponsabile di molti crimini commessi dal fascismo giapponese, nel 1948 fu condannato all'ergastolo a seguito del processo di Tokyo."}
{"id": "134182", "revid": "6220", "url": "https://it.wikipedia.org/wiki?curid=134182", "title": "Amarico", "text": ""}
{"id": "134184", "revid": "729019", "url": "https://it.wikipedia.org/wiki?curid=134184", "title": "Senj\u016br\u014d Hayashi", "text": "Ha ricoperto l'incarico di Primo ministro del Giappone dal 2 febbraio al 4 giugno 1937."}
{"id": "134185", "revid": "1318658", "url": "https://it.wikipedia.org/wiki?curid=134185", "title": "K\u014dki Hirota", "text": "Ha ricoperto l'incarico di Primo ministro del Giappone dal 9 marzo 1936 al 2 febbraio 1937.\nBiografia.\nI primi anni.\nHirota nacque a , oggi compresa nel territorio della citt\u00e0 di Fukuoka. Suo padre era uno scalpellino di nome , che venne adottato dalla famiglia Hirota e spos\u00f2 , figlia di un imprenditore in campo agroalimentare.\nIl 14 febbraio 1878 alla coppia nacque il primo figlio, che sarebbe poi diventato Primo ministro e che avrebbe avuto in seguito altri tre tra fratelli e sorelle. Sulla lapide che commemora gli scalpellini che contribuirono alla costruzione della statua dell'Imperatore Kameyama nel parco Azuma a Fukuoka, \u00e8 riportato anche il nome di Tokubei.\nDopo avere frequentato la scuola superiore della prefettura di Fukuoka Hirota prosegu\u00ec i propri studi all'Universit\u00e0 imperiale di Tokyo e si laure\u00f2 in giurisprudenza. Tra i suoi compagni di corso c'era Shigeru Yoshida, che nel dopoguerra sarebbe diventato primo ministro del Giappone.\nCarriera diplomatica.\nDopo la laurea Hirota fu assunto dal Ministero degli Affari Esteri e inizi\u00f2 la carriera diplomatica prestando servizio presso numerose sedi estere. Nel 1923 divenne direttore del dipartimento del ministero che si occupava di Europa e America. Fu poi ambasciatore presso l'Unione Sovietica tra il 1928 e il 1932.\nNel 1933 divenne ministro degli affari esteri nel governo guidato da Sait\u014d Makoto, appena prima dell'uscita del Giappone dalla Societ\u00e0 delle Nazioni. Conserv\u00f2 questo incarico anche sotto il governo dell'ammiraglio Keisuke Okada.\nL'incarico di Primo ministro.\nIl 9 marzo 1936, anno nel quale la fazione pi\u00f9 radicale delle forze armate giapponesi fu screditata a causa dell'incidente del 26 febbraio, Hirota venne eletto Primo ministro in sostituzione di Okada.\nOltre ad una serie di provvedimenti interni rivolti ad alleviare le tensioni con i militari, durante il suo governo il Giappone ader\u00ec al Patto anticomintern (25 novembre 1936) insieme alla Germania nazista e all'Italia fascista, patto che preludeva al Patto tripartito del settembre 1940.\nIl governo Hirota dur\u00f2 meno di un anno perch\u00e9 egli si dimise a causa del disaccordo con Hisaichi Terauchi, che rivestiva la carica di ministro della guerra. Come suo successore fu inizialmente designato Kazushige Ugaki, che per\u00f2 non riusc\u00ec a formare un governo a causa dell'opposizione dei vertici militari.\nIl 2 febbraio 1937 infine Senj\u016br\u014d Hayashi fu nominato primo ministro chiudendo il periodo di crisi di governo.\nIl secondo periodo della carriera diplomatica.\nHirota fu nuovamente nominato ministro degli esteri sotto il governo del principe Fumimaro Konoe, che succedette ad Hayashi. Nel corso di questo suo secondo mandato Hirota si oppose con decisione all'aggressione giapponese contro la Cina, aggressione che collideva con il suo progetto di un'alleanza tra Giappone, Cina e Manciuku\u00f2 in funzione anti-sovietica. Le sue ripetute critiche all'\"escalation\" della seconda guerra sino-giapponese irritarono i vertici militari tanto che Hirota fu costretto alle dimissioni nel 1938.\nNel 1945 Hirota fu nuovamente al servizio del governo in carica \u00e8 guid\u00f2 la delegazione che negoziava con l'Unione Sovietica, che in quel periodo era ancora vincolata dal patto di non aggressione con il Giappone. Egli cerc\u00f2 di persuadere Iosif Stalin a non entrare in guerra, ma i suoi sforzi non ebbero successo e l'Unione Sovietica dichiar\u00f2 guerra al Giappone mentre venivano bombardate Hiroshima e Nagasaki.\nGli ultimi anni.\nHirota fu arrestato dopo la resa giapponese e venne condannato durante il processo di Tokyo come \"criminale di classe A\" (crimini contro la pace). Egli non si difese e fu trovato colpevole per i seguenti imputazioni:\nLa sentenza fu la condanna a morte, che venne eseguita per impiccagione presso il carcere di Sugamo.\nLa severit\u00e0 della condanna rimane controversa; Hirota fu infatti l'unico civile a venire condannato a morte nel corso del processo di Tokyo. Alcuni studiosi ritengono che tale severit\u00e0 abbia avuto a che fare con il massacro di Nanchino, commesso durante il periodo nel quale egli era ministro degli esteri. Nonostante venga fatto osservare che nella catena di comando giapponese Hirota non avrebbe avuto la possibilit\u00e0 di fermare tale massacro, il tribunale lo avrebbe condannato per non aver insistito abbastanza in tale senso con i vertici militari, pur disponendo di informazioni piuttosto precise sullo svolgimento dei fatti. Una seconda ipotesi che spiegherebbe la condanna a morte \u00e8 quella che si basa sul ruolo avuto da Hirota nel perfezionamento e nella stipula del Patto tripartito."}
{"id": "134187", "revid": "6220", "url": "https://it.wikipedia.org/wiki?curid=134187", "title": "Gaelico", "text": ""}
{"id": "134188", "revid": "1005847", "url": "https://it.wikipedia.org/wiki?curid=134188", "title": "Okada Keisuke", "text": "Ammiraglio della Marina imperiale giapponese, durante il suo periodo di governo avvenne l'Incidente del 26 febbraio 1936 ed egli rischi\u00f2 seriamente di essere ucciso durante l'irruzione dei militari ribelli dell'Esercito imperiale giapponese, riuscendo a salvarsi miracolosamente grazie all'aiuto del cognato, colonnello Denz\u014d Matsuo che invece venne assassinato e scambiato per errore con il Primo ministro. A causa delle polemiche suscitate dalla pericolosa ribellione e dal suo comportamento passivo, dovette dimettersi pochi giorni dopo la conclusione del tentativo di colpo di Stato. "}
{"id": "134190", "revid": "648716", "url": "https://it.wikipedia.org/wiki?curid=134190", "title": "41 Daphne", "text": "41 Daphne, in italiano anche 41 Dafne, \u00e8 un asteroide della fascia principale. Scoperto nel 1856, presenta un'orbita caratterizzata da un semiasse maggiore pari a e da un'eccentricit\u00e0 di 0,2754175, inclinata di 15,79210\u00b0 rispetto all'eclittica. Questo corpo, dalla superficie molto scura, \u00e8 presumibilmente composto da condriti carbonacee primitive.\nDaphne fu scoperto da Hermann Mayer Salomon Goldschmidt il 22 maggio 1856 all'osservatorio astronomico di Parigi. Urbain Le Verrier, direttore dell'osservatorio, lo battezz\u00f2 cos\u00ec in onore di Dafne, la ninfa della mitologia greca che fu trasformata in un albero di alloro.\nSono state osservate tre occultazioni stellari di Daphne (tutte negli anni novanta).\nLe sue curve di luce suggeriscono un asteroide di forma irregolare.\nL'asteroide ha un satellite denominato al momento della sua scoperta S/2008 (41) 1 e in data 6 marzo 2019 denominato definitivamente come Peneius ."}
{"id": "134192", "revid": "1005847", "url": "https://it.wikipedia.org/wiki?curid=134192", "title": "Sait\u014d Makoto", "text": "Ha ricoperto l'incarico di primo ministro del Giappone dal 26 maggio 1932 all'8 luglio 1934.\nIn precedenza aveva ricoperto l'incarico di governatore generale della Corea dal 1919 al 1927.\nVenne brutalmente assassinato da militari ribelli dell'Esercito imperiale giapponese durante l'Incidente del 26 febbraio 1936."}
{"id": "134193", "revid": "297031", "url": "https://it.wikipedia.org/wiki?curid=134193", "title": "42 Isis", "text": "42 Isis (in italiano 42 Iside) \u00e8 un grande asteroide della fascia principale.\nIsis fu scoperto da Norman Robert Pogson il 23 maggio 1856 al \"Radcliffe Observatory\" di Oxford (Regno Unito), dove lavorava come assistente; fu il primo di otto asteroidi da lui individuati. Venne battezzato cos\u00ec in onore di Iside, nome classico (greco) della dea egiziana della maternit\u00e0 e della fertilit\u00e0 Aset."}
{"id": "134202", "revid": "1543377", "url": "https://it.wikipedia.org/wiki?curid=134202", "title": "Distretto di Librazhd", "text": " \nIl distretto di Librazhd (in albanese \"Rrethi i Librazhdit\") era uno dei 36 distretti amministrativi dell'Albania.\nLa riforma amministrativa del 2015 ha suddiviso il territorio dell'ex-distretto in 2 comuni: Librazhd e P\u00ebrrenjas.\nEra compreso nella prefettura di Elbasan, il territorio si trova nella parte centro-orientale del paese al confina con la Macedonia. \nIl suo capoluogo era la cittadina di Librazhd.\nGeografia antropica.\nSuddivisioni amministrative.\nIl distretto comprendeva 2 comuni urbani e 9 comuni rurali."}
{"id": "134203", "revid": "1540383", "url": "https://it.wikipedia.org/wiki?curid=134203", "title": "Vincenzo Divella", "text": "Biografia.\nImprenditore, \u00e8 amministratore delegato della \"F. Divella S.p.A.\", azienda che opera nel settore molitorio e della pastificazione. \u00c8 stato ai vertici dell'Associazione degli Industriali e della Camera di Commercio di Bari. \u00c8 cavaliere del lavoro dal 1994, presidente dell'Unione Semolieri Europei e dell'Italmopa (Associazione Italiana Mugnai e Pastai). Nel novembre 2004 \u00e8 stato insignito della laurea honoris causa in economia e commercio dall'Universit\u00e0 di Bari. Nel novembre 2005 \u00e8 stato nominato presidente della Camera di Commercio Italo-Serba.\nCon le elezioni amministrative del 2004 \u00e8 stato eletto presidente della Provincia di Bari per il centrosinistra al primo turno, raccogliendo il 52,8% dei voti contro il 42,0% del suo principale avversario, Francesco Amoruso, candidato del centrodestra. Era sostenuto, in Consiglio provinciale, da una maggioranza costituita da DS, Margherita, Socialisti Autonomisti (tutti confluiti nel Partito Democratico), Rifondazione Comunista, UDEUR, SDI, Verdi, Italia dei Valori e Comunisti Italiani.\nAl termine del mandato si \u00e8 ricandidato alle elezioni amministrative del 2009, sostenuto ancora dalla coalizione di centrosinistra, ma ha raccolto solo il 44,2% dei voti, venendo sconfitto al primo turno dal candidato del centrodestra Francesco Schittulli, con il 50,5%."}
{"id": "134205", "revid": "287204", "url": "https://it.wikipedia.org/wiki?curid=134205", "title": "Saito Makoto", "text": ""}
{"id": "134208", "revid": "124123", "url": "https://it.wikipedia.org/wiki?curid=134208", "title": "Robin Cook (politico)", "text": "Biografia.\nGi\u00e0 Segretario di Stato per gli Affari Esteri e del Commonwealth (Ministro degli Esteri) del Regno Unito dal 1997 al 2001, rassegn\u00f2 le dimissioni dall'incarico di Lord presidente del Consiglio e di Ministro dei Rapporti col Parlamento (Leader della Camera dei comuni) il 17 marzo 2003, essendo in dissenso con la politica del governo in Medio Oriente e alla partecipazione alla guerra in Iraq.\nMor\u00ec durante un'escursione in montagna nelle highlands scozzesi un mese dopo un duro editoriale sul \"The Guardian\" in cui attaccava ancora una volta la politica estera dell'amministrazione Bush. Al momento del decesso era presidente del Foreign Policy Centre.\nLo scrittore edimburghese Irvine Welsh, autore del celebre \"Trainspotting\", nel suo ultimo libro \"Una testa mozzata\", fa dedicare a Robin Cook una poesia, scritta dal protagonista del romanzo Jason King."}
{"id": "134209", "revid": "1903739", "url": "https://it.wikipedia.org/wiki?curid=134209", "title": "Akihito", "text": "Il suo nome personale \u00e8 , il suo titolo onorifico \u00e8 ed \u00e8 il primo figlio maschio (e quinto in totale) dell'imperatore Hirohito e dell'imperatrice K\u014djun (Nagako). Secondo una delle interpretazioni della controversa \"Dichiarazione della natura umana dell'imperatore\", promulgata dal padre Hirohito nel 1946, Akihito \u00e8 il primo imperatore del Giappone a salire sul trono senza godere di prerogative divine.\nGiacch\u00e9 nel 1979 l'Impero Centrafricano \u00e8 tornato alla forma repubblicana, il trono giapponese \u00e8 l'unico al mondo a mantenere dignit\u00e0 imperiale: ne consegue che per tutta la durata del suo regno Akihito \u00e8 stato l'unico monarca al mondo a fregiarsi del titolo di imperatore. Il 1\u00ba dicembre 2017 Akihito ha annunciato la sua volont\u00e0 di abdicare, che si \u00e8 compiuta il 30 aprile 2019.\nBiografia.\nInfanzia ed educazione.\nNominato principe Tsugu (\u7d99\u5bae \"Tsugu-no-miya\") da bambino, venne educato da tutori privati e poi frequent\u00f2 le scuole alla Gakush\u016bin di Tokyo, scuola dedicata all'aristocrazia, dal 1940 al 1952. Venne separato dai suoi genitori - Hirohito (1901-1989) e l'Imperatrice K\u014djun (1903-2000) - all'et\u00e0 di 3 anni.\nDurante i bombardamenti americani su Tokyo nel marzo 1945, lui e suo fratello minore, il principe Masahito (ora Principe Hitachi), furono messi al riparo in un luogo sicuro fuori Tokyo. Con l'occupazione americana del Giappone alla fine della seconda guerra mondiale, il principe venne istruito in inglese da Elizabeth Gray Vining. Studi\u00f2 per poco tempo al Dipartimento di Scienze Politiche alla Universit\u00e0 Gakush\u016bin, senza tuttavia ricevere alcun titolo accademico. In seguito si \u00e8 specializzato in ittiologia e ha pubblicato numerosi articoli sui pesci della famiglia Gobiidae.\nPrincipe ereditario del Giappone.\nSebbene fosse l'erede al trono del crisantemo dalla nascita, la sua formale investitura come si tenne al Palazzo imperiale di Tokyo il 10 novembre del 1951.\nNel giugno 1953 il principe ereditario rappresent\u00f2 il Giappone all'incoronazione di Elisabetta II del Regno Unito. Il 10 aprile del 1959 spos\u00f2 Michiko Shoda (nata il 24 ottobre 1934), la figlia maggiore di Hidesaburo Shoda, il presidente della Nisshin Flour Milling Company. Il matrimonio ruppe la tradizione precedente perch\u00e9 Michiko Shoda era la prima cittadina comune ad andare in sposa a un membro della famiglia imperiale.\nNel 1973 visit\u00f2 la Spagna, dove lo ricevettero il generale Francisco Franco e il principe di Spagna, Juan Carlos I di Spagna.\nIl Principe ascese al trono dopo la morte del padre, avvenuta il 7 gennaio 1989, diventando ufficialmente il 125\u00ba monarca giapponese. La cerimonia ufficiale \u00e8 poi avvenuta il 12 novembre del 1990.\nImperatore del Giappone.\nDal momento della sua ascesa al trono l'Imperatore Akihito si \u00e8 sforzato di avvicinare maggiormente la famiglia imperiale al popolo giapponese. L'Imperatore e l'Imperatrice hanno compiuto visite ufficiali in 18 paesi, cos\u00ec come nelle 47 prefetture del Giappone.\nL'Imperatore, nei limiti della Costituzione del Giappone, si \u00e8 spesso impegnato politicamente. Storiche le scuse nei confronti di Corea e Cina per i danni causati dall'occupazione giapponese o le numerose dichiarazioni di stima nei confronti della Corea. Il 23 dicembre 2001, durante il suo annuale incontro per il compleanno con i giornalisti, l'Imperatore, nel rispondere a una domanda, sottoline\u00f2 d'aver provato una \"certa affinit\u00e0 con la Corea\", e spieg\u00f2 questa sua sensazione come scaturente dal fatto che la madre dell'imperatore Kammu era coreana. L'imperatore chios\u00f2 che gli emigranti coreani in Giappone d'un tempo contribuirono a creare importanti aspetti della cultura e della tecnologia del paese, e fece monito ai suoi connazionali di non dimenticare mai la deplorevole circostanza per cui gli scambi con la Corea non erano mai stati molto amichevoli.\nNel giugno 2005, l'imperatore visit\u00f2 il territorio statunitense di Saipan, sito di una delle pi\u00f9 importanti battaglie della seconda guerra mondiale, che dur\u00f2 dal 15 giugno al 9 luglio 1944. Accompagnato dall'Imperatrice Michiko, si trattenne in preghiera e depose fiori presso molti memoriali, rendendo omaggio non solo ai caduti giapponesi, ma anche ai caduti americani, a quelli coreani costretti a combattere per il Giappone, e ai nativi dell'isola. Fu il primo viaggio di un monarca giapponese presso un campo di battaglia. Il viaggio a Saipan fu accolto con fervore dai giapponesi, come le altre visite imperiali ai memoriali di guerra in Tokyo, Hiroshima, Nagasaki e Okinawa, nel 1995.\nNell'agosto 2016 comunic\u00f2 implicitamente in un messaggio alla nazione la sua intenzione di abdicare in favore del figlio Naruhito, rivelando di temere che la propria et\u00e0 avanzata e il precario stato di salute possano pregiudicare la sua capacit\u00e0 di svolgere le mansioni ufficiali. Nel dicembre successivo annunci\u00f2 che la data di abdicazione scelta \u00e8 il 30 aprile 2019. L'ultimo imperatore giapponese che abdic\u00f2 fu K\u014dkaku nel 1817.\nIl sistema imperiale di massa.\nPer molti secoli e fino alla prima met\u00e0 del Novecento, il sistema imperiale o , cio\u00e8 i membri della famiglia imperiale (in particolare l'imperatore), erano figure fortemente permeate di valori religiosi: la stessa persona dell'imperatore era considerata divina e posta su un livello politico-religioso altissimo, quasi ultraterreno. Molti storici hanno spesso sottolineato alcune caratteristiche dell'istituzione imperiale a partire dalla seconda parte dell'era Showa.\nAkihito \u00e8 il sovrano che ha segnato anche da un punto di vista generazionale un netto avvicinamento dell'istituzione imperiale al popolo giapponese, partecipandone alla vita sociale e mettendo in gioco la sua figura istituzionale anche attraverso i media, da sempre interessati e attenti osservatori delle vicende della famiglia imperiale. Questa nuova configurazione ha indotto molti a parlare di \"sistema imperiale di massa\", vicino ai cittadini e partecipe della vita nazionale. Lo sviluppo del sistema imperiale di massa, in ogni caso, non ha modificato buona parte del protocollo tradizionale che circonda la figura dell'imperatore in numerose occasioni ufficiali, fatto che ha portato anche i conservatori giapponesi di pi\u00f9 stretta osservanza a mantenere elevati tassi di consenso per l'imperatore.\nMatrimonio e figli.\nL'imperatore e l'imperatrice hanno avuto tre figli:\nTitoli e trattamento.\nAkihito, come ogni imperatore del Giappone, durante il suo periodo di regno non viene mai chiamato per nome, ma sempre come \"Sua Maest\u00e0 Imperiale\" (Tenn\u014d Heika).\nLa sua era porta il nome di Heisei (\u5e73\u6210) (raggiungimento della pace); come di consueto, dopo la sua morte, ci si riferir\u00e0 all'imperatore Akihito come imperatore Heisei (Heisei Tenn\u014d).\nAlbero genealogico.\nAscendenza patrilineare.\nL'ascendenza dell'Imperatore Keitai \u00e8 sconosciuta: egli divenne imperatore perch\u00e9 il suo predecessore, l'imperatore Buretsu, era morto senza eredi maschi. Tradizionalmente si considera Keitai discendente del mitico imperatore \u014cjin (III secolo), a sua volta discendente di Jimmu (primo imperatore del Giappone e nipote della dea del Sole Amaterasu)."}
{"id": "134214", "revid": "287204", "url": "https://it.wikipedia.org/wiki?curid=134214", "title": "Henry Menasco Wade", "text": "Biografia.\nWade nacque a Rockwall, nel Texas, vicino a Dallas. Fu uno studente brillante, e divent\u00f2 avvocato come cinque dei suoi sette fratelli. Poco dopo essersi laureato all'Universit\u00e0 del Texas ad Austin, nel 1939, Wade entr\u00f2 nell'FBI, sotto la guida dell'influente J. Edgar Hoover. Il suo incarico come agente speciale dell'FBI era di investigare su casi di spionaggio sulla costa orientale degli USA e in Sud America.\nDurante la seconda guerra mondiale, Wade prest\u00f2 servizio nella marina statunitense, prendendo parte all'invasione delle Filippine e di Okinawa.\nWade e l'omicidio di Kennedy.\nNel 1947, Wade fu assunto nell'ufficio del procuratore distrettuale di Dallas. Divent\u00f2 procuratore dopo soli quattro anni, e rimase in quella posizione per trentasei anni, dal 1951 fino al suo volontario ritiro, nel 1987.\nNelle prime ore del pomeriggio del 22 novembre 1963, il Presidente degli Stati Uniti John F. Kennedy venne assassinato a Dallas, a pochi isolati dalla procura dove Wade lavorava.\nWade raccont\u00f2 che Cliff Carter, che lavorava per lo staff del nuovo presidente Lyndon B. Johnson, gli telefon\u00f2 tre volte quella sera. D'accordo con Wade, Johnson voleva che si sapesse che la cospirazione era stata stroncata, altrimenti la stabilit\u00e0 della nazione e delle sue relazioni politiche estere sarebbero state messe a repentaglio. Wade ammise che Johnson gli ordin\u00f2 di accusare Oswald di omicidio premeditato. Non sembrava esserci alternativa, perch\u00e9 nel 1963 non esisteva alcuna legge federale riguardo all'omicidio del presidente: tecnicamente, l'omicidio di JFK era un omicidio come un altro, sotto la giurisdizione della contea di Dallas.\nWade non pot\u00e9 provare la colpevolezza di Lee Harvey Oswald, perch\u00e9 due giorni dopo Jack Ruby, proprietario di un nightclub a Dallas, uccise Oswald. Nonostante ci\u00f2, Wade divenne popolare a livello nazionale perch\u00e9 fu lui stesso ad accusare Ruby per l'omicidio di Oswald.\nWade e l'aborto.\nWade rappresent\u00f2 lo stato del Texas nel processo del 1970 contro Norma Mc Corvey, alias \"Jane Roe\", (nome scelto ai fini processuali per tutelarne la privacy). Norma Leah Mc Corvey, nata in Louisiana nel 1947, dopo un'adolescenza tormentata, a 16 anni si sposa con un uomo violento dal quale ha due figlie. Mentre \u00e8 incinta del terzo figlio, viene contattata da un team di avvocatesse, delle quali la pi\u00f9 celebre \u00e8 Sarah Weddington, le quali decidono di portare il suo caso in tribunale, per affermare il suo diritto ad abortire. \nNorma McCorvey e Sarah Weddington erano determinate a muovere una sfida costituzionale contro lo stato del Texas, che proibiva l'aborto. Lo storico processo \u00e8 ricordato con il nome Roe contro Wade.\nNel 1973 la Corte Suprema rese l'aborto legale negli Stati Uniti e fu la prima causa che Wade perse. Ciononostante la sua carriera politica non ne risent\u00ec. Continu\u00f2 a lavorare per altri quattordici anni.\nNel 1995, l\"Henry Wade Juvenile Center\" venne chiamato cos\u00ec in onore di Wade, e nel 2000, poco prima della sua morte avvenuta a causa della malattia di Parkinson, la rivista \"Texas Lawyer Magazine\" lo inser\u00ec nella lista dei centodue avvocati pi\u00f9 influenti del XX secolo."}
{"id": "134220", "revid": "1658", "url": "https://it.wikipedia.org/wiki?curid=134220", "title": "Rene Jules Dubos", "text": ""}
{"id": "134221", "revid": "1658", "url": "https://it.wikipedia.org/wiki?curid=134221", "title": "Ren\u00e9 J. Dubos", "text": ""}
{"id": "134224", "revid": "1682541", "url": "https://it.wikipedia.org/wiki?curid=134224", "title": "K\u014dmei", "text": "Il suo nome personale era ed il suo titolo fu quello di .\nGenealogia.\nL'imperatore K\u014dmei fu il quarto figlio dell'Imperatore Ayahito. Prese come consorte imperiale , pi\u00f9 tardi detta . Il successivo imperatore, Imperatore Mutsuhito, fu il suo secondogenito avuto dalla concubina Nakayama Yoshiko (\u4e2d\u5c71\u6176\u5b50). K\u014dmei ebbe in tutto sei figli, quattro femmine e due maschi, dei quali sopravvisse oltre i quattro anni d'et\u00e0 solo il futuro imperatore.\nVita.\nFu deciso che la sorella minore di K\u014dmei, Kazu-no-Miya Chikako (\u548c\u5bae\u89aa\u5b50\u5185\u89aa\u738b), andasse in sposa allo sh\u014dgun Tokugawa Iemochi in accordo al movimento , che mirava ad aumentare i legami di sangue tra la casa imperiale e il bakufu Tokugawa, ma la manovra fu impedita dalla prematura morte di Iemochi. K\u014dmei non fu mai particolarmente interessato alle culture estranee al Giappone; fu sempre personalmente ostile ai cambiamenti in atto in Giappone a quell'epoca e, nonostante la politica del Bakufu, fu estremamente contrario all'apertura giapponese all'occidente; lungo tutto il suo regno non conobbe n\u00e9 mai volle conoscere alcuno straniero.\nIn linea generale, dal punto di vista politico, ader\u00ec sempre ai forti sentimenti xenofobi diffusi all'epoca. La sua azione politica antioccidentale culmin\u00f2 nel 1863 con un ordine di espulsione degli stranieri dal territorio giapponese. Sebbene lo shogunato si guardasse bene dall'applicare tale ordine, la notizia del decreto diede luogo ad attacchi contro gli stranieri all'epoca presenti in Giappone: un noto incidente \u00e8 quello in cui rimase coinvolto ed ucciso il commerciante inglese Charles Lennox Richardson, per il quale il Bakufu dovette risarcire una cospicua indennit\u00e0.\nNel gennaio del 1867 K\u014dmei si ammal\u00f2 di vaiolo; la notizia fece scalpore in quanto l'imperatore non soffr\u00ec mai di alcuna malattia. Sempre nello stesso mese una violenta crisi lo colp\u00ec e lo condusse alla morte all'et\u00e0 di trentacinque anni. Fonti non verificate riportano che fu avvelenato. La sua tomba si trova nel tempio di Sennyuji a Higashiyama presso Ky\u014dto nel \"Nochi no Tsukinowa no Higashiyama no misasagi\" \u5f8c\u6708\u8f2a\u6771\u5c71\u9675.\nNome.\nL'imperatore K\u014dmei fu l'ultimo regnante del Giappone a cui venne dato un nome rituale postumo scelto dopo la morte. A cominciare dal regno dell'imperatore Meiji, infatti, i nomi postumi vennero scelti prima della morte del sovrano.\nEre di regno.\nK\u014dmei fu anche l'ultimo imperatore sotto il quale vi furono pi\u00f9 ere di regno () con nomi diversi; a cominciare dal regno di Meiji, suo successore, il nome di ciascuna era veniva identificata con la durata del regno di ogni singolo imperatore e chiamata con il nome postumo rituale di questo.\nQuesti i nomi delle ere succedutesi sotto il regno di K\u014dmei:"}
{"id": "134226", "revid": "767487", "url": "https://it.wikipedia.org/wiki?curid=134226", "title": "Mweelrea", "text": "Il Mweelrea (gaelico irlandese: \"Cnoc Maol R\u00e9idh\", \"altura grigia brulla\") \u00e8 un monte irlandese situato nella parte meridionale del Mayo, a ridosso della Killary Harbour. \nCon i suoi, seppur non eccessivi, 814 metri d'altezza, \u00e8 la cima pi\u00f9 alta della propria contea e di tutta la provincia del Connacht."}
{"id": "134228", "revid": "7", "url": "https://it.wikipedia.org/wiki?curid=134228", "title": "Rosarium Philosophorum", "text": ""}
{"id": "134229", "revid": "183694", "url": "https://it.wikipedia.org/wiki?curid=134229", "title": "Ubaldo Barbieri", "text": "Biografia.\nDi famiglia emiliana, prest\u00f2 inizialmente servizio come ufficiale del Genio. Il suo interesse per la geodesia lo spinse presto ad abbandonare la carriera militare per diventare assistente di Vincenzo Reina presso la Scuola d'Ingegneria di Roma. \nNel 1907 fu nominato professore di geodesia presso l'Universit\u00e0 di Genova e da allora soggiorn\u00f2 sempre nel capoluogo ligure.\nNel 1920 divenne membro della Commissione Geodetica Italiana e in seguito socio corrispondente dell'Accademia Nazionale dei Lincei (1935). \nNel corso della sua carriera riprese i lavori di Giambatista Beccaria, compiendo diverse misure astronomiche e geodetiche lungo il meridiano di Mondov\u00ec che evidenziarono una forte disuniformit\u00e0 del campo gravitazionale terrestre nella regione a nord-ovest di Alessandria. "}
{"id": "134238", "revid": "125778637", "url": "https://it.wikipedia.org/wiki?curid=134238", "title": "Alberto Cavalli (politico)", "text": "Biografia.\nNato a Brescia il 17 marzo 1953, Alberto Cavalli si laurea in Architettura all'Universit\u00e0 Iuav di Venezia e si dedica da principio alla carriera professionale aprendo uno studio nella sua citt\u00e0 d'origine.\nNegli anni Ottanta e fino al 1996 \u00e8 consigliere di amministrazione della Triennale di Milano. Ne \u00e8 stato in particolare commissario straordinario dal 1990 al 1992 in occasione della 18\u00aa esposizione internazionale. Dal 1996 \u00e8 membro del Comitato di programmazione e pianificazione territoriale di Regione Lombardia.\nEsponente di Forza Italia dalla sua fondazione, alle elezioni provinciali bresciane del 1995 viene, primo degli eletti, eletto consigliere.\nNel 1996 si candida alla Camera nel collegio di Chiari: sostenuto dal centrodestra, ottiene il 29,6% dei voti. Viene battuto dal rappresentante del'Ulivo e da quello della Lega Nord Daniele Molgora, risultato in seguito vincitore.\nAlle amministrative del 1999 \u00e8 eletto Presidente della Provincia in rappresentanza di una coalizione di centrodestra. Al ballottaggio vince con il 50,3% dei voti sul candidato del centro-sinistra Guido Galperti.\nConfermato al turno di ballottaggio alle elezioni provinciali del 2004, in qualit\u00e0 di candidato della Casa delle Libert\u00e0, con una maggioranza del 54%, vince contro il candidato de L'Unione Tino Bino.\nDurante questo secondo mandato \u00e8 eletto vicepresidente vicario Unione Province d\u2019Italia (UPI).\nNel 2010 \u00e8 nominato dal presidente della Regione Lombardia Roberto Formigoni alla carica di sottosegretario del presidente con delega all'Universit\u00e0 e Ricerca, incarico che mantenne fino all'ottobre 2012.\nL'anno seguente partecipa alle elezioni regionali dove \u00e8 eletto consigliere per la lista provinciale bresciana de Il Popolo della Libert\u00e0. Il 19 marzo il nuovo presidente della regione, Roberto Maroni, lo nomina assessore Regionale al Commercio, Turismo e Settore Terziario. Dopo un rimpasto di giunta, il 22 aprile 2014, Maroni lo nomina assessore regionale alle Infrastrutture e Mobilit\u00e0, carica che mantiene fino al 10 dicembre.\nIn Consiglio Regionale ricopre in seguito il ruolo di presidente della VIII Commissione permanente Agricoltura, Montagna, Foreste e Parchi.\nDopo aver aderito al Movimento di Stefano Parisi Energie per l\u2019Italia, Alberto Cavalli svolge il ruolo di capogruppo in Consiglio Regionale."}
{"id": "134239", "revid": "44876", "url": "https://it.wikipedia.org/wiki?curid=134239", "title": "Angelo Villani", "text": "Laureato in medicina, poi manager di successo nel comparto della Distribuzione Organizzata, ha amministrato l'azienda di famiglia (Gruppo ALVI) fino alla sua elezione a presidente della Provincia di Salerno.\nComincia la sua carriera politica nelle file della Democrazia Cristiana, diviene sindaco del comune di Nocera Superiore in provincia di Salerno dal 1992 al 1993. Dopo la scissione della DC passa al Partito Popolare Italiano e successivamente aderisce alla Margherita di cui diviene coordinatore provinciale.\n\u00c8 stato eletto Presidente della Provincia nel turno elettorale del 2004 (elezioni del 12 e 13 giugno), raccogliendo il 52,1% dei voti in rappresentanza di una coalizione di centrosinistra.\nIl suo mandato amministrativo \u00e8 scaduto nel giugno 2009, quando alle elezioni provinciali viene sconfitto al primo turno da Edmondo Cirielli.\nNel febbraio 2010, all'alba delle elezioni regionali in Campania, lascia il Partito Democratico e aderisce al Movimento per le Autonomie di Raffaele Lombardo.\nIl 2 novembre 2010, in seguito all'inchiesta sul fallimento dell'azienda di famiglia (Gruppo ALVI), viene posto agli arresti domiciliari, in quanto accusato di bancarotta fraudolenta."}
{"id": "134240", "revid": "363629", "url": "https://it.wikipedia.org/wiki?curid=134240", "title": "Pontone", "text": "Il pontone \u00e8 un tipo di galleggiante, generalmente di forma parallelepipeda, usato come piattaforma galleggiante per il trasporto di merci di qualsiasi tipo o per eseguire lavorazioni sopra e sotto il livello libero del liquido in cui galleggia.\nCaratteristiche.\nEsso \u00e8 di norma rimorchiato, ma pu\u00f2 essere anche autopropulso (motopontone); pu\u00f2 essere semisommergibile e comunque inclinabile fino ai limiti di possibilit\u00e0 di uso in sicurezza dei mezzi di sollevamento, mobili o fissi, di cui \u00e8 dotato o dei limiti stabiliti dai registri di classificazione.\nAllestimenti particolari di questo tipo di natante permettono la posa in opera di tubi e cavi sottomarini di qualsiasi genere, il montaggio di piattaforme in mare aperto di qualsiasi tipo e dimensione (ad esempio come bacino galleggiante) e l'uso dello stesso come piattaforma galleggiante di appoggio per lavori subacquei.\nSignificato specifico in Venezia.\nA Venezia il \"pontone\" \u00e8 una piattaforma galleggiante coperta e collegata alla riva, dove attraccano i vaporetti, mezzi di trasporto pubblico lagunari, ovvero un particolare tipo di pontile galleggiante generalmente coperto, attrezzato quale fermata per i mezzi pubblici lagunari.&lt;br&gt;L'utilizzo dei \"pontoni\" per l'ormeggio dei vaporetti \u00e8 necessario per compensare le variazioni del livello della laguna durante la giornata.\nIl \"pontone\" pu\u00f2 essere ormeggiato a un pontile a palafitta in legno, o ad un molo in calcestruzzo armato (es. alla fermata S. Zaccaria), oppure direttamente alla riva (es. alla fermata Riva de Biasio).\nIl collegamento tra pontile e \"pontone\", o tra riva e \"pontone\", avviene attraverso una o due passerelle in acciaio.\nL'insieme costituito da pontile/molo, passerelle e \"pontone\" viene localmente denominato \"imbarcad\u00e8ro\" (imbarcadero).\nParticolarit\u00e0.\nNella Nubia (Sudan del Nord) si utilizzano chiatte diesel per passare da una riva all'altra del fiume (che da Khartoum in poi \u00e8 uno solo, giacch\u00e9 le acque del Nilo Azzurro e del Nilo Bianco si uniscono nella capitale sudanese). Vengono chiamate Pon-ton e sono manovrate con un singolare sistema: il macchinista determina il numero di giri del motore (dunque la velocit\u00e0) e il \"capitano\" (su una struttura sopraelevata) comunica la rotta con un codice fatto di colpi di metallo dati con un arnese sulla struttura di ferro in modo che il macchinista possa gestire anche la direzione."}
{"id": "134241", "revid": "110760156", "url": "https://it.wikipedia.org/wiki?curid=134241", "title": "Cesare Manzella", "text": "\u00c8 stato uno dei capomafia nella Cinisi del dopoguerra. Fu assassinato con un ordigno piazzato in un'Alfa Romeo Giulietta che esplose appena Manzella mise in moto.\nBiografia.\nDopo un periodo di permanenza negli Stati Uniti, dove trascorse diversi anni nell'organizzare una catena di case da gioco a Chicago, Manzella fece il suo ritorno a Cinisi dopo essere stato espulso dalle autorit\u00e0 statunitensi nel 1947.\nA Cinisi era proprietario di una vasta piantagione di cedri. Manzella viene descritto dai locali Carabinieri come \"violento e prepotente,\" \"un individuo astuto che ha ottime capacit\u00e0 organizzative che gli permettono di godere di un certo potere sulle fazioni criminali e mafiose locali\". Non solo a Cinisi, ma anche nelle vicine comunit\u00e0 locali di Carini, Torretta, Terrasini, Partinico, Borgetto e Camporeale.\nFu membro della prima Commissione mafiosa siciliana formatasi nel 1958. Manzella amava mostrarsi come un benefattore. Per questo motivo si faceva vedere per le strette stradine di Cinisi con il suo ampio cappello americano, regalando caramelle agli orfani e ai mendicanti di strada. Dedic\u00f2 parte dei suoi profitti illeciti per la costruzione di un orfanotrofio. La sua attivit\u00e0 caritatevole venne addirittura riconosciuta formalmente con la sua elezione a presidente dell'Azione Cattolica di Cinisi . Manzella era coinvolto nel contrabbando di sigarette e nel traffico di eroina.\nFu protagonista della prima guerra di mafia scoppiata a causa del sabotaggio di un grosso carico di eroina finanziato da Manzella, da Salvatore Greco da Ciaculli e da Angelo La Barbera della cosca di Palermo. Il sospetto cadde su Calcedonio Di Pisa, il quale aveva procurato il carico di eroina per Manzella dal suo trafficante corso Pascal Molinelli, ed aveva poi organizzato le operazioni di trasporto verso i partner di Manzella a New York. Il caso venne portato dinanzi alla Commissione mafiosa in seno alla quale sorsero disaccordi su come gestirlo, portando cos\u00ec ad uno scontro sanguinoso conosciuto appunto come prima guerra di mafia fra la cosca dei Greco, guidata da Salvatore Greco, e il clan La Barbera.\nIl primo episodio della guerra fu l'uccisione di Di Pisa assassinato il 26 dicembre 1962. Manzella scelse di affiancare i Greco e divenne l'obiettivo principale della cosca rivale. Venne ucciso il 26 aprile 1963, quando un'autobomba in mezzo alla strada esplose con lui al suo interno mentre cercava di spostarla. A lui succedette il suo vice Gaetano Badalamenti come nuovo \"boss\" della famiglia di Cinisi. Manzella era zio di Giuseppe Impastato, attivista Antimafia assassinato nel 1978. L'attivit\u00e0 di Impastato contro la mafia sembra essere stata ispirata dal brutale omicidio di Manzella, quando il giovane Peppino aveva solo 15 anni d'et\u00e0. Peppino venne fortemente traumatizzato da quella esecuzione all'interno della sua famiglia e dichiar\u00f2: \"E questa \u00e8 la mafia? Se questa \u00e8 la mafia allora io la combatter\u00f2 per il resto della mia vita.\""}
{"id": "134242", "revid": "121776490", "url": "https://it.wikipedia.org/wiki?curid=134242", "title": "Valerio Bettoni", "text": "Biografia.\nSposato con due figli, diplomato all'istituto per geometri \"Giacomo Quarenghi\" di Bergamo, \u00e8 stato funzionario al genio civile di Bergamo. Nella sua attivit\u00e0 politica \u00e8 stato consigliere comunale, provinciale e assessore alla provincia di Bergamo (in quota Democrazia Cristiana) dal 1985 al 1995.\nDopo lo scioglimento della Democrazia Cristiana aderiva al Partito Popolare Italiano. Nelle elezioni politiche del 1994 veniva candidato, senza essere eletto, per la Camera dei Deputati, nel collegio di Costa Volpino per la coalizione centrista del Patto per l'Italia in quota popolare. Successivamente rimaneva in politica ma come indipendente.\nProprio come indipendente, veniva eletto presidente della provincia nel turno elettorale del 2004 (ballottaggio del 26 e 27 giugno), raccogliendo il 52,8% dei voti in rappresentanza di una coalizione di centrodestra. In Consiglio provinciale era sostenuto da una maggioranza costituita da Forza Italia, Alleanza Nazionale e UDC. La Lega Nord, invece, sceglieva di non appoggiare il candidato della coalizione di centrodestra nemmeno al turno di ballottaggio.\nAlle elezioni provinciali del 2004 sceglieva di ricandidarsi ma senza il sostegno della Lega Nord. Al termine del suo secondo mandato, non potendo pi\u00f9 ricandidarsi a causa del divieto di terzo mandato, lanciava una lista omonima: la Lista Bettoni. Il centrodestra, invece, lanciava la candidatura di Ettore Pietro Pirovano. Bettoni partecipava alle elezioni con la sua lista in coalizione con l'UDC, raccogliendo un consenso pari al 15%.\nAlle elezioni regionali del 2010 si candidava per l'UDC in provincia di Bergamo, venendo eletto in consiglio regionale. Due anni dopo, nel 2012, era presente alla Fiera di Bergamo ad un incontro pubblico promosso in sostegno di Matteo Renzi durante la campagna primarie 2012 del Partito Democratico; qualche mese dopo, sposa la candidatura del candidato Presidente della Regione Lombardia sostenuto da PD, SEL, IDV Umberto Ambrosoli e poche settimane prima delle elezioni regionali costituisce un gruppo consiliare in Regione Lombardia con Francesco Spada dell'Italia dei Valori e con Enrico Marcora.\nIl 31 gennaio 2013 risultava indagato nell'ambito della vicenda dei rimborsi per spese effettuate dal Gruppo Consiliare della Regione Lombardia. Un anno dopo, il 16 dicembre 2013, veniva richiesta l'archiviazione per l'infondatezza della notizia di reato dalla Procura della Repubblica presso il Tribunale di Milano. Il 5 marzo 2014, veniva disposta l'archiviazione dal Tribunale di Milano, ufficio del giudice per le indagini preliminari e dell'udienza preliminare.\nNel 2013, con il trasferimento della sede dell'ospedale di Bergamo da quella vecchia dei Riuniti a quella nuova del Papa Giovanni XXIII, scoppiava in Bergamo il caso del \"caro parcheggio\". Fu proprio l'amministrazione da lui guidata a gestire la costruzione del parcheggio a servizio del nuovo ospedale, optando per una realizzazione in finanza di progetto. A seguito delle polemiche, \nl'ex assessore provinciale alla Pianificazione territoriale e alle Grandi infrastrutture Felice Sonzogni ammetteva le colpe: \"[\u2026] facendo un'attenta valutazione e senza girare troppo attorno al problema dobbiamo ammettere chestanno emergendo aspetti che forse, ai tempi della firma dell'Accordo, non hanno avuto il rilievo che meritavano [\u2026]\".\nNell'aprile 2014, si candidava alle Elezioni Europee con Forza Italia, non risultando eletto."}
{"id": "134243", "revid": "1590", "url": "https://it.wikipedia.org/wiki?curid=134243", "title": "Fender Musical Instruments Corporation", "text": ""}
{"id": "134245", "revid": "1590", "url": "https://it.wikipedia.org/wiki?curid=134245", "title": "Music man", "text": ""}
