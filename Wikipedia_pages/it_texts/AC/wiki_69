{"id": "124876", "revid": "124968100", "url": "https://it.wikipedia.org/wiki?curid=124876", "title": "Sinfonia n. 8 (Beethoven)", "text": "La Sinfonia n. 8 in fa maggiore Op. 93 fu composta da Ludwig van Beethoven nel 1811-12 e, a parte una prima esecuzione tenuta privatamente nel 1813 presso la residenza dell'arciduca Rodolfo, fu eseguita per la prima volta pubblicamente a Vienna il 27 febbraio 1814. Il manoscritto originale si trova presso la \"Deutsche Staatsbibliothek\" di Berlino.\nStoria.\nBeethoven cominci\u00f2 a lavorare alla sinfonia n. 8 in Fa maggiore op. 93 nel 1811 e, dopo numerosi rimaneggiamenti, arriv\u00f2 a completarla gi\u00e0 nell'estate del 1812. Una realizzazione a tempo di record per le abitudini del maestro. Dopo una prima esecuzione privata, avvenuta nell'aprile 1813 presso la residenza dell'arciduca Rodolfo, fu presentata per la prima volta al pubblico il 27 febbraio 1814 a Vienna.\nU\nStruttura.\nL'ottava sinfonia \u00e8 la pi\u00f9 breve e pi\u00f9 atipica delle composizioni sinfoniche di Beethoven. Di carattere brillante e spirituale, essa segna un ritorno inatteso ad una forma decisamente classica, consona ai modelli di Mozart e Haydn. Tuttavia, salvo l'aspetto formale della composizione, per esempio il ritorno del minuetto come terzo movimento o la breve durata della composizione nel suo insieme (in tutto 26 minuti circa), la sinfonia n. 8 rimane indubbiamente un'opera della maturit\u00e0 artistica del compositore per la cura del lavoro strumentale e il sapiente sviluppo del gioco armonico."}
{"id": "124877", "revid": "1543377", "url": "https://it.wikipedia.org/wiki?curid=124877", "title": "Sinfonia n. 9 (Beethoven)", "text": "La sinfonia n. 9 in re minore per soli, coro e orchestra op. 125, anche nota come Sinfonia corale, \u00e8 l'ultima sinfonia di Ludwig van Beethoven. Fu eseguita per la prima volta venerd\u00ec 7 maggio 1824 al Theater am K\u00e4rntnertor di Vienna, con il contralto Caroline Unger e il tenore Anton Haizinger. Ai primi tre movimenti puramente sinfonici ne segue un quarto che include il coro sui versi dell'ode \"Alla gioia\" di Friedrich Schiller.\n\u00c8 una delle opere pi\u00f9 note ed eseguite di tutto il repertorio classico ed \u00e8 considerata uno dei grandi capolavori della musica occidentale, anche in quanto simbolo universale di unit\u00e0 e fratellanza tra gli uomini e le donne, oltre ad essere ritenuta da molti musicologi il capolavoro di Beethoven. \u00c8 stata inoltre per lungo tempo la maggiore composizione sinfonica con voci.\nIl tema del finale, riadattato da Herbert von Karajan, \u00e8 stato adottato nel 1972 come \"Inno europeo\". Nel 2001 spartito e testo sono stati dichiarati dall'UNESCO Memoria del mondo attribuita alla Germania.\nStoria.\nComposizione.\nLa Societ\u00e0 Filarmonica di Londra inizialmente commission\u00f2 la sinfonia nel 1817. La principale opera di composizione fu compiuta tra l'autunno del 1823 e il febbraio 1824, data di completamento dell'autografo.\nDenominata nel suo primo abbozzo \"Allemande\" (\"Tedesca\") la sinfonia nacque in parte da altri brani di Beethoven che, confluiti in opere a s\u00e9 stanti, sono anche contenuti in alcuni schizzi della futura Nona sinfonia. Quanto alla struttura, gi\u00e0 la Fantasia Corale, Op. 80 (1808), in pratica un movimento di un concerto per pianoforte, introduce un coro e dei solisti verso la fine, per creare il culmine. Cos\u00ec nella Nona Sinfonia le voci cantano un tema prima suonato strumentalmente: peraltro il tema, per lo meno nella struttura, ricorda piuttosto da vicino il tema corrispondente nella Fantasia Corale. Andando ancora pi\u00f9 indietro, una versione precedente del tema della Fantasia Corale si trova nella canzone \"Gegenliebe\", per pianoforte e voce alta, risalente a prima del 1795. L'offertorio \"Misericordias Domini\" KV 222 di Mozart (1775) contiene un tema affidato ai violini che corrisponde esattamente, a parte una minima variazione, alla frase iniziale dell\"'Inno alla gioia\", e lo richiama pertanto all'orecchio dell'ascoltatore moderno (il fatto non \u00e8 per\u00f2 straordinario, dal momento che entrambe le melodie procedono per grado congiunto).\nLa prima.\nAnche se le sue opere pi\u00f9 importanti avevano quasi sempre esordito a Vienna, Beethoven voleva che, una volta terminata, la sua ultima composizione fosse eseguita il pi\u00f9 presto possibile a Berlino, poich\u00e9 pensava che il gusto musicale viennese fosse ormai dominato dai compositori italiani, come Rossini. Ma i suoi amici e finanziatori insistettero affinch\u00e9 la premi\u00e8re della sinfonia si tenesse a Vienna, tanto che fecero partire una petizione, firmata da molti importanti mecenati e interpreti della musica viennese, suoi ammiratori.\nBeethoven fu lusingato dall'adorazione di Vienna, e cos\u00ec acconsent\u00ec. Discusse per\u00f2, a lungo, sulla scelta del luogo dove tenere il concerto. Egli propendeva infatti per la sala del \"Ridotto\", un circolo privato, e gi\u00e0 si diceva a Vienna che egli avrebbe dato il concerto \u00abin un guscio di noce\u00bb. Le ragioni di questa scelta sono dovute probabilmente al fatto che un teatro gli potesse apparire una sede troppo profana per un'opera di alta ispirazione religiosa come la \"Missa Solemnis\", che avrebbe esordito nella sua quasi interezza insieme con la Nona sinfonia. Saranno infine i suoi stessi amici e confidenti a dissuaderlo dalla scelta di dare un concerto in una sala (\"Verein\"), e propendere invece per un teatro, nel quale non solo sarebbe convenuta volentieri gran parte della nobilt\u00e0 e della corte, ma soprattutto l'effetto e la forza dei suoi due nuovi lavori avrebbero trovato uno spazio dove poter essere espresse compiutamente.La prima della Nona sinfonia si tenne il 7 maggio 1824 a Vienna, al Theater am K\u00e4rntnertor, seguita da tre parti della \"Missa Solemnis\" (il \"Kyrie\", il \"Credo\", e l\"'Agnus Dei\") e dall'ouverture \"La consacrazione della casa\". Fu la prima apparizione sul palco del compositore in 12 anni; la sala era gremita di un pubblico entusiasta e di un gran numero di musicisti. La premi\u00e8re della sinfonia coinvolse la pi\u00f9 grande orchestra mai riunita da Beethoven e richiese gli sforzi combinati della \"K\u00e4rntnertor house orchestra\" e della \"Societ\u00e0 musicale di Vienna\" (\"Gesellschaft der Musikfreunde\"), insieme con un gruppo selezionato di dilettanti preparati. Sebbene non esista una lista completa degli artisti che vi presero parte, si sa che parteciparono molti degli artisti pi\u00f9 noti di Vienna.\nLe parti per soprano e per contralto furono interpretate dalle famose cantanti Henriette Sontag e Caroline Unger. Il soprano tedesco Henriette Sontag (1806-1854) aveva diciott'anni quando lo stesso Beethoven la ingaggi\u00f2 per eseguire la sinfonia al suo esordio. Anche il contralto ventunenne viennese Caroline Unger (1803-1877) fu ingaggiato personalmente da Beethoven, ma gi\u00e0 nel 1821 si era guadagnata ottime critiche in seguito all'apparizione nel \"Tancredi\" di Rossini. Dopo essersi esibita alla premi\u00e8re del 1824, la Unger divenne famosa in Italia e a Parigi. Compositori come Donizetti e Bellini sono famosi per aver scritto ruoli specificatamente per la sua voce.\nUfficialmente l'esecuzione fu diretta dal maestro di cappella del teatro, Michael Umlauf, anche se lo stesso Beethoven condivise il palco con lui, cosicch\u00e9 se non altro pot\u00e9 percepire, tattilmente attraverso il plancito, le vibrazioni di risonanza dei registri bassi e del ritmo generale. Due anni prima proprio Umlauf aveva assistito al tentativo di Beethoven, gi\u00e0 all'epoca sordo, di dirigere la prova generale della sua opera \"Fidelio\", che fin\u00ec in un disastro. Cos\u00ec questa volta istru\u00ec i cantanti e i musicisti affinch\u00e9 ignorassero il maestro Beethoven. All'inizio di ciascuna parte il compositore, che sedeva al lato del palco, dava i diversi tempi: voltava le pagine della partitura scritta da lui e batteva il tempo per una orchestra che non poteva udire. Cos\u00ec riporta, invece, il violinista Joseph B\u00f6hm:\nCi sono diversi aneddoti riguardo alla prima della Nona. In base alle testimonianze dei partecipanti, molti indizi suggeriscono che l'esecuzione era stata piuttosto mal preparata (c'erano state solo due prove complete) e alquanto sconnessa. Le diverse fonti per\u00f2 concordano sul fatto che fu un grande successo.\nQuando capitava che il pubblico applaudisse, alla fine dello Scherzo o alla conclusione dell'intera sinfonia, facendo cos\u00ec dilatare i tempi di esecuzione, Beethoven era fuori tempo per diverse misure e tuttavia continuava a condurre. Per questa ragione secondo alcuni il contralto Caroline Unger si sarebbe avvicinata a Beethoven nel finale dell'esecuzione e lo avrebbe fatto voltare per ricevere gli applausi e gli evviva del pubblico. Secondo un testimone, \u00abil pubblico ricevette l'eroe musicale con il massimo rispetto e simpatia, ascolt\u00f2 le sue meravigliose, gigantesche creazioni con l'attenzione pi\u00f9 assorbita e scoppi\u00f2 in un applauso di giubilo, spesso durante le sezioni, e ripetutamente alla loro fine\u00bb. L'intero pubblico per cinque volte acclam\u00f2 l'autore con una standing ovation; c'erano fazzoletti in aria, cappelli, mani alzate, in modo che Beethoven, che non riusciva a sentire gli applausi, potesse almeno vedere i gesti di ovazione.\nEdizioni.\nLa prima edizione tedesca \u00e8 stata stampata da B. Schott's S\u00f6hne (Mainz) nel 1826. L'edizione Breitkopf &amp; H\u00e4rtel risalente al 1864 \u00e8 stata usata ampiamente dalle orchestre. Nel 1997 B\u00e4renreiter pubblic\u00f2 un'edizione di Jonathan Del Mar. Secondo Del Mar, questa edizione corregge quasi 3.000 errori contenuti nell'edizione Breitkopf, alcuni dei quali erano \"notevoli\". David Levy tuttavia ha criticato questa edizione, dicendo che potrebbe creare tradizioni \"molto probabilmente false\". Breitkopf ha anche pubblicato una nuova edizione di Peter Hauschild nel 2005.\nStruttura.\nLa sinfonia \u00e8 divisa in quattro movimenti, l'ultimo dei quali contiene l\"'Inno alla gioia\". Beethoven modifica la tipica struttura della sinfonia classica inserendo per la prima volta uno scherzo prima del movimento lento (infatti lo scherzo solitamente segue il movimento pi\u00f9 lento). Eccezionalmente infatti, se il primo movimento di una sinfonia o di una sonata e il successivo tempo lento acquistano proporzioni e impegno eccessivi, lo scherzo pu\u00f2 diventare il secondo movimento, dando cos\u00ec maggior equilibrio all'opera. Egli aveva comunque gi\u00e0 fatto lo stesso in lavori precedenti (inclusi i quartetti di archi) Op. 18 n. 5, \"the Archduke\" piano trio Op. 97, la sonata per piano \"Hammerklavier\" Op. 106). Anche Haydn fece lo stesso in altri lavori.\nDurata delle indicazioni tra i vari movimenti: (Beethoven Symphony no. 9 in D minor, op.125). \nPrimo movimento.\nAllegro ma non troppo, un poco maestoso. Durata approssimativa 16 min.\nIl primo movimento \u00e8 una sonata dall'atmosfera tempestosa. L\"'incipit\" della sinfonia \u00e8 celebre per la quinta vuota la-mi priva della modale, che d\u00e0 un senso di vuoto e di indefinito. Tale tecnica venne usata anche da sinfonisti posteriori (Anton Bruckner, Gustav Mahler) per rendere l'idea dell'ordine che nasce dal caos indistinto e indeterminato. Il tema di apertura, suonato \"pianissimo\" su tremolo di archi sembra a tal punto un'orchestra che si accorda da suggerire che fosse un'ispirazione di Beethoven. Ma da questo limbo musicale emerge un tema potente e chiaro che dominer\u00e0 l'intero movimento. In seguito, alla fine della parte di ricapitolazione, torna a un \"fortissimo\" in Si bemolle maggiore, invece che al Re minore di apertura, la tonalit\u00e0 del movimento. L'introduzione impiega anche la relazione tra modale e tonica che distorce ulteriormente la tonica fino a che essa non viene suonata dal fagotto nel pi\u00f9 basso registro possibile. La coda utilizza un \"passus duriusculus\".\nSecondo movimento.\nScherzo: Molto vivace /Presto. Durata approssimativa 10 min.\nIl secondo movimento, uno scherzo, \u00e8 anch'esso in Re minore, con il tema di apertura somigliante a quello del primo movimento, una costruzione che si trova anche nella Sonata per pianoforte n. 29, scritta pochi anni prima. Essa usa ritmi propulsivi e un assolo di timpani. A tratti, durante il movimento Beethoven sottolinea che il battito dovrebbe essere ogni tre battute, forse a causa del passo molto veloce della gran parte del movimento, scritto in tempo triplo con l'indicazione \"ritmo di tre battute\", e un battito ogni quattro battute \"ritmo di quattro battute\".\nBeethoven era gi\u00e0 stato criticato in precedenza perch\u00e9 non aderiva alle regole riguardanti le composizioni. Utilizz\u00f2 questo movimento come risposta ai suoi critici. Solitamente gli scherzi sono scritti in tempo triplo. Beethoven fece altrettanto ma esso ha un contrappunto tale che quando accoppiato con la velocit\u00e0, rende il suono in tempo quarto.\nSeppur aderente alla forma ternaria di un movimento di danza (scherzo-trio-scherzo, o minuetto-trio-minuetto), il movimento ha al suo interno una sonata completa. All'interno di essa, la prima parte dell'esposizione comincia con una fuga.\nLa sezione di trio contrastante \u00e8 in Re maggiore e in tempo doppio. \u00c8 nel trio che suona il trombone.\nTerzo movimento.\nAdagio-molto e cantabile \u2013 Tempo Primo \u2013 Andante Moderato \u2013 Adagio \u2013 Lo Stesso Tempo. Durata approssimativa 16 min.\nIl tempo lento al terzo movimento smorza i toni dopo i suoni impetuosi precedenti, preparando quindi per lo slancio del finale. Il movimento lento e lirico, in Si bemolle maggiore, \u00e8 in una forma variata sciolta, dove ogni coppia di variazioni elabora progressivamente il ritmo e la melodia. La prima variazione, come il tema, \u00e8 in 4/4, la seconda in 12/8. Le variazioni sono separate da passaggi in 3/4, il primo in re maggiore, il secondo in sol maggiore. La variazione finale \u00e8 interrotta due volte da episodi in cui forti fanfare eseguite da tutta l'orchestra sono corrisposte da ottave suonate dai soli primi violini. Un importante corno solista \u00e8 assegnato al quarto suonatore. I tromboni sono in \"tacet\" durante tutto il movimento.\nQuarto movimento.\nPresto; Allegro assai (Alla marcia); Andante maestoso; Allegro energico, sempre ben marcato. Durata approssimativa 24 min.\nIl quarto movimento si caratterizza per contenere il recitativo, cos\u00ec suddiviso:\n&lt;score&gt;\n\\new Score {\n \\new Staff {\n \\relative c {\n \\time 4/4\n \\key d \\major\n \\clef bass\n fis2\\p( g4 a) | a4( g fis e) | d2( e4 fis) | fis4.( e8) e2 |\n fis2( g4 a) | a4( g fis e) | d2( e4 fis) | e4.( d8) d2 |\n&lt;/score&gt;\nIl famoso finale corale \u00e8 la rappresentazione musicale beethoveniana della fratellanza universale. Il pianista e autore musicale americano Charles Rosen lo ha definito come una \"sinfonia all'interno della sinfonia\", suonata senza interruzione. Questa \"sinfonia interna\" segue infatti lo stesso schema generale della Nona Sinfonia nel suo complesso. Lo schema \u00e8 il seguente:\nIl movimento ha un'unit\u00e0 tematica, in cui ogni parte pu\u00f2 dimostrarsi basata sul tema principale, il tema \"Seid umschlungen\", o su una combinazione dei due.\nIl primo \"movimento all'interno di un movimento\" \u00e8 a sua volta organizzato in sezioni:\nTesto.\nAggiungere un finale con tanto di coro alla sinfonia rappresentava, per Beethoven, un'idea a cui pensava gi\u00e0 dal 1807, e che in parte realizz\u00f2 nel 1808 nel finale della Fantasia corale, portata per\u00f2 a totale compimento solo con la Nona sinfonia, musicando nel quarto movimento l'\"Ode\" o \"Inno alla gioia\" di Friedrich Schiller.\nGi\u00e0 dal 1793 Beethoven manifest\u00f2 la volont\u00e0 di mettere in musica l'Inno alla gioia di Friedrich Schiller. Al 1799 risale il primo abbozzo, sotto forma di Lied, mentre altri schizzi si trovano attualmente in raccolte risalenti al 1814 e 1815. Ma fu solo con la Nona Sinfonia che Beethoven adatt\u00f2 tale testo alla musica, la sua pi\u00f9 grande sinfonia. E per far ci\u00f2, prese ispirazione da una stesura dell'Ode vista dall'autore stesso nel 1803. L'\"Inno alla gioia\" \u00e8 una lirica nella quale la gioia \u00e8 intesa non certo come semplice spensieratezza e allegria, ma come risultato a cui l'uomo giunge seguendo un percorso graduale, liberandosi dal male, dall'odio e dalla cattiveria. Peculiarit\u00e0 di quest'ultimo movimento \u00e8 il perfetto uso (ante litteram) del \"Leitmotiv\", che sar\u00e0 caratteristico della produzione wagneriana. Infatti Beethoven, all'inizio del 4\u00ba movimento, riprende in ordine tutti e tre i temi dei precedenti.\nLe parole scritte dallo stesso Beethoven (e non contenute nella poesia di Schiller) sono riportate in corsivo:\nOrganico.\nLa sinfonia \u00e8 composta per la seguente orchestra. Gli strumenti e le persone impiegate sono di gran lunga i pi\u00f9 numerosi per l'esecuzione di qualsiasi altra sinfonia di Beethoven; tuttavia alla premi\u00e8re lo stesso Beethoven li aument\u00f2 ulteriormente assegnando due suonatori in pi\u00f9 a ciascuna parte dei legni.\nLegni\nOttoni\nPercussioni\nVoci (solo quarto movimento)\nArchi\nRicezione e critica.\nLa sinfonia fu dedicata a Federico Guglielmo III, Re di Prussia.\nLa sinfonia \u00e8 storicamente indicata come il capolavoro di Beethoven, nonch\u00e9 tra i punti pi\u00f9 alti mai raggiunti dalla musica classica di ogni epoca. Ci\u00f2 nonostante, non le sono state risparmiate critiche, e in particolare all'ultimo movimento (singolarmente, il pi\u00f9 famoso) sono state rimproverate alcune durezze: \u00ab[e]arly critics rejected [the finale] as cryptic and eccentric, the product of a deaf and ageing composer\u00bb. Giuseppe Verdi, che stravedeva per i primi tre movimenti, critic\u00f2 invece aspramente l'ultimo."}
{"id": "124878", "revid": "1543377", "url": "https://it.wikipedia.org/wiki?curid=124878", "title": "100 colpi di spazzola prima di andare a dormire", "text": "100 colpi di spazzola prima di andare a dormire \u00e8 un romanzo erotico autobiografico della scrittrice catanese Melissa Panarello, all'epoca celata dietro lo pseudonimo di Melissa P., pubblicato in Italia l'11 luglio 2003 e distribuito in 40 nazioni.\nLa casa editrice Fazi Editore ha dichiarato inizialmente oltre tre milioni di copie vendute, poi ridotte a circa due milioni.\nCaso letterario.\nRomanzo d'esordio della giovane scrittrice, la cui identit\u00e0 \u00e8 rimasta avvolta nel mistero per un certo periodo di tempo, \u00e8 divenuto presto un caso letterario, riscuotendo un generosissimo successo in termini di vendite, nonostante lo scarso apprezzamento della critica. \nIl romanzo, infatti, venne duramente criticato per la sua forma letteraria, ritenuta priva di consistenza. Scritto sotto forma diaristica, in cui la protagonista riverserebbe le proprie emozioni descrivendo accuratamente le proprie giornate, il testo \u00e8 quasi completamente limitato ad essere una sequenza di piccole e brevi esperienze sessuali esplicitamente descritte.\nIl romanzo \u00e8 apparentemente autobiografico e la voce narrante gioca ad avere lo stesso nome dell'autrice, senza per\u00f2 ricalcarne le vicende.\nTrama.\nIl libro si apre a Catania (ma l'ambientazione \u00e8 accennata pi\u00f9 avanti). Melissa sta per compiere quindici anni e confida al diario il suo disagio interiore, che riesce a trovare sollievo soltanto nell'amore per il proprio corpo di adolescente. \nUna sera Melissa conosce Daniele, un ragazzo di 18 anni, con il quale ha la prima esperienza sessuale: un rapporto orale, la cui magia \u00e8 distrutta dal comportamento rude di lui. Quando Melissa vorrebbe un rapporto completo, egli la respinge con derisione, per poi accettare otto mesi pi\u00f9 tardi. Ma, dopo i primi approcci, Daniele la respinge ancora, sospettando che ella non sia vergine come gli aveva detto.\nIn seguito i due si incontrano spesso e hanno rapporti sempre freddi e quasi meccanici, che finiscono per convincerla a lasciare il ragazzo e al tempo stesso a donare il proprio corpo a chiunque lo chieda, affinch\u00e9, prima o poi, qualcuno possa accorgersi della sete d'amore che c'\u00e8 in lei. Comincia cos\u00ec all'insaputa della famiglia (descritta come oppressiva nei suoi confronti e allo stesso tempo assente) una serie di relazioni occasionali, in cui apparentemente si lascia usare senza provare attrazione o piacere autentico, mentre \u00e8 lei ad avere il dominio reale della situazione: Roberto (un compagno di scuola che la coinvolge in rapporti a cinque), Letizia (una ragazza lesbica), una coppia di omosessuali e Fabrizio, un padre di famiglia assiduo frequentatore di chat perverse.\nInizia anche a frequentare un giovane ventisettenne di nome Valerio, che le d\u00e0 ripetizioni di matematica. Affascinata dal ragazzo, Melissa decide di sedurlo e inizia una relazione sessuale anche con lui, convinta di aver finalmente trovato qualcuno in grado di apprezzare la sua passionalit\u00e0. Una sera Melissa chiede a Valerio di portarla nel posto dove hanno fatto sesso per la prima volta per stuprarla. Valerio prontamente obbedisce. Dopo averla sodomizzata contro un muro, la riporta a casa e Melissa capisce che anche lui \u00e8 come tutti gli altri: egli infatti, la chiama \"Lolita\", come la celebre ninfetta del libro di Nabokov, e al di l\u00e0 del sesso non vede altro in lei.\nDopo averlo piantato in asso durante una delle svariate orge in un locale dove era solito portarla con i suoi amici, egli la scarica senza pensarci troppo. A questo punto Melissa conosce Claudio, che si rivela essere, contro ogni sua previsione, gentile e dolce, oltre che affascinante. Finalmente Melissa, oramai sedicenne, ha trovato ci\u00f2 che per tanto tempo aveva cercato nelle camere buie e negli stanzini, con uomini sconosciuti, giovani e vecchi: l'amore.\nFilmografia.\nDal libro \u00e8 stato tratto il film \"Melissa P., \"per la regia di Luca Guadagnino, prodotto da Francesca Neri e Claudio Amendola e interpretato dalla giovane attrice spagnola Mar\u00eda Valverde, disconosciuto dall'autrice come non aderente al testo."}
{"id": "124879", "revid": "114516616", "url": "https://it.wikipedia.org/wiki?curid=124879", "title": "Max Wien", "text": "Negli anni tra il 1906 e 1909 invent\u00f2 un generatore di onde elettromagnetiche leggermente attenuate che chiam\u00f2 \"L\u00f6schfunkensender\" e che fu usato anche sul RMS Titanic.\nErwin Schr\u00f6dinger nella sua autobiografia \"Mein Leben, Meine Weltansicht\" ha descritto Wien come \"moderatamente antisemita\".\nOscillatore.\nNel 1891 ide\u00f2 un oscillatore a ponte che porta tuttora il suo nome ma che non pot\u00e9 essere praticamente realizzato fino al 1939 da William Hewlett.\nLa rete a ponte \u00e8 spesso usata come filtro elimina banda in sostituzione del doppio T a causa della coppia di resistenze/condensatori da variare al posto di una quaterna (con 2 elementi in serie o parallelo)"}
{"id": "124884", "revid": "48161999", "url": "https://it.wikipedia.org/wiki?curid=124884", "title": "Zona Euro", "text": ""}
{"id": "124886", "revid": "682087", "url": "https://it.wikipedia.org/wiki?curid=124886", "title": "Agenesia vaginale", "text": ""}
{"id": "124888", "revid": "830939", "url": "https://it.wikipedia.org/wiki?curid=124888", "title": "Wilhelm Wien", "text": "\u00c8 noto soprattutto per avere derivato dall'elettromagnetismo e dalla termodinamica la legge che porta il suo nome, che lega l'intensit\u00e0 di emissione di radiazione elettromagnetica di un corpo nero alla sua temperatura.\nNel 1879 Wien inizi\u00f2 gli studi a Rastenburg, quindi prosegu\u00ec a Heidelberg dopo il 1880. Nel 1882 frequent\u00f2 l'universit\u00e0 di Gottinga e successivamente di Berlino. Dal 1883 lavor\u00f2 nei laboratori di Hermann von Helmholtz e nel 1886 si laure\u00f2 con una tesi sulla diffrazione della luce nei metalli e l'influenza dei diversi materiali sul colore della luce riflessa."}
{"id": "124890", "revid": "1573940", "url": "https://it.wikipedia.org/wiki?curid=124890", "title": "Louis Kuehn", "text": "Biografia.\nAllenato da Jack Cody nel \"Multnomah Athletic Club\" di Portland (Oregon), il diciannovenne Louis Kuehn vinse la medaglia d'oro nei tuffi dal trampolino da 3 metri alle Olimpiadi di Anversa nel 1920 con il punteggio di 675.40, davanti ai connazionali Clarence Pinkston e Louis Balbach, realizzando cos\u00ec un podio tutto statunitense.\nAbbandonate le competizioni, Louis Kuehn divent\u00f2 allenatore di nuoto e tuffi. Durante la Seconda guerra mondiale fu istruttore di nuoto per la Marina degli Stati Uniti.\nNel 1980 fu inserito nella Oregon Sports Hall of Fame, la \"Hall of Fame\" degli sportivi dell'Oregon, e nel 1988 nella International Swimming Hall of Fame, la \"Hall of Fame\" internazionale del nuoto."}
{"id": "124894", "revid": "767487", "url": "https://it.wikipedia.org/wiki?curid=124894", "title": "\u012a\u015bvara", "text": "\u012a\u015bvara \u00e8 un termine sanscrito dai molteplici significati perlopi\u00f9 collegati al verbo, sempre di lingua sanscrita, \"\u012b\u015b\" che possiede il significato di \"possedere\", \"governare\", \"comandare\".\nNell'ambito delle religioni dell'India, il verbo \"\u012b\u015b\" compare gi\u00e0 nell'antico \"\u1e5agveda\" (X, 63, 8) per indicare i poteri o i possedimenti dei vari \"Deva\", cos\u00ec come l'aggettivo \"\u012b\u015bana\" viene, sempre nel pi\u00f9 antico dei \"Veda\", ad indicare colui che \"regna\" (ad esempio collegato ad Indra, Soma, Mitra) ma solo con il pi\u00f9 tardo \"Atharvaveda\" (VII, 102, 1 e XIV, 6, 4) \"\u012b\u015bvara\" appare per la prima volta nella sua forma di sostantivo maschile come appellativo generico delle divinit\u00e0 vediche.\nA partire dalla \"Bhagavadg\u012bt\u0101\" \" \u012b\u015bvara\" diviene il titolo del \"Dio supremo\" e cos\u00ec verr\u00e0 utilizzato, nel periodo post-vedico e in ambito settario, per riassumere i differenti nomi della divinit\u00e0.\n\u012a\u015bvara nell'Induismo.\nPresso la religione induista, \u012a\u015bvara (dal sanscrito \u0908\u0936\u094d\u0935\u0930, \"Signore, controllore\"), o Ishvara (secondo una diffusa grafia anglosassone), chiamato anche \u012a\u015bvara Deva o anche Parame\u015bvara (\"Signore Supremo\"), \u00e8 un concetto filosofico che indica l'aspetto personale di Dio (il cui aspetto impersonale e senza forma o attributi \u00e8 invece chiamato \"Brahman\"). \nIshvara \u00e8 il Demiurgo o il Logos personificato, la Coscienza Assoluta del Brahman, il Signore della manifestazione che controlla e sostiene il Creato, o il Nous, la \"Mente Cosmica\", Colui che provvede alla creazione dei mondi, al loro mantenimento e alla loro dissoluzione. In questo senso \u012a\u015bvara pu\u00f2 essere identificato con le tre Persone della Trimurti (Brahm\u0101, Vi\u1e63\u1e47u, \u015aiva), in quanto assomma in s\u00e9 le principali funzioni delle tre divinit\u00e0 supreme induiste, spesso adorate come un'unica entit\u00e0. \u012a\u015bvara \u00e8 l'aspetto personale e monoteistico di Dio, adorato presso le maggiori religioni mondiali, che per amore dell'uomo si incarna e si rivela sotto nomi e forme diverse. Ishvara \u00e8 il supremo J\u012bva, l'Anima Suprema, piena di consapevolezza, trascendente alle illusioni di questo mondo. \u012a\u015bvara \u00e8 il Saguna Brahman, il Dio con forme ed attributi, perfetto, onnisciente, onnipotente e onnipervadente.\nVisioni di \u012a\u015bvara.\nNon tutte le sei Darshana credono in \u012a\u015bvara, il S\u0101\u1e43khya \u00e8 sostanzialmente una Darshana \"ateistica\" in quanto non contempla la divinit\u00e0 come oggetto della sua indagine.\nVisione duale.\nLe correnti devozionali induiste (quali, ad esempio, quella di Madhva del XIII secolo o quella degli Hare Krishna) sostengono che l'aspetto personale di Dio (\u012a\u015bvara) sia la Sua forma ultima e suprema, superiore all'aspetto impersonale (\"Brahman\"), e che la liberazione (qui intesa come eterna compagnia e contemplazione del Signore) sia ottenibile unicamente attraverso la devozione ed il servizio a Lui.\nVisione non-duale.\nLa filosofia dell'Advaita Ved\u0101nta (non-dualismo), pur considerando il Brahman la radice metafisica di tutto ci\u00f2 che esiste (Ishvara compreso), attribuisce non poca importanza all'aspetto personale di Dio. Essa afferma che sono fondamentali, oltre alla meditazione, anche l'amore e la devozione (\"Bhakti\") ad \u012a\u015bvara per potere realizzare la propria identit\u00e0 con il Brahman, ritrovando l'unione del proprio \u0100tman con esso, al di l\u00e0 dell'individualit\u00e0, superando ogni dualismo ed ottenendo cos\u00ec la liberazione (\"Moksha\").\nInfatti, nonostante l'Advaita miri ad emancipare l'individuo dalla necessit\u00e0 di qualunque supporto, essa sostiene che la liberazione sia ottenibile sotto la grazia del Signore, il quale la concede all'aspirante spirituale (\"sadhaka\") spesso sotto le sembianze del guru.\nUniversalit\u00e0.\nL'universalit\u00e0 del concetto di \u012a\u015bvara trova riscontro nel fatto che questo termine, integrato con diversi prefissi, viene utilizzato per indicare diverse Deit\u00e0 induiste.\nAlcuni esempi:\nTutti questi nomi, se si commuta la vocale finale -a in -i, diventano femminili e si riferiscono ai vari attributi di Ishvari, ossia Devi, la Madre Divina.\nSpesso \"\u012a\u015bvara\" viene utilizzato (senza alcun prefisso) come nome di \u015aiva (in particolare nello \u015aivaismo)."}
{"id": "124895", "revid": "301156", "url": "https://it.wikipedia.org/wiki?curid=124895", "title": "Impero portoghese", "text": "L'Impero portoghese (in portoghese: \"Imp\u00e9rio Portugu\u00eas\") fu, insieme all'Impero spagnolo, il primo impero coloniale mondiale della storia. Fu anche il pi\u00f9 longevo degli imperi coloniali d'oltremare, durando quasi seicento anni, dall'occupazione di Ceuta nel 1415 alla restituzione di Macao alla Cina nel 1999. Fu inoltre uno degli imperi pi\u00f9 vasti della storia.\nL'impero si sviluppava in numerosi territori, che oggi fanno parte di ben 53 Stati diversi. Dopo il secondo conflitto mondiale, inizi\u00f2 un processo di decolonizzazione. Il Portogallo per\u00f2 rifiutandosi di nuovo di concedere l'indipendenza alle proprie colonie, diede il via a un'aspra guerra di repressione, al termine della quale venne riconosciuta l'indipendenza di gran parte dei possedimenti d'oltremare, tra cui la Guinea-Bissau, l'Angola e il Mozambico, nonch\u00e9 gli arcipelaghi di Capo Verde e S\u00e3o Tom\u00e9 e Pr\u00edncipe.\nConfinando con la sola Castiglia, il Portogallo non aveva altra scelta che espandersi attraverso i mari. Questo scaten\u00f2 una corsa all'avanzamento tecnologico nella marineria che apr\u00ec le porte alla cosiddetta \"Et\u00e0 delle scoperte\".\nStoria.\nLo sviluppo nel XV secolo.\nLe truppe portoghesi presero Ceuta (battaglia di Ceuta) nel 1415 con una poderosa forza navale, agli ordini del re Giovanni I del Portogallo. Sempre sotto lo stesso re i portoghesi iniziarono a sfruttare le coste africane. In un primo periodo sia Giovanni I, che il suo figlio cadetto Enrico il Navigatore si occuparono della costruzione di basi a Madera e nelle Azzorre, queste ultime divennero in seguito importantissime, quando i navigatori portoghesi svilupparono la tecnica della \"volta do mar\" e Angra divenne una tappa obbligata sulla via del ritorno verso Lisbona. Solo successivamente iniziarono a spingersi pi\u00f9 a sud, oltre il Capo Bojador, grazie a Gil Eanes nel 1434. Dieci anni dopo le navi portoghesi sbarcarono sulle coste del Senegal, della Guinea, poi di Capo Verde, e alcune persino su quelle della Sierra Leone.\nTutte queste spedizioni organizzate dal principe Enrico il Navigatore, in cui le navi portoghesi esplorarono la costa occidentale dell'Africa, avevano l'obiettivo di mappare il territorio e di trovare merci (soprattutto spezie ma anche oro e schiavi). Nel 1479 con il trattato di Alc\u00e1\u00e7ovas, al termine della guerra di successione castigliana, i portoghesi si impossessarono del porto di Elmina nel Ghana, affermando il loro dominio sul golfo di Guinea e in generale su tutto l'Atlantico. Nel 1487, Bartolomeo Diaz doppi\u00f2 il capo di Buona Speranza e nel 1498 Vasco da Gama raggiunse l'India, stabilendovi i primi avamposti portoghesi. I portoghesi decisero perci\u00f2 di creare diverse basi fortificate lungo la rotta orientale per l'India, dando inizio a una espansione piuttosto aggressiva. Lungo le coste dell'Africa orientale, diversi piccoli stati musulmani (Mozambico, Kilwa, Brava e Mombasa) furono distrutti o divennero alleati del Portogallo.\nP\u00earo da Covilh\u00e3 raggiunse l'Abissinia nel 1490. Nell'oceano Indiano, una delle navi di Pedro \u00c1lvares Cabral scopr\u00ec il Madagascar che fu poi parzialmente esplorato da Trist\u00e3o da Cunha (1507); Mauritius fu scoperta nel 1507, Socotra venne occupata nel 1506 e, nello stesso anno Louren\u00e7o d'Almeida visit\u00f2 Ceylon.\nL'impero portoghese in Oriente venne riconosciuto con il trattato di Tordesillas (1494). I portoghesi stabilirono poi basi commerciali e avamposti a Goa, Malacca, nelle Molucche, a Macao e Nagasaki. Costretti a difendere le loro rotte commerciali sia dagli europei sia dagli asiatici, i portoghesi dominavano non soltanto i commerci tra Asia e Europa, ma anche quelli tra le varie regioni asiatiche, tra cui India, Indonesia, Cina, e Giappone.\nIn molti casi i missionari gesuiti seguirono i mercanti portoghesi cercando, con alterne fortune, di diffondere il Cristianesimo in Asia. Il Brasile venne scoperto nel 1500 da Pedro \u00c1lvares Cabral, e la colonizzazione vera e propria inizi\u00f2 intorno al 1530. Bench\u00e9 all'inizio fosse considerato meno importante dei territori asiatici, il Brasile divenne poi la colonia pi\u00f9 importante dell'impero, dalla quale i portoghesi potevano esportare oro, gemme preziose, zucchero, caff\u00e8 e altri prodotti agricoli.\nLa competizione e il declino.\nNel 1580, il re Filippo II di Spagna invase il Portogallo dopo una crisi di successione causata dalla morte di re Sebastiano del Portogallo, caduto in battaglia a Alcazarquivir in Marocco nel 1578. Alle Cortes de Tomar nel 1581, Filippo fu incoronato Filippo I di Portogallo, unendo le due corone e gli imperi d'oltremare sotto la dominazione spagnola degli Asburgo in un'unione dinastica iberica. A Tomar, Filippo promise di mantenere gli imperi giuridicamente distinti, lasciando l'amministrazione dell'Impero portoghese ai cittadini portoghesi, con un vicer\u00e9 del Portogallo a Lisbona che avrebbe provveduto ai suoi interessi. Filippo fece addirittura trasferire la capitale a Lisbona per un periodo di due anni (1581-83) poich\u00e9 era la citt\u00e0 pi\u00f9 importante della penisola iberica. Tutte le colonie portoghesi accettarono il nuovo stato di cose tranne le Azzorre, che sostennero Antonio, priore di Crato, un pretendente al trono portoghese che aveva ottenuto il sostegno di Caterina de' Medici in cambio della promessa di cedere il Brasile alla Francia. Le forze spagnole riuscirono infine a catturare le isole nel 1583.\nIl confine tracciato a Tordesillas tra i domini spagnoli e quelli portoghesi in Sud America fu sempre pi\u00f9 ignorato dai portoghesi, che si spinsero oltre, penetrando nel cuore del Brasile ed espandendo il loro territorio verso ovest. Le missioni esplorative furono condotte sia per iniziativa del governo portoghese sia per iniziativa di privati (i cosiddetti \"bandeirantes\"). Queste spedizioni durarono per anni avventurandosi in regioni sconosciute, inizialmente per catturare i nativi e costringerli alla schiavit\u00f9, per poi concentrarsi sulla ricerca di miniere d'oro, argento e diamanti.\nTuttavia, l'Unione iberica trascin\u00f2 il Portogallo nelle guerre che gli spagnoli stavano combattendo contro l'Inghilterra, la Francia e la Repubblica olandese, paesi che stavano iniziando in quegli anni a creare i propri imperi oltreoceano. La minaccia principale proveniva dagli olandesi, che erano impegnati in una guerra d'indipendenza contro la Spagna fin dal 1568. Nel 1581, le Sette Province Unite si proclamarono indipendenti dalla dominazione asburgica, inducendo Filippo II a proibire ai suoi domini il commercio con gli olandesi, incluso in Brasile dove gli olandesi avevano investito ingenti capitali nel finanziamento della produzione di zucchero.\nLe reti commerciali dell'Impero Spagnolo furono allora monopolizzate dai mercanti portoghesi, che si arricchirono grazie al commercio delle spezie dall'oriente e alla tratta degli schiavi africani, venduti sui mercati della Nuova Spagna a prezzi maggiori di quelli che si potevano ottenere in Brasile. In estremo oriente Manila fu incorporata nella rete commerciale Macao-Nagasaki, consentendo ai Macanesi di origine portoghese di agire come agenti commerciali per gli spagnoli filippini e di utilizzare l'argento spagnolo proveniente dalle Americhe nel commercio con la Cina.\nNel 1592, durante la guerra con la Spagna, una flotta inglese cattur\u00f2 una grande nave portoghese al largo delle Azzorre, la \"Madre de Deus\", carica di 900 tonnellate di merci provenienti dall'India e dalla Cina, per un valore stimato di mezzo milione di sterline (quasi la met\u00e0 del gettito fiscale inglese a quell'epoca).. Questo assaggio delle ricchezze orientali galvanizz\u00f2 l'interesse degli inglesi per l'estremo oriente. Nello stesso anno, Cornelis de Houtman fu inviato dai mercanti olandesi a Lisbona, per raccogliere quante pi\u00f9 informazioni possibili sulle Isole Molucche.\nGli olandesi alla fine si resero conto dell'importanza di Goa per scardinare l'Impero portoghese in Asia. Nel 1583, il mercante ed esploratore olandese Jan Huygen van Linschoten (1563 - 8 febbraio 1611), ex segretario dell'Arcivescovo di Goa, scrisse un volume che conteneva informazioni sulle rotte commerciali segrete dei portoghesi in tutta l'Asia, comprese le Indie orientali e il Giappone. Lo scritto pubblicato nel 1595; il testo fu poi incluso in volume pi\u00f9 grande pubblicato nel 1596 con il titolo \"Itinerario: voyage, ofte schipvaert van Jan Huygen van Linschoten naer Oost ofte Portugaels Indien, 1579\u20131592\". Gli olandesi e gli inglesi utilizzarono queste nuove informazioni per la loro espansione commerciale. Nel 1600 fu fondata la Compagnia inglese delle Indie Orientali e nel 1602 la Compagnia olandese delle Indie Orientali. Questi sviluppi permisero l'ingresso di compagnie commerciali privilegiate nelle Indie Orientali.\nGli olandesi iniziarono la loro offensiva oltremare, attaccando le colonie spagnole e portoghesi e dando inizio alla guerra olandese-portoghese, che sarebbe durato per oltre sessant'anni (1602-1663). Altre nazioni europee, come l'Inghilterra protestante, aiutarono l'Impero olandese nella guerra. Gli olandesi ottennero importanti vittorie in Asia e in Africa con l'assistenza di alleati indigeni, riuscendo a strappare ai portoghesi il controllo di Malacca, Ceylon e S\u00e3o Jorge da Mina. Gli olandesi ottennero anche il controllo della ricca regione produttrice di zucchero del nord-est del Brasile oltre che di Luanda in Africa, ma i portoghesi riuscirono a riconquistare questi territori dopo una lunga lotta.\nNel frattempo, nella penisola arabica, i portoghesi persero il controllo di Hormuz in un'offensiva congiunta dei safavidi e degli inglesi nel 1622, e l'Oman sotto gli Al-Ya'arubs cattur\u00f2 Mascate nel 1650. Gli omaniti continuarono a usare Mascate come base per le loro ripetute incursioni nell'Oceano Indiano, come la cattura di Forte Jesus nel 1698. In Etiopia e in Giappone negli anni Trenta del XVII secolo, la cacciata dei missionari da parte dei governi locali colp\u00ec duramente l'influenza portoghese in quelle regioni.\nBombay (l'attuale Mumbai) fu donata alla Gran Bretagna nel 1661 come parte della dote della Principessa portoghese Caterina di Braganza a Carlo II d'Inghilterra. La maggior parte dell'India settentrionale portoghese cadde nelle mani dell'impero Maratha nel 1739 quando il generale Maratha Chimnaji Appa sconfisse i portoghesi. Pi\u00f9 tardi il Portogallo conquist\u00f2 Dadra e Nagar Haveli nel 1779. Nel XVIII secolo gli inglesi riuscirono ad affermare il loro controllo sull'India, riducendo i territori portoghesi a Goa e altre piccole basi. Nel 1755 il terremoto di Lisbona, seguito da un maremoto, mise in ginocchio il paese, uccidendo 100.000 persone (su circa 275.000 abitanti). Ci\u00f2 ridusse notevolmente lo slancio coloniale portoghese. La colonia del Brasile rimase perci\u00f2 il cuore dell'impero, diventando inoltre la destinazione di una migrazione volontaria dall'Europa e di un'altra, forzata, di schiavi dall'Africa. Ci\u00f2 accrebbe notevolmente la popolazione della colonia che, oggi, rappresenta lo stato di lingua portoghese pi\u00f9 grande del mondo. Dal 1815 il Brasile fece parte del Regno Unito di Portogallo, Brasile e Algarve e nel 1822 divenne indipendente, con la creazione dell'Impero del Brasile ad opera di un principe portoghese, Pedro I.\nProprio alla vigilia del rilancio del colonialismo europeo nel XIX secolo, il Portogallo aveva ormai perso con il Brasile la maggior parte del suo impero, eccezion fatta per alcune basi costiere in Asia e Africa. Il Portogallo decise perci\u00f2 di aprire un nuovo ciclo coloniale espandendo i suoi avamposti in Africa, innescando una forte competizione con altre potenze europee presenti nell'area. Fu cos\u00ec che furono create le colonie che oggi corrispondono agli stati di Capo Verde, S\u00e3o Tom\u00e9 e Pr\u00edncipe, Guinea-Bissau, Angola e Mozambico.\nIl XX secolo e la fine.\nNegli anni successivi alla fine della seconda guerra mondiale, le altre nazioni europee cominciarono pi\u00f9 o meno volontariamente ad abbandonare i loro possedimenti coloniali. Il Portogallo, al contrario, decise di opporsi tenacemente al processo di decolonizzazione, diventando cos\u00ec l'ultima potenza coloniale a mantenere il controllo sulle sue colonie di maggiori dimensioni.\nNel 1961, tuttavia, l'India occup\u00f2 Goa, Diu e Daman, possedimenti portoghesi nella regione, mentre in Africa diversi gruppi ribelli scatenarono una guerra che dur\u00f2 per pi\u00f9 di un decennio. Il costo di una guerra difficile port\u00f2 alla caduta del regime autoritario di Salazar e del suo successore Caetano nel 1974 (la Rivoluzione dei Garofani). Uno dei primi atti del governo democratico subentrato a Caetano fu proprio la decisione di porre fine alla guerra e dare inizio ai negoziati con i ribelli.\nSubito dopo l'indipendenza, in Angola e Mozambico, le due colonie maggiori, scoppi\u00f2 una durissima guerra civile fra le forze governative comuniste (appoggiate da Unione Sovietica, Cuba e altri stati comunisti) e le forze ribelli (sostenute da Zaire, Sudafrica, e Stati Uniti). Anche Timor Est raggiunse l'indipendenza nel 1974 ma venne immediatamente occupata dalla vicina Indonesia fino al 1999.\nUfficialmente l'impero portoghese scomparve quando il Portogallo cedette Macao alla Cina nel 1999, in seguito alla scadenza di un contratto stipulato tra i due stati e simile a quello che univa Hong Kong al Regno Unito. Le sette ex-colonie portoghesi oggi sono stati indipendenti e, insieme al Portogallo, sono membri della Comunit\u00e0 dei Paesi di Lingua Portoghese (CPLP).\nI territori.\nDi seguito l'elenco dei territori dell'impero portoghese da \"occidente\" a \"oriente\".\nI territori appartenenti alla stessa regione geografica (come l'India, le enclave marocchine e cinesi o l'arcipelago indonesiano) sono identati e spaziati per essere meglio evidenziati. Per ogni colonia e insediamento vengono indicate le suddivisioni amministrativi e il nome antico portoghese (\"in corsivo\").\nAttorno al 1815, dopo l'epoca napoleonica e poco prima dell'indipendenza del Brasile, l'estensione dell'impero Portoghese tocc\u00f2 il suo massimo, attorno agli otto milioni di chilometri quadrati, costituiti al 97% proprio dal Brasile. Nel corso della seconda met\u00e0 dell'Ottocento il Portogallo, partendo dalle sue basi costiere, si espanse di nuovo verso l'entroterra dell'Angola e del Mozambico, tanto che nel 1975, al momento dell'indipendenza della maggior parte delle sue colonie, l'impero aveva raggiunto una estensione di quasi altri due milioni e 2000.000 chilometri quadrati.\nAsia e Oceano Pacifico.\nIndia.\nErano dipendenze del viceregno:"}
{"id": "124898", "revid": "339392", "url": "https://it.wikipedia.org/wiki?curid=124898", "title": "Ishwar", "text": ""}
{"id": "124903", "revid": "1543377", "url": "https://it.wikipedia.org/wiki?curid=124903", "title": "Atresia vaginale", "text": "L'atresia vaginale o agenesia vaginale \u00e8 una malformazione congenita caratterizzata dall'assenza totale o parziale della vagina.\nStoria.\nLa malformazione fu riscontrata da Mayer nel 1829, ma la definizione viene creata in seguito K\u00fcster nel 1910, e in seguito da Rokitansky, questo ha comportato alla nascita della sindrome denominata Rokitansky-Kuster-Hauser, che attualmente indica una forma particolare di agenesia vaginale, associata ad assenza dell'utero e presenza di ovaie funzionanti e genitali esterni (Sindrome di Rokitansky).\nEpidemiologia.\nL'incidenza \u00e8 stata stimata intorno ad 1 caso ogni 4.000-10.000 donne.\nEziologia.\nDeriva dalla mancata canalizzazione del tratto terminale di dotti di M\u00fcller (da cui deriva, nella donna, l'apparato genitale), da cui deriva l'organo. Si manifesta generalmente alla pubert\u00e0 poich\u00e9 il sangue mestruale non riuscendo a defluire all'esterno, determina ematometro (sangue che si raccoglie in utero), ematosalpinge (sangue nelle tube), causando coliche addominali. \u00c8 generalmente associata ad altre malformazioni degli organi dell'apparato urogenitale.\nDiagnosi.\nEsami diagnostici utili sono l'ecografia e la laparoscopia.\nTerapia.\nIl trattamento \u00e8 esclusivamente chirurgico, atto alla creazione di una neovagina. Tale procedura viene eseguita con l'utilizzo di diverse tecniche, fra cui quella del Vecchietti con la variante di Fedele, Busacca e Candiani, e la Abb\u00e9-McIndoe."}
{"id": "124906", "revid": "962682", "url": "https://it.wikipedia.org/wiki?curid=124906", "title": "Quorum", "text": "Il termine quorum indica il numero di partecipanti o elettori necessario affinch\u00e9 una votazione sia valida.\nIl termine \u00e8 mutuato dal latino \"quorum\" (\"dei quali\"), sottintendendo la frase suffissale \"\u00e8 necessaria la presenza o il voto\". \nDescrizione.\nIl quorum viene solitamente previsto nei casi in cui si voglia evitare che un'esigua minoranza di elettori possa prendere decisioni riguardanti l'intera collettivit\u00e0. Per questo motivo quasi tutti gli statuti di societ\u00e0 e associazioni prevedono quorum (a volte molto elevati) per decisioni importanti, come le modifiche statutarie o lo scioglimento.\nTipologie.\nNell'uso del termine in materia deliberativa o elettorale, possiamo distinguere due principali tipologie di \"quorum\", in conformit\u00e0 alle accezioni generalmente attribuitegli, cos\u00ec come desunto dalla corrente giurisprudenza:\nAd esempio una possibile applicazione potrebbe richiedere che almeno il 25% pi\u00f9 uno degli aventi diritto voti \"s\u00ec\" o che almeno il 25% pi\u00f9 uno degli aventi diritto voti \"no\".\n\u00c8 da notare che anche nel caso del quorum \"classico\", la votazione potrebbe passare con solamente il 25%+1 di voti \"s\u00ec\", se un ulteriore 25% di persone votasse no; in questo caso \u00e8 infatti palese la stranezza di un sistema che approva un giudizio anche se ci sono pi\u00f9 voti contrari a esso.\nIl vantaggio principale del quorum per opzione \u00e8 che risolve il problema del boicottaggio del quorum e che incentiva a partecipare alla votazione i votanti che hanno un'opinione chiara in favore o a sfavore della questione oggetto di voto.\nSabotaggio del quorum.\nQuando il quorum non viene raggiunto, la votazione non pu\u00f2 avere effetto sulla legislazione, o nessuno viene eletto, e non pu\u00f2 perci\u00f2 cambiare lo \"status quo\".\nQuindi coloro che sono a favore del mantenimento dello status quo hanno la possibilit\u00e0 di attuare una strategia ostruzionistica, detta anche \"sabotaggio del quorum\", consistente nel non partecipare, e nell'invitare altri a non prendere parte alla votazione.\nQuesta tattica \u00e8 spesso vantaggiosa, rispetto all'andare a votare per il mantenimento dello status quo, in quanto, a coloro che non vanno a votare per scelta, si aggiungono tutte quelle persone che solitamente non si esprimono perch\u00e9 disinteressate alle votazioni.\nNel mondo.\nPochissimi Paesi prevedono un \"quorum\" da raggiungere per la validit\u00e0 dei referendum abrogativi, cosa che invece succede in Italia. Ci\u00f2 non accade, ad esempio, in Svizzera e negli Stati Uniti, paesi che fanno ampio uso del referendum, specialmente a livello locale . In Europa 15 paesi adottano dei quorum per rendere validi i referendum, come consigliato dal report scritto nel 2005 dalla Commissione di Venezia del Consiglio d'Europa. \nIn alcuni paesi vi sono elezioni che prevedono un quorum perch\u00e9 la carica in discussione sia effettivamente assegnata. Ad esempio nel 2004 le elezioni presidenziali in Serbia fallirono pi\u00f9 volte il raggiungimento del quorum.\nItalia.\nNella legislazione italiana \u00e8 richiesto ad esempio in diritto pubblico per la validit\u00e0 del referendum abrogativo o per l'elezione del presidente della repubblica, ma vi sono anche esempi in altri campi come nel diritto societario. Non \u00e8 previsto alcun quorum strutturale per le elezioni politiche e per il \"referendum\" confermativo di cui all'art. 138 della Costituzione.\n\u00c8 stata lasciata libert\u00e0 di scelta ai Comuni per i referendum locali previsti dall'art. 8 del TUEL, e la percentuale di validit\u00e0 varia dal quorum zero fino al 70% degli aventi diritto. \nNell'identica situazione si trovano le regioni per i referendum sulle fusioni/unioni dei comuni; dopo numerosi referendum falliti, il Veneto ha completamente eliminato il quorum di validit\u00e0, diventando cos\u00ec la prima Regione a quorum zero su questa materia.\n\u00c8 previsto, invece, un quorum per il referendum abrogativo di una legge ordinaria e nei referendum per modificare i confini amministrativi delle regioni.\nNelle elezioni del Sindaco e del Consiglio comunale nei comuni fino a 15.000 abitanti, ove sia presente una sola lista, \u00e8 necessario il raggiungimento di un duplice quorum: il numero dei votanti non deve risultare inferiore al 50 per cento degli aventi diritto (quorum strutturale) e la lista deve aver riportato un numero di voti validi non inferiore al 50 per cento dei votanti (quorum funzionale). Qualora non si siano raggiunte tali percentuali, l'elezione \u00e8 nulla.\nNel corso delle elezioni del Presidente della Repubblica, come ad esempio nel 2022, si \u00e8 soliti osservare da parte della stampa un ampio uso \"improprio\" del termine \"quorum\" per riferirsi non ad un certo numero di voti necessari per considerare valido uno scrutinio (quorum che in realt\u00e0 non \u00e8 previsto), bens\u00ed per indicare il numero minimo di voti che un singolo candidato deve ottenere per essere eletto, ovvero la soglia imposta dalla maggioranza qualificata prima e dalla maggioranza assoluta poi. Tale utilizzo, sebbene non corrisponda al significato originario del termine, appare essersi consolidato nel tempo come significato secondario.\nSan Marino.\nIl quorum dal 1997 al 2014 era del 32% di affluenza; dal 2014 fino a maggio 2016 per convalidare un referendum a San Marino la maggioranza di una delle due preferenze doveva essere almeno il 25% dei cittadini aventi diritto di voto. In seguito ad un referendum abrogativo, dal 2016 \u00e8 stato totalmente eliminato il quorum di validit\u00e0. \nEuropa.\nIn gran parte dei referendum nazionali degli stati europei non esiste nessun quorum. Fanno eccezione Bulgaria, Italia, Malta, Polonia, Portogallo, Romania, Slovenia e Slovacchia, i quali hanno fissato un quorum di partecipazione al 50%, mentre nei Paesi Bassi \u00e8 del 30%. Caso a parte Ungheria, Lettonia, Lituania dove hanno sia il quorum di partecipazione al 50% che un quorum di approvazione, variabile dal 25% al 50%. Da segnalare il caso della Lituania che, per decisioni legate alla sovranit\u00e0, ha fissato il quorum di partecipazione al 75%. "}
{"id": "124908", "revid": "339392", "url": "https://it.wikipedia.org/wiki?curid=124908", "title": "NWOBHM", "text": ""}
{"id": "124910", "revid": "1226", "url": "https://it.wikipedia.org/wiki?curid=124910", "title": "Porta Sublime", "text": ""}
{"id": "124911", "revid": "1226", "url": "https://it.wikipedia.org/wiki?curid=124911", "title": "Porta ottomana", "text": ""}
{"id": "124912", "revid": "306856", "url": "https://it.wikipedia.org/wiki?curid=124912", "title": "Catalizzatori di Ziegler-Natta", "text": "I catalizzatori di Ziegler-Natta sono un'ampia classe di catalizzatori capaci di orientare selettivamente la stereochimica delle reazioni di polimerizzazione degli 1-alcheni (\u03b1-olefine), consentendo di ottenere polimeri isotattici o sindiotattici, secondo la reazione:\nLa loro scoperta frutt\u00f2 a Giulio Natta e Karl Ziegler il Premio Nobel per la chimica nel 1963.\nPreparazione.\nI catalizzatori di Ziegler-Natta sono sistemi ottenuti dalla reazione di due componenti:\nDalla scelta dei due reattivi e dalle loro proporzioni dipende la reattivit\u00e0 e la specificit\u00e0 del catalizzatore ottenuto; ad esempio il sistema formato da alogenuri di titanio e alluminio-alchili catalizza la formazione di polipropilene isotattico.\nTra i derivati dell'alluminio utilizzati per la preparazione dei catalizzatori di Ziegler-Natta si annoverano il metilalluminossano (MAO, di formula [CH3AlO]n)) e il trietilalluminio (C2H5)3Al."}
{"id": "124913", "revid": "1226", "url": "https://it.wikipedia.org/wiki?curid=124913", "title": "Porta Ottomana", "text": ""}
{"id": "124919", "revid": "845016", "url": "https://it.wikipedia.org/wiki?curid=124919", "title": "Fotomoltiplicatore", "text": "Un tubo fotomoltiplicatore \u00e8 un rivelatore elettronico di luce estremamente sensibile nell'ultravioletto, in luce visibile e nel vicino infrarosso. Il dispositivo \u00e8 talmente sensibile da potere rilevare un singolo fotone.\nFunzionamento.\nCostituito da un tubo in vetro al cui interno \u00e8 stato praticato il vuoto, in cui \u00e8 presente un anodo e diversi elettrodi che costituiscono i \"dinodi\", il funzionamento del fotomoltiplicatore si basa principalmente su due effetti: l'effetto fotoelettrico e l'emissione secondaria (cio\u00e8 l'elettromoltiplicazione). \nI fotoni colpiscono attraverso una finestra di ingresso una superficie chiamata \"fotocatodo\", ricoperta di uno strato di materiale che favorisce l'effetto fotoelettrico.\nA causa di questo effetto vengono emessi degli elettroni, chiamati \"fotoelettroni\" che sono focalizzati da un elettrodo verso lo stadio di moltiplicazione.\nQuesto stadio \u00e8 costituito da una serie di elettrodi ciascuno caricato ad un potenziale superiore al precedente.\nIl primo elettrone emesso per effetto fotoelettrico subisce una accelerazione a causa del campo elettrico e acquisisce energia cinetica. Quando l'elettrone colpisce il primo elettrodo del dinodo provoca l'emissione secondaria di diversi elettroni di minore energia. La struttura del sistema \u00e8 progettata in modo che ciascun elettrone emesso da un elettrodo venga accelerato e provochi l'emissione di diversi elettroni dall'elettrodo successivo. Si ha cos\u00ec un fenomeno a cascata per cui un singolo fotone che colpisce il tubo provoca il passaggio di moltissimi elettroni. Il guadagno G, cio\u00e8 il numero totale di elettroni prodotti per fotone incidente in un fotomoltiplicatore a n dinodi \u00e8:\nformula_1\ndove f \u00e8 il fattore di emissione di elettroni secondari di ogni dinodo.\nAl termine della sequenza di elettrodi gli elettroni colpiscono un anodo, ed un rapido impulso elettrico indica il rilevamento del fotone.\nI fotomoltiplicatori devono essere schermati magneticamente, in quanto un campo magnetico esterno (anche quello terrestre) pu\u00f2 deviare il percorso degli elettroni al suo interno. Solitamente la schermatura \u00e8 costituita da uno strato di Mu-metal.\nApplicazioni.\nL'amplificazione del dispositivo arriva a 108, il che significa che un impulso misurabile \u00e8 prodotto dai singoli fotoni. L'alto guadagno, il basso rumore intrinseco, l'estrema prontezza, l'elevata risposta in frequenza e l'ampia superficie sensibile fanno s\u00ec che questo dispositivo sia largamente usato in fisica delle particelle associato a scintillatori, in astronomia (dove, grazie alla loro rapidit\u00e0 di risposta sono utilizzati ad esempio per le occultazioni) e in medicina nella diagnostica per immagini. Il loro rimpiazzo con dispositivi a semiconduttore non \u00e8 ancora praticabile."}
{"id": "124921", "revid": "6392", "url": "https://it.wikipedia.org/wiki?curid=124921", "title": "Tubo fotomoltiplicatore", "text": ""}
{"id": "124929", "revid": "33689", "url": "https://it.wikipedia.org/wiki?curid=124929", "title": "\u00d3scar de la Hoya", "text": "Ha vinto la medaglia d'oro all'Olimpiade di Barcellona del 1992.\nConosciuto anche come \"The Golden Boy\", \u00e8 un pugile e promoter di incontri di boxe con la sua scuderia di pugili denominata \"Golden Boy Promotions\". Vincitore di medaglia olimpica nel 1992, ha vinto come pugile professionista ben dieci titoli mondiali in sei categorie di peso, record ineguagliato da nessun altro atleta di questa disciplina. \u00c8 stato nominato \"Fighter of the year\" 1995 da \"Ring Magazine\" ed ha raggiunto il terzo posto nella classifica \"Pound For Pound\" della stessa rivista nello stesso anno. \u00c8 largamente riconosciuto come uno dei pugili pi\u00f9 famosi del mondo. Ben 18 dei suoi match hanno superato l'incasso di dieci milioni di dollari in Pay Per View, mentre in totale i suoi incontri hanno fruttato un valore estimato di 696 milioni di dollari in PPV.\nDe La Hoya ha annunciato ufficialmente il suo ritiro il 14 aprile 2009, smentendo speculazioni su un suo possibile match contro il figlio del leggendario Julio C\u00e9sar Ch\u00e1vez, l'allora imbattuto Julio C\u00e9sar Ch\u00e1vez Jr. (poi battuto per il titolo mondiale dei medi da Sergio 'Maravilla' Martinez).\nNel 2014 \u00e8 stato introdotto nella International Boxing Hall of Fame.\nIl 20 agosto 2020 annuncia ufficialmente il suo ritorno sul ring all\u2019et\u00e0 di 47 anni.\nBiografia.\nLe origini e il dilettantismo.\nFiglio di una famiglia di emigrati messicani poverissimi, grazie alla boxe \u00e8 sfuggito alla violenza di strada della periferia di Los Angeles dove \u00e8 cresciuto. \u00c8 stato severamente allenato dal padre Joel che lo ha guidato nelle prime fasi della sua carriera. La madre, morta per cancro quando \u00d3scar aveva solo 17 anni, \u00e8 stata fonte di ispirazione durante tutta la sua vita.\nDe la Hoya comincia a boxare giovanissimo e nel 1989 conquista la medaglia d'oro nel prestigioso torneo \"Golden Gloves\", l'anno successivo diventa campione Americano, bissa successivamente questo successo nel 1991. Nel 1990 vinse i Goodwill Games a Seattle (nello stato di Washington); fu l'oro americano pi\u00f9 giovane di quella rassegna. Mamma Cecilia era gi\u00e0 malata e morr\u00e0 quasi tre mesi dopo: sul letto di morte il 'voto' della donna per la medaglia d'oro del figlio ai Giochi olimpici di Barcellona. Nel 1992, in effetti, diviene campione olimpico nei Giochi della XXV Olimpiade del 1992. L'anno prima a Sydney, in Australia, ai mondiali dilettanti Oscar era stato sconfitto ai punti al primo turno (ottavi di finale) dal tedesco Marco Rudolph, l'avversario poi battuto nella finale olimpica. Lascia il mondo del dilettantismo con l'eccezionale \"score\" di 223 vittorie e 5 sconfitte.\nDai superpiuma ai pesi welter.\nPassato professionista in quello stesso anno, la sua carriera comincia nella categoria superpiuma battendo il danese Bredahl Dopo solo 11 incontri da pro, con questa vittoria, De la Hoya si aggiudica il titolo di categoria versione WBO. Lo difende quindi contro l'italiano Giorgio Campanella (subendo proprio contro Campanella il primo knock down della sua carriera). Nel 1995 passa nei pesi leggeri battendo al secondo round per KO Paez e difendendo la corona WBO per quattro volte consecutive fino alla riunificazione del titolo IBF e WBO contro Rafael Ruelas (43-1-0). \u00c8 proprio nel match contro Ruelas che De la Hoya affronta il suo primo match contro una stella affermata e molto quotata della boxe mondiale: la sua vittoria al secondo round via KO tecnico mostra al mondo quanto non sia solo un giovane dallo straordinario talento ma gi\u00e0 un pugile di panorama mondiale.\nOscar De la Hoya VS Julio C\u00e9sar Ch\u00e1vez.\nDopo aver difeso altre due volte il suo titolo WBO decide di passare nei superleggeri e nel giugno del 1996 affronta il messicano Julio C\u00e9sar Ch\u00e1vez (all'epoca con il record di 96-1-1) per il titolo di questa categoria, versione WBC. A soli 23 anni De la Hoya cerca cos\u00ec il suo quarto titolo iridato in una terza categoria di peso cercando di entrare nella ristretta cerchia di pugili detentori di titoli mondiali in pi\u00f9 di due categorie di peso.\nIl match, arbitrato da Joe Cortez, subisce una svolta gi\u00e0 dopo un minuto della prima ripresa quando De la Hoya apre un profondo taglio all'arcata sopraccigliare sinistra di Ch\u00e1vez. Il detentore del titolo non riesce a ribaltare la gi\u00e0 difficile situazioni e viene colpito da altri diretti da parte di De la Hoya proprio sulla ferita: al quarto round Ch\u00e1vez viene fermato da Cortez per evidente impossibilit\u00e0 di continuare essendo completamente accecato dal sangue.\nDe la Hoya, a soli 23 anni, \u00e8 gi\u00e0 detentore di tre corone in tre diverse categorie di peso. Dopo una difesa volontaria contro l'imbattuto Gonzalez, De la Hoya, gi\u00e0 inserito nella classifica \"Pound For Pound\" da \"The Ring\", decide di entrare nella ristretta cerchia di coloro che vincono il titolo in quattro categorie diverse di peso tentando la scalata nei pesi welter assaltando il titolo WBC nelle mani del re indiscusso e numero uno della categoria Pernell Whitaker.\nOscar De la Hoya VS Pernell Whitaker.\nTalvolta imbrogliato dalla boxe mancina ed elusiva del coloured, De la Hoya riesce comunque a neutralizzarlo e a vincere per \"Unanimous Decision\" (con margini dai 4 ai 5 punti). L'esito sorprende abbastanza il pubblico e gli addetti ai lavori che han pi\u00f9 volte tacciato l'operato dei giudici troppo generoso per De la Hoya. Si parl\u00f2 pi\u00f9 volte di una rivincita fra Whitaker e De Hoya ma le successive inaspettate sconfitte del \"coloured\" americano hanno fatto scemare l'ipotesi. Dopo il quinto alloro in quattro categorie di peso, De la Hoya si stabilizza nei welter difendendo a pi\u00f9 riprese il titolo contro contender come H\u00e9ctor Camacho, nuovamente Ch\u00e1vez e il ghanese Ike Quartey portando il suo record a 29 vittorie.\nNel match contro Ike Quartey De la Hoya affronta un match molto duro in cui nella sesta ripresa i due finisco entrambi Knock Down. Proprio in questo match si realizza una splendida dodicesima ripresa caratterizzata da un down subito da Quartey e una prolungata azione a due mani del Golden Boy che costringe il ghanese a ribattere colpo su colpo appoggiato alle corde. La decisione di \"Split Decision\" per De la Hoya non convince tutti e si avanzano delle critiche sul giudizio dei giudici.\nNel 1999 De la Hoya, dopo parecchie difese del titolo, decide di affrontare riunificando il suo titolo WBC e quello IBF Felix Trinidad, peso welter portoricano imbattuto e caratterizzato da una boxe molto composta ma fortemente aggressiva.\n\"Il Match del Millennio\".\nIl match si presentatava estremamente interessante per via dei destini incrociati dei due pugili: entrambi vincenti contro Whitaker (prima De la Hoya, poi Trinidad in maniera pi\u00f9 convincente) e Camacho (prima De la Hoya, poi Trinidad), successivamente al loro match entrambi hanno battuto Fernando Vargas e Ricardo Mayorga e sono stati sconfitti da Bernard Hopkins. Oltre questo crocevia di incontri, Trinidad - De la Hoya \u00e8 stato un match caricato di molto hype in quanto si vedevano in essi due astri, seppur giovani, molto affermati nel panorama mondiale boxistico; l'eventuale match inoltre avrebbe sancito il vero re della categoria dei pesi welter.\nIl match si tiene al Mandalay Bay Resort di Las Vegas e De la Hoya attua una tattica elusiva fatta di continuo movimento e improvvise combinazioni al volto di Trinidad il quale ha risposto con una tattica fatta di pressing e aggressivit\u00e0. In vantaggio nei cartellini dei giudici (ma anche dei molti giornalisti presenti a bordo ring) fino alla settima ripresa, De la Hoya, per sua stessa ammissione sicuro di avere ampio margine, decide semplicemente di stare lontano da Trinidad affidandosi a colpi isolati a fine round: la giura punisce il suo comportamento eccessivamente elusuvio e Trinidad con abilit\u00e0 recupera il margine perduto vincendo con uno strettissimo verdetto via \"Majority Decision\"..\nLe polemiche del match del millennio.\nIl giudizio di Majority Decision a favore di Trinidad ha sollevato pi\u00f9 di qualche polemica, specialmente nell'entourage di De la Hoya. Il promoter di De la Hoya, Bob Arum, ha pi\u00f9 volte rivolto accuse contro il promoter di Trinidad, Don King, di aver \"fatto visita\" in casa del giudice Jerry Roth. Roth ha sempre respinto le accuse. Il \"Match Del Millennio\" ha avuto un introito di 71.4 milioni di dollari in pay Per View.\nLa seconda parte della carriera.\nDopo la prima sconfitta da pro, molto contestata dallo stesso De la Hoya, il Golden Boy perde di vista la boxe incidendo un disco di buon successo: la sua mancata preparazione sar\u00e0 evidente nel suo primo match contro l'imbattuto Shane Mosley, ex re de pesi leggeri, cui De la Hoya cede il passo nelle ultime tre riprese consegnandogli il vacante titolo WBC di categoria lasciato vacante da Trinidad.\nSconfitto due volte in tre match, dopo una pausa di nove mesi De la Hoya annuncia il cambio di allenatore in favore di Floyd Mayweather Sr.. Poco dopo ritorna in forma perfetta contro Arturo Gatti sconfiggendolo in sei round. Passato nei superwelter al limite dei 69,90\u00a0kg, il Golden Boy fa sua la quinta corona in cinque categorie di peso contro \"El Lince\", Javier Castillejo, pluridecorato campione europeo e mondiale dei superwelter. Riunificate la versioni WBC e WBA del titolo contro Campas il Golden Boy decide di affrontare l'allora ventiduenne Fernando Vargas.\nLa battaglia contro Vargas.\nDopo delle conferenze stampa molto accese fra i due, il match vede vittorioso De la Hoya che, dopo aver atterrato Vargas con un gancio sinistro alla tempia, completa l'opera finendo l'avversario con una serie a due mani alle corde nell'undicesima tornata del match. A riprova di quanto questo match sia stato importante per la carriera di De la Hoya, il commentatore HBO Jim Lampley ha pi\u00f9 volte indicato durante le fasi finali del match quanto il Golden Boy fosse vicino alla \"\"sua pi\u00f9 brillante e sensazione vittoria\" che lo ha riammesso nel giro dei pugili pi\u00f9 forti del mondo dopo le sue due sconfitte contro Trinidad e Mosley. Dopo questo incontro De la Hoya cerca con insistenza il rematch con Mosley nei superwelter per vendicare la sconfitta subita due anni prima nella categoria inferiore.Vargas verr\u00e0 poi trovato positivo al controllo antidoping successivo al suo match contro De la Hoya.\nDe la Hoya VS Mosley II.\nDe la Hoya - Mosley II, denominato non casualmente \"Redemption\", si conclude con la terza sconfitta da pro per il Golden Boy con un verdetto di \"Unanimous Decision\" (113 - 115 per tre volte, un verdetto ancora pi\u00f9 duro della \"Split Decision\" del primo match) e togliendo i titoli WBA e WBC dalle mani del Golden Boy. Ancora una volta un match di De la Hoya viene macchiato da strascichi polemici riguardanti la bont\u00e0 dell'operato dei giudici a bordo ring. Molti infatti evidenziano il maggior numero di colpi messi a segno da parte di De la Hoya come fotografia dell'operato inesatto da parte dei giudici e lo stesso De La Hoya in un primo momento decide di ricorrere alla giustizia sportiva per sovvertire l'esito dell'incontro. La vittoria di Sugar Shane Mosley non verr\u00e0 poi mai ufficialmente questionata nonostante il tam tam mediatico creato attorno al verdetto del match.\nLo scandalo BALCO.\nIl match con Shane Mosley verr\u00e0 macchiato nel 2007 da uno strascico dello scandalo BALCO. Secondo quanto riportato da Jeff Novitzky, investigatore del caso BALCO, Mosley avrebbe fatto uso di EPO fino a 5 giorni prima del match del 2003 contro De la Hoya. Mosley successivamente ammetter\u00e0 un uso inconsapevole di steroidi. De la Hoya non ha mai fatto menzione di voler agire legalmente per sovvertire l'esito del match in suo favore (l'esito dell'incontro diverrebbe o una squalifica per Mosley o un No Contest).\nDopo Mosley - De la Hoya II il \"Golden Boy\" tenta la scalata nei pesi medi conquistando WBO contro il tedesco Felix Sturm. Previsto come un match abbastanza facile, De la Hoya soffrir\u00e0 pi\u00f9 del previsto e riuscir\u00e0 a strappare il titolo al tedesco con un margine minimo. \u00c8 la sesta iride in sei categorie di peso: ci\u00f2 rimane ad oggi un record assoluto. Dopo essere diventato un campione di sigla De la Hoya tenta coraggiosamente la strada contro il detentore delle cinture WBA, WBC ed IBF: il trentottenne Bernard Hopkins.\nOscar De la Hoya VS Bernard Hopkins.\nBernard Hopkins si presenta a De la Hoya con un curriculum impressionante comprendente una striscia di imbattibilit\u00e0 lunga 10 anni che vanta fra le sue vittime anche Tito Trinidad.\nL'incontro si disputa il 18 settembre 2004 e De la Hoya viene atterrato da un potente gancio sinistro nel corso della nona ripresa mentre era gi\u00e0 in svantaggio su due dei cartellini dei tre giudici: \u00e8 l'unico Knock Out in carriera subito dal Golden Boy.\nDopo questo match il campione si ferma per pi\u00f9 di un anno e mezzo per intraprendere la carriera da manager fondando la Golden Boy Promotion, vero e proprio polo manageriale che ha nella sua scuderia pugili come Marco Antonio Barrera, Manny Pacquiao e gli stessi Mosley e Hopkins, eguagliando lo strapotere di manager come Bob Arum (ex manager di De la Hoya), Frank Warren e Don King.\n\"The World Awaits\" e gli ultimi due match della sua carriera.\n\u00d3scar de la Hoya torna nel maggio del 2006 rifacendo sua la corona WBC superwlter infliggendo tre atterramenti al campione Ricardo Mayorga nel giro di sei round.Ma \u00e8 nel novembre 2006 che si prospetta la clamorosa sfida fra il re dei pugili \"Pound For Pound\" Floyd Mayweather, Jr. e De la Hoya: l'attesa per il match \u00e8 fortissima (viene chiamata \"The World Awaits\") perch\u00e9 si ritrovano di fronte due dei pugili giudicati fra i pi\u00f9 forti degli ultimi 30 anni.\nMatch indicato da \"Sport Illustrated\" come il \"salvatore della boxe\"\", viene definito il match pi\u00f9 importante al di fuori della categoria pesi massimi nella storia della boxe: l'introito via \"pay per view\" sar\u00e0 maggiore anche a quello di Holyfield-Lewis di sette anni prima e supera anche come introiti De la Hoya VS Trinidad.\nCaratterizzato da una campagna pubblicitaria sterminata comprendente un \"Reality Show\" irradiato via \"YouTube\" e un tour promozionale che tocca venti citt\u00e0, De la Hoya VS Mayweather viene vissuto morbosamente dal popolo americano che vede in \u00d3scar l\"underdog\" ma anche l'unico che pu\u00f2 spezzare la striscia vincente dell'imbattuto re \"pound for pound\", campionissimo sul ring ma debole nel riscuotere successo fra il pubblico.\nDe la Hoya arriva al match dopo aver cambiato allenatore (da Floyd Mayweather Sr., licenziato dopo sei anni per aver chiesto un compenso astronomico per allenare il detentore del titolo contro suo figlio, a Freddie Roach), aver avuto uno sparring partner d'eccellenza (Shane Mosley) e in grandissima condizione atletica; inoltre il Golden Boy ha dalla sua il vantaggio di combattere in una categoria a lui nota.\nDe la Hoya vs Mayweather.\nIl match (6-5-2007), tenutosi al Mandalay Bay Resort a Las Vegas, \u00e8 abbastanza equilibrato e De la Hoya snatura la sua natura di incontrista per giocare un match di attacco facendo valere la sua maggior stazza e tenendo sempre il centro del ring; Mayweather risponde con una tattica elusiva e riesce a portare un numero di colpi leggermente maggiore rispetto al Golden Boy.\nProprio la pulizia dei colpi dell'attuale re \"Pound For Pound\" gli vale una vittoria per \"Split Decision\".\nDopo il match contro Floyd Mayweather, De la Hoya resta in attesa di una rivincita contro il campione americano. Nel dicembre 2007 Mayweather torna nei pesi welter per difendere la sua cintura contro il britannico imbattuto Ricky Hatton. Dopo il match De la Hoya e Mayweather siglano un precontratto per un match ai primi di settembre del 2008 senza alcun titolo in palio con un peso massimo di 150 libbre. Per restare in attivit\u00e0, De la Hoya annuncia un match il 3 maggio 2008 contro Steve Forbes stabilito sulle 150 libbre e annuncia conseguentemente un suo ritiro a dicembre contro un avversario ancora da stabilire.\nDopo aver battuto via Unanimous Decision Steve Forbes sotto l'ala del suo allenatore Floyd Matweathers Sr, De la Hoya apprende la definitiva decisione di Mayweather di concludere la propria carriera. Cancellato cos\u00ec il match settembrino con Mayweather, sono stati vagliati molti nomi quali possibili avversario in sostituzione del ritirato Mayweather (fra cui Miguel Cotto e Antonio Margarito). La scelta finale \u00e8 ricaduta su Manny Pacquiao.\nDe La Hoya vs Pacquiao.\nIl contratto siglato per il match (ridenominato \"Dream Match\") prevede un peso massimo di 147 libbre (66,7\u00a0kg). Ci\u00f2 ha portato a varie speculazioni da parte dei media sul possibile gap fisico in sfavore di Pacquiao, pugile di origini filippine che nel passato ha militato in categorie come i supermosca (53,4\u00a0kg) e che non ha mai superato il limite dei pesi leggeri durante tutta la sua carriera.\nIl giorno precedente al match i due pugili si presentano al peso facendo registrare 145 libbre per De La Hoya e 142 per Pacquiao. All'angolo del pugile messicano opera il suo nuovo trainer, Nacho Berenstain, assistito da Angelo Dundee, gi\u00e0 allenatore di Muhammad Ali e Sugar Ray Leonard, nell'angolo di Pacquiao invece \u00e8 immancabile la presenza del suo trainer Freddie Roach. L'incontro (6-12-2008) vede il dominio da parte del pugile filippino che scuote pi\u00f9 volte De La Hoya con combinazioni al volto e al corpo durante il passare dei round. Al settimo round De La Hoya piega un ginocchio e finisce quasi al tappeto, nell'ottavo la punizione inflitta da Pacquiao diventa ancora pi\u00f9 proibitiva per il corpo del suo avversario. Fra l'ottavo e il nono round l'entourage di De La Hoya con l'assenso del pugile decide di porre fine all'incontro evitando cos\u00ec al proprio assistito una punizione eccessiva.\nVita personale.\nDe la Hoya \u00e8 stato sposato con la ballerina Angelique Desbrow (che gli ha dato due figli: Jacob e Davon) e con l'attrice Shanna Moakler con cui ha avuto una bambina, Atiana Cecilia. Attualmente \u00e8 legato sentimentalmente alla cantante portoricana Millie Corretjer dalla quale ha avuto due figli.\nSul finire del 2007 sono state pubblicate svariate foto su internet ritraenti Oscar De La Hoya in abiti femminili, e spesso nelle foto appariva anche una donna, Mila Dravnel. Le foto sono state immediatamente giudicate false e \"fotoritoccate\" da parte dell'entourage di avvocati di De La Hoya mentre le donne partecipanti al party hanno seguitato a dire che in realt\u00e0 le foto erano vere e che avrebbero poi rivelato dettagli sulla notte in cui erano state scattate le fotografie.. Successivamente venne dimostrato che le foto erano in realt\u00e0 ritoccate e il caso cadde definitivamente con l'ammissione della Dravnel in cui ha dichiarato che in realt\u00e0 era tutta una menzogna.\nAnalisi di De la Hoya.\nDe la Hoya, tra i pi\u00f9 forti pugili dell'ultima generazione, soprannominato \"\"el chico de oro\", come professionista ha portato a termine 43 incontri perdendone solo cinque (dei 39 vinti ben 31 sono terminati per knockout).\nIl suo nick utilizzato dal presentatore \u00e8 \"The Pride Of East LA\" o \"The Golden Boy\"\".\n\u00c8 curioso notare che i primi trenta match affrontati da professionista sono risultati tutti vincenti: \u00e8 opinione comunque che il miglior De la Hoya sia quello del periodo da welter attorno a met\u00e0 anni '90.\nla sua boxe \u00e8 impostata in guardia normale nonostante lui sia un mancino (pi\u00f9 volte ha per\u00f2 combattuto da mancino, ad esempio contro Whitaker).\nDe la Hoya \u00e8 sempre stato avvantaggiato da una altezza ragguardevole (179\u00a0cm) che gli ha permesso di avere sempre un vantaggio considerevole di altezza contro la maggior parte dei suoi avversari; nonostante questo ha anche affrontato pugili pi\u00f9 alti di lui come Casillejo, Trinidad e Hopkins. la sua guardia \u00e8 generalmente abbastanza bassa e tiene il sinistro ad altezza sterno ondulandolo per far scattare il gancio sinistro, il suo miglior colpo.\nDotato di una pulizia nelle esecuzioni di 6-7 colpi consecutivi \u00e8 anche molto incisivo e potente nei colpi, al tutto abbina una notevole agilit\u00e0 e un eccellente gioco di gambe. De la Hoya \u00e8 inoltre un pugile dotato di una notevole resistenza ai colpi e resistenza: \u00e8 finito KO solo contro Hopkins e ha subito KD contro Campanella, Quartey e Valenzuela vendicandoli tutti con una vittoria.\nA De la Hoya \u00e8 sempre stato riconosciuto il merito di aver affrontato pugili valorosi e di aver sempre cercato il confronto con i pi\u00f9 forti della categoria: nel suo palmar\u00e8s figurano ben 25 fra ex campioni o attuali campioni mondiali e gi\u00e0 diversi pugili ritirati gi\u00e0 facenti parti della \"Hall of fame\"."}
{"id": "124935", "revid": "287204", "url": "https://it.wikipedia.org/wiki?curid=124935", "title": "Dinodo", "text": "I dinodi sono elettrodi impiegati in serie su fotomoltiplicatori ed elettromoltiplicatori. Ogni dinodo ha un potenziale maggiore di quello precedente.\nDalla superficie del dinodo si ha emissione secondaria di fotoni o elettroni."}
{"id": "124939", "revid": "123299151", "url": "https://it.wikipedia.org/wiki?curid=124939", "title": "Studebaker Avanti", "text": "La Studebaker Avanti \u00e8 una coup\u00e9 sportiva costruita dalla Studebaker Corporation di South Bend nell'Indiana dal 1962 al 1963.\nDescrizione.\nVenne progettata da una squadra di progettisti con a capo il famoso disegnatore industriale Raymond Loewy che, tra le altre cose, aveva disegnato per la Coca-Cola i distributori automatici e altre attrezzature destinate alla vendita. Alla fine ne risult\u00f2 un progetto dall'estetica completamente nuova e dal design radicale.\nLa carrozzeria era realizzata in poliestere rinforzato con fibra di vetro. Sotto questa superficie per\u00f2, a causa della situazione finanziaria nella quale versava la Studebaker, alla base rimaneva il telaio della Studebaker Lark Daytona che datava al 1953. Il motore disponibile era lo Studebaker small-block V8 di 4737\u00a0cm\u00b3 alimentato con un carburatore quadricorpo invertito Stromberg, in versione aspirata (Jet Thrust) o sovralimentata, con compressore centrifugo monostadio Mc Culloch (Super Jet Thrust). La potenza variava dai 235 ai 260\u00a0hp (SAE). Come dimensioni la vettura era molto simile alla Ford Mustang e nella versione sovralimentata era in grado di accelerare da 0 a 100\u00a0km/h in meno di 8 secondi e di raggiungere una velocit\u00e0 di oltre 240\u00a0km/h.\nNe furono prodotte solo 4.643 prima che la Studebaker chiudesse i suoi impianti di South Bend. La storia dell'Avanti per\u00f2 non si concluse con l'uscita della Studebaker dal mercato automobilistico. Due suoi concessionari di South Bend, Nate Altman e Leo Newman, acquistarono dalla casa il marchio \"Avanti\", gli stampi, tutte le parti rimanenti, gli attrezzi e anche una parte dello stabilimento per continuarne la produzione. Con loro collaborava anche Eugene Harding, gi\u00e0 ingegnere della Studebaker.\nNacque quindi la \"Avanti II\". Dotata di un motore Chevrolet Corvette aspirato da 5,4\u00a0L (327\u00a0in\u00b3), molto pi\u00f9 leggero del precedente. La vettura veniva costruita completamente a mano. Dal 1966 al 1975 sono stati prodotti solo 909 esemplari della vettura.\nNei primi anni ottanta la societ\u00e0 Avanti venne acquistata da Stephen Blake. La macchina venne dotata di un pi\u00f9 moderno telaio con sospensioni indipendenti e ne venne realizzato anche un modello decappottabile. La Societ\u00e0 di Blake per\u00f2 dichiar\u00f2 bancarotta nel 1986. La ditta venne allora acquistata da Michael Kelly che spost\u00f2 la produzione a Youngstown in Ohio. La nuova societ\u00e0 prosegu\u00ec la vendita dell'Avanti fino, approssimativamente, al 1991.\nDopo questa data ci furono altri tentativi di far rivivere la produzione delle Avanti, e sembra che pezzi di ricambio per queste vetture siano stati prodotti fino al 1999."}
{"id": "124940", "revid": "486946", "url": "https://it.wikipedia.org/wiki?curid=124940", "title": "La R\u00e9union", "text": ""}
{"id": "124941", "revid": "1924342", "url": "https://it.wikipedia.org/wiki?curid=124941", "title": "Backstreet Boys", "text": "I Backstreet Boys (anche abbreviati con la sigla BSB) sono un gruppo musicale statunitense formato a Orlando, in Florida, nel 1993 e composto da Nick Carter, Howie Dorough, Brian Littrell, AJ McLean e Kevin Richardson.\nIcone della musica pop e boyband pi\u00f9 amata su scala mondiale di fine anni novanta e primi anni duemila, ottennero grande fama dapprima in Europa e Canada con l'album di debutto \"Backstreet Boys\" del 1996 e successivamente negli Stati Uniti e nel resto del mondo con l'album \"Backstreet's Back\" del 1997. La consacrazione a popstar a livello globale arriv\u00f2 nel 1999 con l'album \"Millennium\" portato al successo dal singolo \"I Want It That Way\" e nel 2000 con l'album \"Black &amp; Blue\".\nDopo due anni di pausa dedicati alle carriere da solisti, il gruppo ritorn\u00f2 nel 2005 con l'album \"Never Gone\". Il 23 giugno 2006 Kevin Richardson lasci\u00f2 il gruppo per seguire altri interessi. I Backstreet Boys pubblicarono in seguito, come quartetto, i due album \"Unbreakable\" (2007) e \"This Is Us\" (2009).\nNel 2012, annunciarono il ritorno di Richardson e nel 2013, festeggiarono i primi venti anni di carriera, pubblicando il loro primo album indipendente \"In a World like This\". A gennaio 2015, pubblicarono il loro film-documentario dal titolo \"Backstreet Boys: Show 'Em What You're Made Of\". Il 17 maggio 2018, nel 25\u00ba anno di attivit\u00e0, ritornano col singolo \"Don't Go Breaking My Heart\" dell'album \"DNA\" pubblicato nel 2019.\nPer il loro considerevole successo internazionale, i Backstreet Boys sono stati eletti da \"Billboard\" e \"Rolling Stone\" come la pi\u00f9 grande ed iconica boyband di tutti i tempi. Hanno infatti venduto pi\u00f9 di 130 milioni di dischi in tutto il mondo, diventando cos\u00ec la prima boyband della storia per record di vendite e sono annoverati tra gli artisti con il maggior numero di vendite. Sono l'unica boyband e il secondo gruppo (dopo i Sade) a vantare 10 album nella \"Top 10\" della classifica statunitense \"Billboard 200\", di cui 3 alla posizione n. 1. Hanno piazzato 18 singoli nella \"Top 40\" della classifica \"Billboard Hot 100\", 16 singoli nella \"Top 10\" inglese e sono presenti attualmente da pi\u00f9 di 22 anni nella \"Pop Songs airplay\" di \"Billboard\". Hanno ottenuto 9 nomination ai Grammy Awards e vinto numerosi premi. Il 22 aprile 2013, sono stati onorati con la stella sulla Hollywood Walk of Fame.\nStoria.\nInizi, debutto e successo in Europa: \"Backstreet Boys\" (1993\u20131996).\nIspirato dal successo dei New Kids on the Block degli anni 80, il manager Lou Pearlman volle creare una propria boyband. Cos\u00ec dopo varie audizioni ad Orlando tra il 1992 e il 1993, trov\u00f2 Nick Carter, 12 anni, Howie Dorough, 19 anni e AJ McLean, 14 anni. A seguito dell'abbandono di due membri (Sam Licata e Charles Edwards), Kevin Richardson, di 21 anni, originario di Lexington nel Kentucky, entr\u00f2 nel gruppo nel marzo 1993. La formazione definitiva nacque il 20 aprile 1993, quando si un\u00ec Brian Littrell, di 18 anni, anche lui di Lexington, invitato telefonicamente dal cugino Kevin Richardson che lo aveva proposto a Pearlman.\nIl nome dato al gruppo fu quello di Backstreet Boys, dal \"Backstreet Flea Market\", un luogo di ritrovo dei teenager di Orlando. Il primo concerto dei Backstreet Boys, l'8 maggio 1993, fu seguito da 3000 ragazzi al SeaWorld a Orlando. Successivamente, Pearlman cominci\u00f2 a far esibire i cinque ragazzi con delle cover e alcuni pezzi inediti come \"Loverboy\", \"Tell Me That I'm Dreaming\" e \"Get Ready\" in assemblee studentesche, centri commerciali e show televisivi locali, assegnando il compito di manager a Johnny Wright, che aveva lavorato per i New Kids on the Block. Con il fallimento della Mercury Records, la band cambi\u00f2 casa discografica e contratt\u00f2 con la Jive Records nel febbraio 1994.\nNel giugno 1995, registrarono in Svezia \"We've Got It Goin' On\", il loro primo singolo per il mercato internazionale, canzone urban-pop scritta e prodotta da Denniz PoP e Max Martin. Il singolo ebbe un tiepido riscontro negli USA, piazzandosi alla numero 69 nella \u2018\u2019Billboard Hot 100\u2019\u2019; venne invece ben accolto in Europa, dove raggiunse la posizione numero 5 nelle classifiche di Germania, Austria, Francia, Svizzera e Paesi Bassi. Grazie al singolo \"Get Down (You're the One for Me)\", la band ricevette il suo primo Disco d'oro in Germania. Il 6 maggio 1996, usc\u00ec in Europa e in Canada l'album di debutto, intitolato \"Backstreet Boys\", che arriv\u00f2 inaspettatamente nelle vette delle classifiche europee. Per promuovere l'album I cinque ragazzi tennero un tour europeo di cinque mesi partecipando da ospiti a festival e show televisivi.\nLa popolarit\u00e0 in Europa crebbe vertiginosamente e i Backstreet Boys vinsero il loro primo MTV European Music Awards come artisti internazionali in Germania; il singolo \"I'll Never Break Your Heart\" divenne Disco d'oro e singolo alla numero 1 in Austria. Il gruppo si aggiudic\u00f2 il suo primo album di platino in Germania e in Italia il Disco d'oro.\nAltri singoli estratti dall'album di debutto furono \"Quit Playing Games (With My Heart)\", che raggiunse la posizione numero 1 in Germania, Austria e Svizzera e la numero 2 nella classifica inglese, e infine \"Anywhere for You\", che ottenne la posizione numero 3 in Germania e la numero 4 nel Regno Unito.\nRitorno negli Stati Uniti: \"Backstreet's Back\" (1997-1999).\nNel 1997 il fenomeno Backstreet Boys esplose anche negli Stati Uniti. La Jive e Pearlman decisero cos\u00ec di riportarli in patria, dopo aver venduto in tutto il mondo 8,5 milioni di dischi. Pubblicarono il 12 agosto 1997 il loro secondo album, \"Backstreet's Back\", anticipato a giugno dal primo singolo \"Everybody (Backstreet's Back) \", a cui seguirono le hit \"As Long as You Love Me\" e \"All I Have to Give\". Per gli USA, la band rilasci\u00f2 una versione dell'album che univa i successi del primo con quelli del secondo album.\nTale riedizione si afferm\u00f2 in modo fortemente positivo nelle classifiche statunitensi, raggiunse la posizione numero 2 nella Billboard 100 mentre \"Backstreet\u2019s Back\" debutt\u00f2 alla numero 1 in Germania, Norvegia, Svizzera, Finlandia e Austria. I due album vendettero in tutto circa 28 milioni di copie in tutto il mondo (14 milioni di copie negli USA). Nel dicembre 1997, la band intraprese il \"Backstreet's Back Tour\", composto da 60 citt\u00e0 in 20 paesi diversi per la promozione dell'album.\nIn Italia, si esibirono dal vivo al Festival di Sanremo 1998 in qualit\u00e0 di super ospiti, dove ricevettero il 4 volte Disco di Platino italiano per l'album \"Backstreet's Back\" in un Teatro Ariston preso d\u2019assalto dai fan.\nNel maggio del 1998, Brian si sottopose ad un'operazione a cuore aperto a causa di una malformazione congenita, causando il posticipo della parte americana del tour poich\u00e9 rimase in ospedale quasi 8 settimane. I Backstreet Boys cancellarono inoltre un'apparizione in Minnesota, a seguito della scomparsa della sorella di Howie per lupus. Nell'ottobre 1998, la band ricevette le chiavi della citt\u00e0 dal sindaco di Orlando, Florida come gesto di riconoscenza per il concerto tenuto a favore delle vittime del tornado che aveva sconvolto la zona. Sempre nello stesso anno, i cinque ragazzi citarono in causa giudiziaria il loro manager Pearlman, accusandolo di falsa testimonianza e grave frode dei guadagni del gruppo.\nIl 1\u00ba febbraio 1999, i Backstreet Boys ricevettero il loro primo Disco di Diamante dalla RIAA per la vendita di 14 milioni di copie dell'album di debutto negli Stati Uniti.\n\"Millennium\": il successo planetario (1999-2000).\nIl 18 maggio 1999, i Backstreet Boys pubblicarono il terzo album \"Millennium\", che vendette 1,13 milioni di copie nella sua prima settimana, e divenne di conseguenza detentore del record di maggior numero di copie vendute nella prima settimana di vendita. L'album domin\u00f2 le classifiche di tutto il mondo, stabilizzandosi alla numero 1 in ben 25 nazioni.\n\u00c8 stato certificato dalla RIAA 11 volte Disco di Platino il 22 dicembre 1999 per aver venduto 11 milioni di copie negli Stati Uniti.\nIl primo singolo \"I Want It That Way\" riscosse un enorme successo, raggiunse infatti la numero 1 in pi\u00f9 di 18 paesi ed \u00e8 tutt'oggi considerato il pi\u00f9 grande singolo di una boyband di tutti i tempi, secondo \"Billboard\". Seguirono i successi di altri tre singoli: \"Larger Than Life \", \"Show Me the Meaning of Being Lonely \" e \"The One\".\nOltre i dischi d'oro e di platino aggiudicatosi in 45 nazioni, \"Millennium\" fu nominato a 5 Grammy Award, tra cui la categoria \"Miglior Album dell'Anno\"; tra i vari premi, i BSB vinsero 4 Billboard Music Awards 1999 nelle categorie \"Album dell'anno\", \"Album Artista dell'anno\", \"Album Artista Duo/Gruppo dell'anno\" e \"Artista dell'anno\".\nIl 2 giugno 1999, la band intraprese il tour mondiale Into the Millennium Tour, che registr\u00f2 115 show sold out in 84 citt\u00e0, 39 dei quali in poche ore, vendendo 765.000 biglietti nel giro di pochi minuti, e dovendo cos\u00ec aggiungere ulteriori date, alle quali partecip\u00f2 in apertura dei concerti negli USA l'attrice e cantante Mandy Moore.\n\"Millennium\" fu l'album pi\u00f9 venduto nel 1999 negli Stati Uniti e con oltre 30 milioni di copie vendute, \u00e8 il secondo album pi\u00f9 venduto degli anni Novanta a livello mondiale, alle spalle soltanto di \"\" di Whitney Houston con altri artisti.\nColpita dall\u2019enorme successo del gruppo, la Sony BMG, che gi\u00e0 possedeva il 20% della Jive, offr\u00ec ai cinque ragazzi un esorbitante contratto di 3 miliardi di dollari, e nello stesso tempo, la firma negozi\u00f2 un contratto da 10 milioni di dollari. Alla fine del 1999, i Backstreet Boys ebbero problemi con la Jive, e si trovarono cos\u00ec a rinnovare il contratto con la Sony.\n\"Black &amp; Blue\" (2000-2001).\nNel novembre 2000, il gruppo pubblic\u00f2 il quarto album, \"Black &amp; Blue\", intitolato cos\u00ec su proposta di Brian dopo che i ragazzi a Los Angeles vennero fotografati vestiti di nero con alle spalle un muro blu. Per promuovere Black &amp; Blue, i Backstreet Boys viaggiarono in giro per il mondo in 100 ore visitando Europa, Giappone, Australia, Sudafrica, Brasile e Stati Uniti; 55 ore furono utilizzate per il viaggio in aereo, mentre le rimanenti 45 per le apparizioni in pubblico. L'album debutt\u00f2 con 1,6 milioni di copie vendute nella prima settimana in America, certificando dunque il Disco di Platino e facendo cos\u00ec dei 5, la band con maggiore numero di copie di album venduti nella prima settimana di vendita. \"Black &amp; Blue\" vendette pi\u00f9 5 milioni di copie in tutto il mondo nella settimana iniziale. Composto da 13 canzoni, sei delle quali furono scritte da ogni membro del gruppo e due scritte da tutto il gruppo - fu premiato disco d'oro in 10 paesi in tutto il mondo nella prima settimana d\u2019uscita.\nNella sua prima settimana, il primo singolo \"Shape of My Heart\" fu trasmesso da 170 stazioni radio statunitensi nella loro Top 40 e conquist\u00f2 le top 5 delle classifiche di Italia (numero 1), Svezia (numero 1), Norvegia (numero 1), Canada (numero 1), Germania (numero 2), Svizzera (numero 4), Austria (numero 5) e Paesi Bassi (numero 5), vendendo pi\u00f9 di 15 milioni di copie in tutto il mondo.. Il secondo singolo \"The Call\" arriv\u00f2 in cima alla Top 10 nel Regno Unito e il terzo singolo \"More Than That\" nella Top 20.\nIl 28 gennaio 2001, la band esegu\u00ec l'inno nazionale americano al Super Bowl XXXV a Tampa, Florida.\nSempre nel 2001, i Backstreet Boys annunciarono la vendita dei biglietti per il Black &amp; Blue Tour. Alcune parti del tour andarono in onda in uno speciale della rete televisiva CBS, \"The Backstreet Boys: Larger Than Life\".\nLa seconda parte del tour (ovvero quella estiva) fu sospesa, poich\u00e9 AJ McLean decise di ricoverarsi in clinica a causa di abuso di droga e alcool. Il tour fu cos\u00ec rinviato a settembre dello stesso anno. A causa della scomparsa di un ballerino della crew, Daniel Lee, negli attacchi dell'11 settembre 2001 alle Torri Gemelle, tutte le altre date rimanenti del tour vennero cancellate; ma per dare il loro tributo al loro compagno e al resto delle vittime di New York, quel giorno i Backstreet Boys tennero un concerto a Toronto, dove radunarono 5000 fan.\nLa prima raccolta: \"Greatest Hits: Chapter One\" (2001).\nNell'ottobre 2001, i BSB pubblicarono il primo Greatest Hits della loro carriera: \"\", contenente tutti i loro maggiori successi. Nonostante la band lo ritenesse prematuro e volendolo far uscire due anni dopo, per festeggiare il decimo anniversario della loro carriera, per volere delle casa discografica fu distribuito prima. L'album registr\u00f2 pi\u00f9 di 6 milioni di copie vendute in tutto il mondo e la sua hit inedita \"Drowning\" arriv\u00f2 nelle Top 10 di molti Paesi.\nCarriera da solisti (2002-2004).\nTerminata la promozione di \"Greatest Hits: Chapter One\", i Backstreet Boys decisero di prendere una pausa. Nel 2002, usc\u00ec il primo album solista di Nick Carter \"Now or Never\". L'album si piazz\u00f2 alla numero 17 nella \"Billboard\" 200 e fu premiato Disco d'oro.\nDurante la pausa, Kevin fu protagonista nel musical di Broadway \"Chicago\", mentre Brian, Howie, e AJ lavorarono ognuno ad un proprio album solista. Nel dicembre 2003, AJ McLean fu ospite all\"'Oprah Winfrey Show\", dove per la prima volta parl\u00f2 pubblicamente dei suoi problemi con l'alcool e la droga. Il resto della band fece una sorpresa ad AJ, entrando in studio e realizzando cos\u00ec la loro prima apparizione della band tutti insieme dopo quasi due anni di assenza. Cos\u00ec la band ritorn\u00f2 in studio per iniziare a registrare un nuovo album, che annunciava il loro attesissimo ritorno sulle scene musicali internazionali.\nNel 2004, i Backstreet Boys iniziarono dunque a fare una serie di tour promozionali per promuovere il loro ritorno in diverse citt\u00e0 dell'Asia toccando Pechino, Shanghai, Tokyo, e Manila. Dopodich\u00e9, visitarono Citt\u00e0 del Messico, suonando per la prima volta nuovi pezzi musicali contenuti nel loro nuovo album.\nL'atteso ritorno con \"Never Gone\" e l'abbandono di Kevin (2005-2006).\nDopo tre anni di silenzio, I BSB ritornarono con il singolo \"Incomplete\", che usc\u00ec nelle stazioni radio il 1\u00ba aprile 2005 come brano di anticipo del nuovo album; l'atteso ritorno del gruppo fece raggiungere il singolo nelle top 10 di molti paesi tra cui la posizione numero 1 in Australia e la numero 2 in Italia.\nL'album \"Never Gone\", la cui registrazione aveva richiesto pi\u00f9 di un anno di tempo, usc\u00ec il 14 giugno 2005 e debutt\u00f2 alla numero 3 della classifica Statunitense con 291.000 copie vendute nella prima settimana, e n.1 in Giappone, Pakistan, Germania, India, Cile, Brasile e Corea del Sud. Il \"Never Gone Tour\" cominci\u00f2 a luglio da West Palm Beach in Florida e interess\u00f2 per la prima volta anche l'Australia.\n\"Never Gone\" vendette oltre 10 milioni di copie nel mondo. e vinse il disco di platino negli Stati Uniti, Canada e Giappone.\nIl secondo singolo estratto \"Just Want You to Know\" raggiunse la top 10 in Regno Unito, e la n. 70 di Billborad Hot 100. Il terzo singolo internazionale \"I Still...\" debutt\u00f2 alla n.1 della Classifica Internazionale Singoli in Giappone con 2.182 copie vendute: si tratt\u00f2 del primo singolo internazionale di sempre ad entrare al n.1 alla classifica nella storia Giapponese. Il terzo singolo Statunitense, \"Crawling Back to You\" arriv\u00f2 alla n.30 nella Billboard Adult Contemporary charts.\nIl 2 maggio 2006, Brian Littrell pubblic\u00f2 il suo primo album da solista \"Welcome Home\", omonimo del primo singolo da esso estratto. Sia l'album che il singolo andarono alla top 3 alla \"Billboard Christian Charts\", mentre il brano \"In Christ Alone\" raggiunse la posizione della stessa classifica.\nIl 23 giugno 2006, Kevin Richardson lasci\u00f2 il gruppo. La band dichiar\u00f2 che Kevin desiderava seguire altri interessi. Nonostante altri cantanti si fossero proposti per sostituirlo, i membri rimanenti rifiutarono e dichiararono che Kevin sarebbe stato il benvenuto qualora avesse deciso di tornare.\n\"Unbreakable\" (2007).\nIl sesto album dei Backstreet Boys include diversi generi musicali che vengono combinati con altri che riprendono quelli dance-pop degli anni novanta con influenze pop-rock. \"Unbreakable\" fu ufficialmente lanciato il 30 ottobre 2007 globalmente, mentre in Italia usc\u00ec anticipatamente il 26 ottobre 2007.\nIl primo singolo estratto fu \"Inconsolable\", che raggiunse la 21\u00aa posizione della US Adult Contemporary e l'86\u00aa della Billboard Hot 100 e in Italia la posizione numero 2, la pi\u00f9 alta posizione raggiunta del brano. Il secondo singolo \"Helpless When She Smiles\", raggiunse la 52\u00aa posizione della US Adult Contemporary.\nL'album debutt\u00f2 alla 7\u00aa posizione della Billboard 200 con un totale di 81\u00a0000 copie vendute nella sua prima settimana di uscita. Successivamente, il gruppo tenne l\"'Unbreakable Tour\", tour mondiale di 100 date.\n\"This Is Us\" (2009).\nNell'ottobre 2009 i BSB tornarono con \"This Is Us\", il loro settimo lavoro di studio.\nDopo gli album (\"Never Gone\" e \"Unbreakable\"), pi\u00f9 indirizzati verso uno stile pop-rock sperimentale, il gruppo si reinvent\u00f2 e punt\u00f2 su un nuovo sound dance-R&amp;B. Per realizzare questo nuovo progetto, i ragazzi si rivolsero a RedOne (gi\u00e0 produttore di Lady Gaga e Sean Kingston), T-Pain e Ryan Tedder degli OneRepublic.\nIl primo singolo estratto, \"Straight Through My Heart\", con un video ispirato alla saga di \"Twilight\", conquist\u00f2 la prima posizione della classifica Billboard. Il secondo singolo estratto fu \"Bigger\", prodotto da Max Martin, con un video girato in Giappone.\nAd inizio novembre, il gruppo intraprese il tour mondiale chiamato \"This Is Us Tour\".\nL'album fu certificato Disco di platino in Giappone.\n\"NKOTBSB\" e il ritorno di Kevin (2010-2012).\nL'idea di una collaborazione con i New Kids on the Block scatur\u00ec nel giugno del 2010, quando i Backstreet Boys raggiunsero i colleghi durante una data del loro tour e interpretarono insieme \"I Want It That Way\". La partecipazione agli American Music Awards 2010 sanc\u00ec ufficialmente la collaborazione tra le due band che nell'estate del 2011 furono sullo stesso palco con il \"NKOTBSB Tour\".\nNell'aprile 2012, Kevin Richardson fece ritorno definitivo nella band, riportando cos\u00ec i Backstreet Boys alla formazione originale.\nIn concomitanza al tour, usc\u00ec la raccolta \"NKOTBSB\", contenente i pi\u00f9 grandi successi di entrambi i gruppi, pi\u00f9 tre inediti.\n\"In a World like This\" e 20\u00ba anniversario (2013-2014).\nI Backstreet Boys festeggiarono i loro primi 20 anni di carriera il 20 aprile 2013, con un evento celebrazione con i fan a Hollywood. Durante l'evento furono presentati in anteprima alcuni brani del nuovo album \"In a World like This\", il loro primo album indipendente registrato a Londra e Los Angeles, la cui pubblicazione era prevista per il successivo 30 luglio. Sempre nell'occasione del 20\u00ba anniversario, il gruppo fu onorato con la prestigiosa stella sulla Hollywood Walk of Fame, il 22 aprile 2013 con una cerimonia davanti ai fan, ai produttori e ai familiari.\nL'album raggiunse la posizione numero 5 della Billboard 200.\nDa quest'album furono estratti due singoli: \"In a World like This\" e \"Show 'Em (What You're Made Of)\". Esclusivamente per il mercato italiano, fu scelto come secondo singolo \"Madeleine\", brano che tratta il tema del bullismo e che i Backstreet Boys presentarono dal vivo durante la finale della quarta edizione di Io Canto il 10 novembre 2013.\nL\"'In a World like This Tour\" registr\u00f2 tra le varie tappe internazionali, concerti sold out anche in Israele. Le tappe americane del tour vengono aperte dalla superstar Avril Lavigne.\nFilm-documentario e collaborazione con i Florida Georgia Line (2015-2017).\nIl 30 gennaio 2015 negli USA, il 26 febbraio in Europa e il 28 marzo 2015 nel resto del mondo, usc\u00ec nei cinema il film-documentario \"Backstreet Boys: Show 'Em What You're Made Of\". Raccontato in prima persona dagli stessi componenti, il film ripercorre tramite video inediti la storia del gruppo lungo i venti anni di carriera dagli inizi fino alla registrazione di \"In a World like This\", toccando inoltre parti molto personali, come la morte del padre di Kevin quando lui ebbe diciannove anni, i problemi giovanili di alcool e droga di AJ, la lotta di Brian contro i problemi alle corde vocali, la scomparsa della sorella di Howie, i problemi familiari di Nick e la battaglia legale del gruppo contro Lou Pearlman. Diretto da Stephen Kijak, il film incass\u00f2 2.837.800 dollari.\nDurante il 2015, Howie, Nick e AJ furono impegnati nelle riprese di un film chiamato \"Dead 7\", insieme ad altri membri di altre boyband, come Joey Fatone e Chris Kirkpatrick (NSYNC), Jeff Timmons (98 Degrees) e Erik- Michael Estrada (O-Town). Il film fu trasmesso per la prima volta il 1\u00ba aprile 2016 su SyFly, negli Stati Uniti.\nIl 19 agosto 2016 fu pubblicata la canzone intitolata \"God, Your Mama and Me\", in collaborazione con i Florida Georgia Line. Il brano raggiunse la posizione numero 46 della Billboard Hot 100 e fu certificato disco di Platino ad agosto 2017.\nDal 3 al 7 maggio 2018 intrattennero per la sesta volta la \"Backstreet Boys Cruise\", con itinerario da Miami a Grand Turk. La crociera aveva registrato il tutto esaurito gi\u00e0 diversi mesi prima della realizzazione.\n\"Vegas Residency Show\", 25\u00ba anniversario e l'album \"DNA\" (2017-2019).\nNel 2016, Nick Carter aveva annunciato una serie di 9 \"residency show\" nel The AXIS Auditorium di Las Vegas. Il 23 settembre venne confermato il nome degli show: \"\". La serie di concerti, preceduta da un pre-show a iHeartRadio, inizi\u00f2 il 1\u00ba marzo 2017 e fu protratta al 1\u00ba luglio, comprendendo 27 delle loro canzoni pi\u00f9 famose con coreografie. Per il successo ottenuto, nel febbraio 2018 il numero degli show venne ampliato con ulteriori date fino ad aprile 2019, per un totale di 80 show.\nIl 17 maggio 2018, nel 25\u00ba anno di carriera, pubblicarono il singolo \"Don't Go Breaking My Heart\", annunciato dai canali social del gruppo nei due giorni precedenti.. Il singolo sanc\u00ec il ritorno dei BSB nella \"Pop Songs airplay\" di Billboard dopo il singolo \"Inconsolable\" del 2007 e ottenne la nomination ai Grammy Awards 2019 per il Grammy Award alla miglior performance pop di un duo o un gruppo.\nIl 25 gennaio 2019 pubblicarono il nono album in studio \"DNA\", da cui erano gi\u00e0 stati estratti anche i singoli \"Chances\", \"No Place\" e \"Breathe\". L'album \u00e8 in promozione dall'11 maggio 2019 col \"DNA World Tour\", il primo tour dei Backstreet Boys ad interessare solo le maggiori arene indoor di Europa e Nord America dopo 18 anni. Il tour \u00e8 stato successivamente esteso anche ad Asia, America Latina e Oceania e nuovamente al Nord America, ampliando il calendario dei concerti fino a ottobre 2020. DNA ha debuttato alla posizione n.1 nella classifica statunitense Billboard 200, come terzo album in vetta della classifica dopo gli album \"Millennium\" (1999) e \"Black &amp; Blue\" (2000) e ottavo album consecutivo dei Backstreet Boys in classifica.\nL'8 aprile 2019, annunciarono una mostra al Grammy Museum, inaugurata due giorni dopo, in cui vennero esposti al pubblico costumi e memorabilia della loro carriera. Sempre lo stesso mese, preannunciarono la registrazione di un album di cover natalizie.Per festeggiare i vent'anni dall'uscita di \"Millennium\", I Backstreet Boys hanno inciso un arrangiamento inedito di \"I Want It That Way\". Il 17 maggio 2019, giorno antecedente al ventesimo anniversario dell'album, il gruppo ha pubblicato infatti una versione acustica del brano con chitarra, disponibile sia sul canale ufficiale YouTube che su altre piattaforme di streaming musicale.\n\"DNA World Tour\", interruzione per la pandemia e \"Matches\" (2019-2020).\nL'11 maggio 2019 inizia a Lisbona il loro \"DNA World Tour\", che li vedr\u00e0 coinvolti in tantissime citt\u00e0 del mondo fino a quando la pandemia di COVID-19 non li costringer\u00e0 ad interrompere il tour, nel marzo 2020, nel periodo in cui erano in Sudamerica, postponendo le date annunciate a quando la situazione sar\u00e0 migliorata. Nel frattempo, durante il periodo di quarantena, trovano comunque il modo di intrattenere i fan, ad esempio cantando il loro successo \"I Want It That Way\" ognuno in casa propria ed unendo i video. Nel dicembre 2020 esce il singolo \"Matches\", che vede la boyband duettare con la popstar Britney Spears.\nIl nuovo album natalizio e ritorno al \"Vegas Residency Show\" (2021- presente).\nNel luglio 2021 i membri AJ McLean e Nick Carter si esibiscono con due membri della ex band NSYNC, Joey Fatone e Lance Bass, cantando alcuni successi delle due band insieme per un progetto musicale. Inoltre viene annunciata la produzione di un nuovo album di canzoni natalizie, annunciata in arrivo per fine anno. Poco dopo vengono annunciati nuovi show per il \"Vegas Residency Show\", inizialmente previsti per i mesi di novembre e dicembre 2021, che avrebbero visto il ritorno della band dopo pi\u00f9 di un anno e mezzo di inattivit\u00e0 a causa della pandemia. Questi show saranno principalmente incentrati su uno show natalizio e ovviamente sul loro album natalizio. Tuttavia sia il disco che il tour vengono nuovamente posticipati, questa volta al 2022, ancora a causa della pandemia.\nStile musicale.\nI Backstreet Boys hanno sempre dichiarato di essere un gruppo vocale armonico e non una semplice boyband, hanno infatti combattuto gli stereotipi su quest'ultima con molte performance dal vivo rivelando una buona attitudine alle esecuzioni a cappella, distinguendosi quindi da altri gruppi.\nSin dagli esordi, la band esegue dunque molte parti in polifonia armonica a 5 voci: Brian, Nick ed AJ cantano le melodie insieme al falsetto di Howie, mentre Kevin esegue i toni bassi. Con molti dei brani dei primi due album, si sono affermati grazie anche a delle coreografie che li hanno resi celebri, come ad esempio quella di \"Everybody (Backstreet's Back)\"; con i successivi album, il gruppo ha abbandonato le coreografie per esibirsi suonando anche con chitarre, percussioni e pianoforte. Tuttavia, all'interno dei concerti, soprattutto nei recenti tour, si esibiscono con le coreografie originali delle loro canzoni, mostrando ancora una ottima abilit\u00e0 a ballare e, con il singolo \"Don't Go Breaking My Heart\" del 2018, sono tornati ad esibire una completa e nuova coreografia, presente anche nel videoclip.\nLo stile musicale dei Backstreet Boys ha visto un'evoluzione nel tempo. Nei primi due album hanno cantato un mix di R&amp;B, dance club pop, e hip-hop e fatto uso del sintetizzatore. In \"Millennium\" e \"Black &amp; Blue\" abbandonarono il R&amp;B e si orientarono verso lo stile europop e il pop rock, come dimostrano canzoni come \"I Want It That Way\" o \"Shape Of My Heart\". Lo stile del gruppo cambi\u00f2 drasticamente con l'album \"Never Gone\", un album adult contemporary con uso di strumenti come pianoforte archi e percussioni.. Con l'album \"This Is Us\" tornarono ai ritmi del pop combinati con l'elettro pop e con maggiore ritmo R&amp;B rispetto a \"Unbreakable\". L'album \"In a World like This\" \u00e8 un insieme di pop moderno, di adult contemporary e musica dance, infine \"DNA\" \u00e8 un album dal classico spirito romantico ma con impronte di pop moderno."}
{"id": "124943", "revid": "287204", "url": "https://it.wikipedia.org/wiki?curid=124943", "title": "Tutti i miei robot", "text": "Tutti i miei robot (\"The Complete Robot\") \u00e8 un'antologia di racconti di fantascienza di Isaac Asimov, del 1982. Contiene 31 storie scritte fra il 1940 e il 1977, che hanno per protagonisti i robot. La maggior parte di questi racconti erano precedentemente contenuti in \"Io, robot\" (\"I, robot\", 1950), ne \"Il secondo libro dei robot\" (\"The Rest of the Robots\", 1964) e nella \"Antologia del bicentenario\" (\"The Bicentennial Man and Other Stories\" 1976), pi\u00f9 in quattro altre antologie. I racconti contenuti in questo libro servono come rampa di lancio per lo sviluppo della storia dell'\"universo della Fondazione\".\nElenco dei racconti.\nI racconti presenti in \"Tutti i miei robot\" non sono ordinati cronologicamente ma sono stati raggruppati da Asimov in base a caratteristiche che li accomunano; ogni gruppo inoltre \u00e8 preceduto da una breve prefazione dell'autore.\nAccanto al titolo di ogni racconto sono state inoltre indicate le antologie edite in Italia nelle quali il racconto \u00e8 apparso per la prima volta; alcuni dei racconti, infatti, sono stati stampati per la prima volta su riviste edite solo negli Stati Uniti."}
{"id": "124945", "revid": "1543377", "url": "https://it.wikipedia.org/wiki?curid=124945", "title": "Dipartimento di \u00d1eembuc\u00fa", "text": " \nIl dipartimento di \u00d1eembuc\u00fa \u00e8 il dodicesimo dipartimento del Paraguay, situato nella parte meridionale del paese. Il capoluogo \u00e8 la citt\u00e0 di Pilar.\nDivisione politica.\nIl dipartimento \u00e8 diviso in 16 distretti:\nGeografia fisica.\nIl dipartimento di \u00d1eembuc\u00fa \u00e8 situato nell'estremo lembo sud-orientale del Paraguay; \u00e8 praticamente circondato dai fiumi Paraguay e Paran\u00e1 e dai loro affluenti. Il territorio \u00e8 prevalentemente costituito da pianure alluvionali; solo nella parte meridionale, nei pressi del fiume Paran\u00e1, vi sono delle modeste elevazioni chiamate \"cerritos\".\nConfini.\nIl \u00d1eembuc\u00fa confina a nord con il dipartimento Central e con il Paraguar\u00ed, ad est con il dipartimento di Misiones. Il fiume Paran\u00e1 a sud ed il Paraguay ad ovest separano il dipartimento dall'Argentina.\nStoria.\nFin dagli anni della conquista spagnola il territorio \u00e8 stato sfruttato per l'allevamento; mentre le fattorie dei coloni spagnoli si stabilirono a nord del fiume Tebicuary, tra questo e il Paran\u00e1 predominarono invece le riduzioni gesuite. Le frequenti incursioni degli indios payagu\u00e1 resero per anni instabili gli insediamenti, che cominciarono a svilupparsi solo dopo la fondazione nel 1714 di Villeta. Nel 1779 fu fondata Pilar, con il nome di \"Villa \u00d1eembuc\u00fa\"; lo sviluppo demografico continu\u00f2 con la fondazione del forte di Yabebyry, oggi nel territorio di Misiones, nel 1790 e pi\u00f9 tardi, gi\u00e0 nel XIX secolo, con quelle di Humait\u00e1\ne di Villa Oliva.\nDurante la Guerra della triplice alleanza il dipartimento fu teatro di molti tra i principali scontri bellici.\nIl dipartimento.\nNel 1906 fu istituito il dipartimento di Pilar con la citt\u00e0 di Pilar come capoluogo; nel 1973 il dipartimento prese l'attuale nome e gli attuali confini, con il passaggio del distretto di Yabebyry al vicino dipartimento di Misiones.\nEconomia.\nL'attivit\u00e0 economica storica e tradizionale \u00e8 l'allevamento di bovini, si stima che nel dipartimento siano presenti circa 500.000 capi di bestiame. Secondari sono l'allevamento di ovini, suini e caprini.\nL'agricoltura \u00e8 fondata su piccoli appezzamenti, la coltivazione principale \u00e8 il cotone seguito dal mais. Sono inoltre coltivati la tapioca, le angurie e arachidi.\nAnche la pesca nei fiumi e affluenti \u00e8 un'importante fonte di occupazione.\n\u00c8 in forte crescita la produzione di miele, data la scarsa produttivit\u00e0 agricola a causa della presenza di laghi e paludi l'apicoltura sta diventando un'interessante alternativa per la popolazione rurale.\nL'industria \u00e8 poco sviluppata, l'azienda pi\u00f9 importante \u00e8 una manifattura di Pilar specializzata nella lavorazione del cotone e nella produzione di tessuti; la sua presenza ha permesso il sorgere di un indotto di laboratori di confezioni nel capoluogo che occupa fondamentalmente manodopera femminile. L'industria ha diversificato negli ultimi anni i propri interessi, occupandosi anche di trasformazione alimentare.\nTurismo.\nLa natura ancora quasi incontaminata di buona parte del territorio rende il dipartimento una meta ideale per il turismo ecologico: le spiagge fluviali di Cerrito attraggono in estate i turisti mentre il settore della pesca sportiva ha cominciato ad essere sfruttato dagli operatori locali sui numerosi fiumi e torrenti che bagnano il territorio. \nIl turismo storico ha come propria meta il capoluogo Pilar, ma soprattutto la vicina Humait\u00e1, dove i resti dell'antica chiesa di San Carlo Borromeo, chiamata la \"Ruina de Humait\u00e1\", sono diventati nel paese il simbolo della Guerra della triplice alleanza.\nLa citt\u00e0 di Alberdi, infine, \u00e8 meta di una particolare forma di turismo commerciale proveniente dalla vicina Argentina.\nVie di comunicazione.\nIl problema principale del dipartimento \u00e8 l'isolamento dal resto del paese. Da qualche anno \u00e8 stata asfaltata la strada nazionale 4 \"Generale Jos\u00e9 Eduvigis D\u00edaz\", che congiunge il capoluogo con la citt\u00e0 di San Ignacio, nel dipartimento di Misiones; si tratta per il momento dell'unica strada asfaltata nell'intero territorio dipartimentale. \u00c8 in progetto di costruzione un ramo che raggiunga l'importante centro di Alberdi."}
{"id": "124946", "revid": "1543377", "url": "https://it.wikipedia.org/wiki?curid=124946", "title": "Buddy Holly", "text": "La sua musica, che passa dal pop al rockabilly ed al rock and roll (egli fu proprio uno dei primi grandi interpreti di tal genere) lo rese molto apprezzato dai giovani negli anni cinquanta. La sua prematura scomparsa a soli 22 anni in un incidente aereo in cui perirono anche Ritchie Valens e Big Bopper, nota come \"la prima grande tragedia del rock\" o anche \"il giorno in cui la musica mor\u00ec\", ha contribuito ad alimentarne il mito.\nUno dei primi musicisti a essere inserito nella Rock and Roll Hall of Fame, nel 1986, anno della sua istituzione, la rivista \"Rolling Stone\" l'ha inserito al 13\u00ba posto nella lista dei 100 migliori artisti, al 48\u00ba nella classifica dei migliori cantanti e all'80\u00ba nella categoria migliori chitarristi. Il critico Bruce Eder, l'ha definito \"l'individuo dalla forza creativa pi\u00f9 influente del primo rock and roll\".\nBuddy Holly defin\u00ec la formazione standard di una rock 'n' roll band (due chitarre, basso, e batteria), e fu tra i primi rocker a scrivere, produrre, ed eseguire i suoi brani. Il suo lavoro ha ispirato e influenzato molti musicisti contemporanei e successivi, come The Beatles, Elvis Costello, The Rolling Stones, Don McLean, Bob Dylan, Bruce Springsteen, Steve Winwood, e Eric Clapton, esercitando una profonda influenza sulla musica popolare.\nBiografia.\nQuarto figlio di Lawrence Odell Holley (1901-1985) ed Ella Pauline Drake (1902-1990), inizi\u00f2 a cantare durante gli anni del liceo, e verso la met\u00e0 degli anni cinquanta cantava e suonava musica country and western in piccoli locali del sud-ovest degli Stati Uniti d'America. Sempre pi\u00f9 attratto dalla musica rock, Holly registr\u00f2 vari brani sia come solista sia come leader di un gruppo, The Crickets, per i quali firm\u00f2 il grande successo \"That'll Be the Day\" nel 1957. Il titolo di questa canzone era curiosamente ispirato a una frase che l'attore John Wayne ripeteva nel film Sentieri selvaggi, uscito l'anno prima.\nNello stesso anno il suo singolo \"Peggy Sue\" scal\u00f2 le classifiche, rendendolo popolarissimo e pari ad Elvis Presley nello scatenare l'entusiasmo del pubblico. Holly e i Crickets ebbero un regolare programma radiofonico (1955-1958) e suonarono in tutto il mondo. Il tono accattivante e il fascino fanciullesco della sua voce e delle sue canzoni che valsero il successo a Buddy Holly segnarono per\u00f2 anche il declino del rock and roll. Holly scrisse ed esegu\u00ec pezzi memorabili, sia in versione solista sia con il complesso dei Crickets. Nello stesso periodo Holly partecip\u00f2, sia come solista sia con i Crickets, ai principali variet\u00e0 televisivi statunitensi.\nLa fenomenale carriera del cantante fu bruscamente interrotta da un incidente aereo: il velivolo si schiant\u00f2 in un campo nei pressi di Mason City, in Iowa. Il 3 febbraio 1959, chiamato anche il \"giorno in cui la musica mor\u00ec\" (\"The Day the Music Died\") in quanto scomparvero assieme a lui anche gli artisti rock Ritchie Valens e The Big Bopper (nome d'arte di J.P. Richardson). Il chitarrista di Holly, Tommy Allsup, doveva essere sull'aereo, ma dopo il lancio di una moneta \"perse\" il posto a favore di Valens.\nCarriera.\nI Crickets.\nHolly vide Elvis Presley cantare a Lubbock nel 1955, e cominci\u00f2 ad incorporare uno stile rockabilly, simile a quello delle Sun Records, con tanto di chitarra acustica e basso. Il 15 ottobre 1955, Holly, insieme a Bob Montgomery e Larry Welborn, apr\u00ec il concerto per Presley a Lubbock, in cerca di attenzione da parte di qualche talent scout di Nashville. La transizione al rock and roll di Holly, continu\u00f2 con l'apertura del concerto di Bill Haley &amp; His Comets in uno show locale, organizzato da Eddie Crandall, il manager di Marty Robbins.\nSeguendo le sue performance, la Decca Records, gli stipul\u00f2 un contratto nel febbraio del 1956, sbagliando per\u00f2 il suo vero cognome (Holley) e storpiandolo in \"Holly\". Fu grazie a questo errore che, inconsapevolmente, la Decca coni\u00f2 il cognome con il quale l'artista sarebbe divenuto celebre in tutto il mondo.\nHolly form\u00f2 la sua prima band e le diede il nome di The Crickets. La formazione consisteva in: Holly (voce e chitarra principale), Niki Sullivan (seconda chitarra), Joe B. Mauldin (basso), e Jerry Allison (batteria). Il gruppo and\u00f2 a Nashville per tre sessioni di registrazione con il produttore Owen Bradley. Tra le tracce registrate, c'era una prima versione di \"That'll Be the Day\", canzone ispirata alla celebre frase di John Wayne nel film \"Sentieri selvaggi\" del 1956. Questa prima versione era pi\u00f9 lenta rispetto all'originale, e in una tonalit\u00e0 differente. La Decca pubblic\u00f2 due singoli: \"Blue Days, Black Nights\" e \"Modern Don Juan\".\nSeguirono problemi contrattuali, durante i quali Holly cambi\u00f2 manager e stipul\u00f2 un contratto come artista singolo per un'etichetta sussidiaria della Decca, la Coral Records. I Crickets, firmarono per la Brunswick Records, un'altra sussidiaria della Decca.\nIl 27 maggio del 1957, \"That'll Be the Day\" fu pubblicata come singolo, ed ottenne un grandissimo successo di pubblico, scalando le classifiche di Billboard US il 23 settembre, e raggiungendo la prima posizione nella Official Singles Chart per tre settimane, a novembre. I Crickets eseguirono dal vivo \"That'll Be the Day\" e \"Peggy Sue\" all'Ed Sullivan Show, il primo dicembre. Inoltre, \"Peggy Sue\" fu eseguita al The Arthur Murray Party il 29 dicembre, costituendo l'unica registrazione di un'apparizione televisiva dei Crickets, durante tutto il 1957. Il successo della formazione fu tale che, sempre nel 1957, furono l'unico gruppo di musicisti bianchi ad esibirsi in un tour di musicisti neri di rock and roll.\nSiccome Holly aveva due contratti, uno come membro dei Crickets e uno come solista, due furono gli album di debutto dell'artista pubblicati. Il 27 novembre del 1957, usc\u00ec il primo album di Buddy Holly con i Crickets: \"The Chirping Crickets\" mentre il 20 febbraio 1958, fu pubblicato il primo album, omonimo, di Buddy Holly come solista.\nNel gennaio del 1958, Holly e i Crickets, si esibirono in un tour in Australia, mentre a marzo, fu la volta dell'Inghilterra. Ad aprile dello stesso anno, fu pubblicato il loro terzo e ultimo album, \"That'll Be The Day\".\nNelle note di copertina dell'album \"\", Billy Altman not\u00f2 che il brano \"Peggy Sue\" inizialmente si intitolava \"Cindy Lou\", ma Holly cambi\u00f2 il nome ispirandosi alla fidanziata del batterista dei Crickets, Jerry Allison, ovvero Peggy Sue Gerron. Holly scrisse il brano \"True Love Ways\" ispirandosi alla relazione con la moglie, Maria Elena. Il brano fu registrato il 21 ottobre del 1958, al Decca's Pythian Temple.\nIl matrimonio e la vita a New York.\nNel giugno 1958, Holly incontr\u00f2 Maria Elena Santiago, ragazza della quale si innamor\u00f2, a tal punto da chiederle di sposarlo. I due convolarono a nozze due mesi dopo, il 15 agosto del 1958, a Lubbock. Per il loro cinquantesimo anniversario, Maria Elena rilasci\u00f2 un'intervista al \"Lubbock Avalanche-Journal\", nella quale dichiar\u00f2 che il primo incontro tra lei e Buddy fu magia pura e che il loro rapporto aveva qualcosa di speciale. Parole testuali furono: \"Egli entr\u00f2 nella mia vita quando io ne avevo bisogno, ed io entrai nella sua allo stesso modo\". Holly e Maria, una volta sposati, partirono in luna di miele per Acapulco. Quando Holly riprese la sua attivit\u00e0 di musicista, Maria part\u00ec con lui in tour.\nA New York, Holly vide crescere le proprie ambizioni di musicista, sempre pi\u00f9 deciso a calcare la scena. Possedeva un appartamento nel Greenwich Village. Qui registr\u00f2 una serie di canzoni acustiche, come \"Crying, Waiting, Hoping\" e \"What To Do\", incluse nella raccolta \"Apartment Tapes\", pubblicata dopo la sua morte.\nHolly frequentava molti locali di musica a New York, incluso The Village Gate, il Blue Note, il Village Vanguard, e il Johnny Johnson's. Spesso, Holly si recava a far visita allo zio di Maria, e suonava il piano a casa sua. Holly diede inoltre il via ad alcune collaborazioni con musicisti soul o rock and roll, nella speranza di poter fare un disco con Ray Charles o Mahalia Jackson. Il suo desiderio era di lavorare al cinema, apparendo in qualche film, cos\u00ec come altri cantanti rock and roll contemporanei, ad esempio Elvis Presley o Eddie Cochran.\nDiscografia.\nBuddy Holly ha pubblicato solo tre album nella sua carriera. Nonostante tutto, le sue registrazioni sono state cos\u00ec prolifiche che la Coral Records fu abile nel pubblicare nuovi album e singoli per 10 anni dopo la sua morte, grazie al missaggio della tecnica musicale, delle registrazioni in studio e di quelle fatte in casa. Le registrazioni con le prove dei brani di Holly furono oggetto di \"overdubbing\" nelle registrazioni in studio per renderli pi\u00f9 commerciali. I migliori pezzi trattati in questo modo sono considerati i primi singoli postumi, come i due singoli del 1959 \"Peggy Sue Got Married\" e \"Crying, Waiting, Hoping\", prodotti da Jack Hansen, con il coro delle Ray Charles Singers che simulano un'autentica registrazione dei Crickets. Si suppone che \"Crying, Waiting, Hoping\" sia la parte \"A\" del 45 giri, con una perfetta sintonia tra la parte corale e quella del cantante. La sessione di Hansen, nella quale le ultime sei esibizioni originali di Holly sono state oggetto di \"overdubbing\", venne pubblicata nel 1960 dalla Coral LP col titolo \"The Buddy Holly Story, Vol. 2\". Le migliori registrazioni postume fatte in studio includono i brani \"Wishing\" e \"Reminiscing\".\nBuddy Holly ha continuato a promuovere e vendere alla pari di un artista \"attivo\", e le sue registrazioni hanno sempre avuto un seguito di fedelissimi, specialmente in Europa. La richiesta del suo materiale non ancora pubblicato \u00e8 stata talmente grande che Norman Petty rispolver\u00f2 tutto il materiale in suo possesso e lo ripubblic\u00f2 sempre grazie all\"'overdubbing\": tracce alternative delle registrazioni in studio, capolavori in originale rifiutati, \"Crying, Waiting, Hoping\" e altre cinque canzoni del 1959 (con l'aggiunta di nuovi arrangiamenti di surf-guitar), e persino alcuni demo amatoriali del 1954 (dove la voce flebile viene spesso mascherata dall'aumento della presenza dell'orchestra). L'ultimo album di Holly \u00e8 stato \"Giant\" (con il singolo \"Love is Strange\"), uscito nel 1969. Tra gli \"overdubs\" di Jack Hansen del biennio 1959\u201360, quelli di Norman Petty degli anni sessanta, le altre versioni di provenienza esterna e i brani originali di Holly, i collezionisti e gli appassionati possono spesso scegliere tra diverse versioni della medesima canzone.\nSingoli.\nBuddy Holly realizz\u00f2 singoli con il proprio nome e con band differenti. Le abbreviazioni presenti nella colonna \"Artista\" vanno intese come segue: (C)\u00a0= The Crickets; (BH)\u00a0= Buddy Holly; (BH+C)\u00a0= Buddy Holly &amp; The Crickets.\nThe Crickets suonarono e realizzarono singoli dal 1957 al 1958."}
{"id": "124950", "revid": "2730", "url": "https://it.wikipedia.org/wiki?curid=124950", "title": "Le Havre", "text": "Le Havre (: ; in normanno \"L\u00e9 H\u00e2vre\", \"il porto\") \u00e8 un comune francese di 179.783 abitanti situato nel dipartimento della Senna Marittima nella regione della Normandia.\nLa citt\u00e0 \u00e8 situata sulla riva destra dell'estuario della Senna ed \u00e8 importante per il suo porto affacciato sulla Manica. Per il traffico di merci si posiziona al secondo posto in Francia, subito alle spalle di quello di Marsiglia e contemporaneamente si piazza al nono posto in Europa per quanto riguarda il numero di container movimentati.\nL'UNESCO, il 15 luglio 2005, ha inserito il centro della citt\u00e0 di Le Havre nella lista dei patrimoni mondiali dell'umanit\u00e0. La superficie di 133 ettari rappresenta secondo l'UNESCO \u00ab...un esempio eccezionale d'architettura e d'urbanistica del dopo-guerra\u00bb ed \u00e8 uno dei rari casi di siti contemporanei inscritti in Europa.\nGeografia fisica.\nLe Havre si trova sulla punta a sud-est del Pays de Caux. La citt\u00e0 \u00e8 incuneata tra il litorale ad ovest, l'estuario della Senna a sud e la costa a nord. La Senna ha segnato per molto tempo una frontiera naturale tra l'Alta e la Bassa Normandia. Per far fronte a questa situazione d'enclave relativo, le opere si sono moltiplicate: la pi\u00f9 importante \u00e8 il ponte di Normandia che collega le due rive della Senna.\nRilievi e geomorfologia.\nIl comune di Le Havre \u00e8 composto da due entit\u00e0 naturali separate da una falesia.\nIl clima.\nIn conseguenza della sua posizione sul litorale della Manica, il clima di Le Havre \u00e8 oceanico. I giorni con minore vento sono rari e i venti dominanti, che provengono da sud-ovest, portano l'influsso del mare tutto l'anno. Secondo i rilievi della stazione meteorologica di Capo H\u00e8ve (1970-1999), ci sono 24 giorni all'anno in cui la temperatura scende sotto gli 0\u00a0\u00b0C e 14 giorni in cui \u00e8 sopra i 25\u00a0\u00b0C.\nSpazi verdi.\nLa citt\u00e0 ha saputo conservare degli estesi spazi verdi (280 ettari circa): oltre alla moltitudine di parchi nella citt\u00e0 bassa, la foresta di Montgeon \u00e8 il vero polmone verde della citt\u00e0. Vi si trovano dei laghi, un camping, una serra tropicale, una voliera, ed \u00e8 costituita dai resti della grande foresta che ricopriva tutta la regione di Caux durante la preistoria. \u00c8 stata acquistata dalla municipalit\u00e0 nel 1902 e sistemata da Michel Bejot tra il 1966 ed il 1971.\nGli altri spazi verdi sono:\nStoria.\nLa citt\u00e0 di Le Havre \u00e8 relativamente recente, fu fondata l'8 ottobre 1517 da Francesco I. Conobbe un forte incremento demografico grazie al dinamismo del suo porto. I bombardamenti del 1944 segnarono una divisione importante nella storia della citt\u00e0 e nello spirito dei suoi abitanti. Oggi, i progetti urbani e portuali si moltiplicano, per fare fronte alle sfide economiche e sociali del XXI secolo.\nPrima di Francesco I.\nQualche vestigia preistorica \u00e8 stata riesumata nella regione dell'estuario e nella foresta di Montgeon.\nNell'antichit\u00e0, il traffico fluviale sulla Senna era in relazione con il dinamismo delle citt\u00e0 dell'estuario (porto di Caracotinum, incentrato su Harfleur) ed una strada romana portava da Lillebonne (Luliobona) a Sainte-Adresse (capoluogo della regione Pays de Caux) passando per il territorio dell'attuale comune di Le Havre; molti siti archeologici del periodo romano sono stati ritrovati dagli archeologi nell'agglomerato attuale.\nDurante l'alto Medio Evo, il porto dell'Eure era situato a sud-ovest di Harfleur, sulla riva marittima della Senna e serviva da riparo alle navi in attesa dell'alta marea, che permetteva di entrare nel porto; quello di Le Havre non esisteva ancora. Nell'XI secolo, venne costruito il porto di Honfleur, sulla riva sud dell'estuario della Senna. Le navi troppo cariche, non potevano risalire il fiume, pertanto si utilizzavano gli avamporti di Chef-de-Caux, a nord-ovest di Le Havre attuale, Harfleur e Leurre. L'estuario allora non aveva che qualche villaggio di pescatori ed agricoltori, e fu anche in quest'epoca che si organizzarono le prime parrocchie.\nDopo la guerra dei cent'anni, la rinnovata economia e la crescita degli scambi transatlantici fecero germogliare il progetto di un nuovo porto sulla riva nord dell'estuario della Senna. L'insabbiamento del porto di Harfleur ed il timore di uno sbarco inglese portarono Francesco I a fondare il porto di Le Havre e con lui la citt\u00e0.\nLa nascita di Le Havre.\nMalgrado le difficolt\u00e0 del terreno paludoso e le tempeste, il porto di Havre accolse le prime navi nell'ottobre del 1517. L'8 ottobre 1517, Francesco I firm\u00f2 la carta della fondazione della citt\u00e0.\nIl re nell'agosto 1520 rese perpetui i privilegi degli \"havresi\". La funzione militare fu anch'essa incoraggiata: Le Havre divenne uno dei punti di raccolta della flotta francese durante le guerre. Gli arsenali si svilupparono e le navi partivano verso nuove terre, il nuovo mondo attirava avventurieri e qualcuno part\u00ec anche da Le Havre. Alla fine del XVI secolo, il contrabbando prese il sopravvento e Le Havre vide arrivare prodotti americani come cuoio, zucchero e tabacco.\nNel 1536 furono intrapresi da Guillaume de Marceilles i primi lavori di costruzione della futura cattedrale di Notre-Dame e nel 1541 Francesco I incaric\u00f2 l'architetto italiano Girolamo Bellarmato di progettare le fortificazioni e l'impianto urbanistico della citt\u00e0. Gli vennero concessi i pieni poteri e pertanto organizz\u00f2 il quartiere di Saint-Fran\u00e7ois secondo norme ben precise.\nLe Havre durante le guerre di religione.\nLa Riforma in Normandia conobbe un successo relativo: i piccoli nobili di Caux ne furono influenzati, tanto che nel 1561 venne costruita una chiesa protestante. L'8 maggio 1562 gli Ugonotti attaccarono Le Havre ma, temendo un contrattacco delle armate reali, si ritirarono verso gli Inglesi, che inviarono delle truppe (6.000 fanti e 300 cavalieri comandati dal conte di Warwick), occuparono la citt\u00e0 e costruirono il forte Warwick oltre a quattro bastioni, in virt\u00f9 del trattato di Hampton-Court.\nLe truppe di Carlo IX, comandate dal connestabile di Montmorency, attaccarono Le Havre nel luglio 1563 e gli inglesi furono finalmente cacciati, mentre il forte Warwick fu distrutto su ordine del re di Francia.\nXVII e XVIII secolo.\nLa funzione di difesa di Le Havre fu riconfermata e l'opera di ammodernamento del porto inizi\u00f2 nel XVII secolo: su ordine del cardinale Richelieu, governatore della citt\u00e0 e primo ministro di Luigi XIII, venne sistemato l'arsenale, le difese furono rinforzate e venne costruita una fortezza.\nLe Havre afferm\u00f2 la sua vocazione marittima ed internazionale soprattutto nel corso del XVII secolo: dal 1642 si install\u00f2 la Compagnia francese delle Indie Orientali, si importavano prodotti esotici (zucchero, cotone, tabacco, caff\u00e8 e diverse spezie) e la tratta dei Neri, particolarmente nel XVIII secolo, arricch\u00ec i mercanti havresi. Tuttavia il commercio marittimo fu sottomesso alle relazioni internazionali ed al contesto europeo, le guerre di Luigi XIV e di Luigi XV interruppero solo momentaneamente lo sviluppo di Le Havre. Gli Inglesi bombardarono a pi\u00f9 riprese la citt\u00e0.\nAlla fine del XVIII secolo la cittadella fu abbandonata e divent\u00f2 una semplice caserma.\nLo sviluppo economico di Le Havre si tradusse in un incremento della popolazione (20.000 abitanti nel 1789), ma anche in una trasformazione del porto e della citt\u00e0, con installazioni di manifatture di tabacco nel quartiere di Saint-Fran\u00e7ois e l'ampliamento dei cantieri navali. Nel 1786, durante una visita di Luigi XVI, il re approv\u00f2 il progetto d'espansione della citt\u00e0 e fu Lamand\u00e9 che si incaric\u00f2 di moltiplicare per quattro la superficie della medesima.\nLe Havre durante la rivoluzione (1789-1815).\nTra il 1789 ed il 1793, il porto di Le Havre era il secondo della Francia, dopo quello di Nantes. Gli scambi commerciali proseguirono fino alla guerra, anche dopo l'abolizione della tratta dei neri il porto rimase sempre una posta strategica grazie al commercio dei cereali (approvvigionamento di Parigi) ed alla vicinanza del nemico inglese.\nL'anno 1793 fu difficile per la Francia, come anche per Le Havre, in conseguenza della guerra, delle insurrezioni federaliste e del marasma economico. Il Terrore religioso trasform\u00f2 la cattedrale di Notre-Dame in tempio della Ragione e sotto l'impero Napoleone I giunse a Le Havre ed ordin\u00f2 la costruzione del forte. A causa della guerra contro l'Inghilterra e del blocco, l'attivit\u00e0 del porto si ridusse e quella dei corsari aument\u00f2, contestualmente la popolazione di Le Havre diminu\u00ec fino a 16.000 abitanti.\nLa prosperit\u00e0 di Le Havre nel XIX secolo.\nLa fine delle guerre rivoluzionarie e napoleoniche, permisero al commercio di riprendere normalmente, nella misura in cui si allontanava la minaccia britannica. Il contesto della pace ritrovata e lo sviluppo economico port\u00f2 un afflusso importante di popolazione. Molti indigenti s'insediarono nel quartiere insalubre di Sain-Fran\u00e7ois e le epidemie di colera, di tifo, di febbre, oltre all'alcolismo ed alla mortalit\u00e0 infantile fecero molte centinaia di morti negli anni tra il 1830 ed il 1850, particolarmente nelle classi povere.\nI ricchi mercanti havresi erano una grande minoranza ma il loro numero aument\u00f2, si fecero costruire delle belle residenze fuori dai bastioni e sulla costa. Ma le fortune costruite rapidamente potevano sparire altrettanto velocemente e provocare delle rovine clamorose. Durante tutto il XIX secolo, l'aspetto cosmopolita della citt\u00e0 portuaria non fece che rafforzarsi: durante il periodo di prosperit\u00e0 marittima la manodopera della regione di Caux venne spinta verso Le Havre a causa della crisi della tessitura e l'impianto di una larga comunit\u00e0 bretone (10% della popolazione havrese alla fine del XIX secolo) modific\u00f2 la vita culturale di Le Havre. Il successo economico della citt\u00e0 attir\u00f2 gli imprenditori anglosassoni e nordici, nelle strade e nelle officine si incontravano prima Italiani, polacchi e poi magrebini.\nLa citt\u00e0 ed il suo porto si trasformarono grazie a grandi lavori di sistemazione, in parte finanziati dallo Stato, che si protrassero per tutto il XIX secolo, anche se qualche volta furono interrotti dalle crisi politiche o economiche. Cos\u00ec molti progetti furono portati a compimento nella prima met\u00e0 del secolo, denotando una propensione per l'ammodernamento urbanistico, come la costruzione della borsa e del bacino commerciale, l'installazione progressiva dell'illuminazione a gas a partire dal 1836, la rimozione delle immondizie nel 1844 e le fognature. A met\u00e0 del secolo, i vecchi bastioni furono rasi al suolo e i comuni limitrofi furono annessi, di conseguenza la popolazione di Le Havre aument\u00f2 bruscamente.\nIl periodo 1850-1914 costitu\u00ec l'epoca d'oro di Le Havre, in effetti se non si considera qualche anno di depressione (guerra di secessione americana e guerra franco-prussiana), il commercio esplose e la citt\u00e0 si abbell\u00ec di costruzioni importanti (grandi viali, municipio, palazzo di giustizia, nuova borsa). Gli effetti della rivoluzione industriale furono via via pi\u00f9 visibili a Le Havre, la prima draga a vapore fu utilizzata nel 1831, i cantieri navali si svilupparono, Fr\u00e9d\u00e9ric Sauvage mise a punto la sua prima elica ad Havre nel 1833, la ferrovia arriv\u00f2 nel 1847 e permise di togliere dall'isolamento la citt\u00e0.\nI docks furono costruiti nel medesimo periodo, cos\u00ec come i magazzini generali e alla vigilia della Prima guerra mondiale, Le Havre era il primo porto europeo per il caff\u00e8, importava 250.000 tonnellate di cotone e 100.000 tonnellate di petrolio all'anno. Il settore industriale esisteva ma, nel XIX secolo, restava minoritario, le industrie erano in relazione con il traffico marittimo (cantieri navali, raffinerie di zucchero, fabbriche di corde, ecc.). Il settore bancario si svilupp\u00f2, anche se fu largamente tributario dell'estero. La citt\u00e0 aveva poche libere professioni e pochi funzionari, il numero delle scuole rest\u00f2 insufficiente fino agli anni \u201870.\nIl porto era sempre la porta dell'America, riceveva prodotti tipici (caff\u00e8, cotone), mentre le navi europee portavano legna, carbone e grano dal nord Europa, vino e olio dal Mar Mediterraneo. L'abolizione della tratta dei neri port\u00f2 ad una modifica dei traffici, Le Havre rimase un punto di passaggio per gli emigranti negli Stati Uniti e i viaggi transatlantici diventarono importanti nella seconda met\u00e0 del XIX secolo. Nel 1913 dei 741.000 passeggeri che transitarono per Le Havre, 150.000 andarono verso gli Stati Uniti: fu l'inizio dell'era dei transatlantici che fecero la fierezza degli havresi.\nDagli anni '30, Le Havre divenne una stazione balneare frequentata dai parigini: infatti la creazione dei bagni marittimi risale a quest'epoca: \u00e8 nel 1890 che venne costruito il viale lungomare che domina la citt\u00e0 marittima, il casin\u00f2 Marie-Christine \u00e8 del 1912 ed il palazzo delle Regate del 1906, simboli della borghesia. La fine del XIX secolo e della Belle \u00e9poque, preannunciavano tensioni sociali esacerbate dall'inflazione e dalla disoccupazione e a partire dal 1886 le agitazioni operaie, sostenute dai socialisti, scuoterono la citt\u00e0.\nTempi di guerra (1914\u20131945).\nIl bilancio di vite umane della Prima guerra mondiale per la citt\u00e0 \u00e8 molto pesante: circa 6.000 morti, la maggior parte soldati partiti per il fronte. La citt\u00e0 \u00e8 risparmiata dalle distruzioni massicce perch\u00e9 il fronte \u00e8 situato pi\u00f9 a nord; tuttavia molte navi nella rada di Le Havre sono silurate ed affondate dai sottomarini tedeschi. Uno dei fatti rilevanti della guerra \u00e8 l'installazione del governo belga a Sainte-Adresse, nella periferia di Le Havre, per fuggire l'occupazione tedesca. La citt\u00e0 serv\u00ec all'Intesa come base di retrovia, in particolare per le navi da guerra inglesi.\nIl periodo tra le due guerre \u00e8 segnato dall'arresto della crescita demografica, le agitazioni sociali e la crisi economica. Alla fine della guerra l'inflazione port\u00f2 alla rovina numerosi benestanti e la citt\u00e0 divenne largamente operaia. La penuria ed il caro vita provocarono il grande sciopero del 1922, nel corso del quale venne proclamato lo stato d'assedio.\nNel 1936 la fabbrica Br\u00e9guet di Le Havre venne occupata dagli scioperanti: fu il debutto del movimento operaio, sotto la guida del Fronte Popolare. Sul piano economico, la forte crescita della seconda met\u00e0 del XIX secolo sembrava conclusa, i porti del nord Europa facevano una concorrenza spietata a Le Havre e i grandi lavori di ammodernamento portuario subirono un rallentamento; nonostante ci\u00f2 le importazioni di petrolio continuavano ad aumentare, pertanto nacquero le raffinerie ad est di Le Havre.\nLa crisi mondiale del 1929 e le misure protezionistiche non incoraggiarono lo sviluppo del commercio. Solo il transatlantico \"Le Normandie\" part\u00ec per New York nel 1935, ma rapidamente si profilarono nuove minacce di guerra ed il pericolo nazista.\nI Tedeschi occuparono Le Havre a partire dalla primavera del 1940 con una guarnigione che contava 40.000 soldati. Trasformarono la citt\u00e0 in base militare e costruirono la \"Festung Le Havre\" (Fortezza Le Havre), linea di casematte, bunker e batterie d'artiglieria, dispositivo che venne integrato nel Vallo Atlantico. Per gli havresi la vita quotidiana si fece difficile a causa della penurie, della censura, dei bombardamenti e della politica antisemita; molti havresi partirono.\nLa resistenza havrese era costituita attorno a numerosi centri come il \"groupe du lyc\u00e9e du Havre\" o ancora quello dei \"Vagabond Bien-Aim\u00e9\". Questi gruppi parteciparono sotto la direzione degli inglesi ad azioni di sabotaggio in vista dello sbarco del 6 giugno 1944. Durante la seconda guerra mondiale Le Havre sub\u00ec 132 bombardamenti, ma le distruzioni pi\u00f9 importanti avvennero il 5 ed il 6 settembre 1944, allorch\u00e9 gli Alleati bombardarono il centro della citt\u00e0 ed il porto per indebolire gli occupanti.\nL'obiettivo era quello di conquistare il porto, per facilitare i rifornimenti e l'avanzamento delle truppe alleate che avanzavano sul suolo francese. Il bilancio dei bombardamenti fu pesante: 5.000 morti, 80.000 senza tetto, 150 ettari rasi al suolo, 12.000 immobili distrutti. Il porto fu distrutto, 350 relitti giacquero sul fondo del mare e sia la rada che l'estuario della Senna furono minati. La citt\u00e0 venne liberata il 12 settembre con l'operazione Astonia.\nLa storia recente di Le Havre.\nLa ricostruzione.\nNella primavera del 1945 il Ministero della Ricostruzione e dell'Urbanistica affid\u00f2 il progetto di ricostruzione del centro della citt\u00e0 di Le Havre allo studio Perret. Il materiale ritenuto idoneo per l'edificazione degli edifici era il calcestruzzo e la pianta una trama ortogonale.\nLe difficolt\u00e0 economiche.\nSono dovute alla deindustrializzazione ed alle trasformazioni del commercio portuale; inoltre la crisi petrolifera spiega anche il ristagno industriale della met\u00e0 degli anni settanta. Le Havre rimase una roccaforte comunista fino agli anni novanta; in seguito la citt\u00e0 inizi\u00f2 un processo di riconversione e la municipalit\u00e0 oper\u00f2 per la rinascita del porto rafforzando la sua immagine.\nUrbanistica.\nLe Havre \u00e8 il pi\u00f9 grande comune della Normandia per numero di abitanti, la sua area metropolitana \u00e8 invece seconda dopo Rouen.\nIl centro della citt\u00e0.\nIn gran parte distrutto durante la Seconda Guerra Mondiale, il centro della citt\u00e0 \u00e8 stato ricostruito in base al progetto dello studio Perret, diretto dall'architetto francese Auguste Perret. Solo il municipio (1952-1958) e la chiesa di San Giuseppe (1951-1957) (107\u00a0m di altezza) sono stati progettati personalmente da Auguste Perret. L'UNESCO il 15 luglio 2005, complimentandosi per il lavoro di ricostruzione, ha iscritto il centro della citt\u00e0 di Havre nel patrimonio mondiale dell'umanit\u00e0. Lo spazio di 133 ettari rappresenta secondo l'UNESCO \"un esempio eccezionale dell'architettura e dell'urbanistica del dopo guerra\" ed \u00e8 uno dei rari siti contemporanei iscritti in Europa, raggiungendo cos\u00ec il Parco G\u00fcell a Barcellona, le case Art Nouveau di Victor Horta in Belgio e le vecchie acciaierie di V\u00f6lklingen in Germania. Un'altra opera architettonica interessante nel centro della citt\u00e0 \u00e8 quella dello Spazio Oscar Niemeyer, realizzata nel 1982 dallo stesso architetto e chiamata \"Il Vulcano\" per la forma dell'edificio.\nDi fronte alla riconversione industriale, la citt\u00e0 ha incontrato difficolt\u00e0 economiche rilevanti, una delle conseguenze \u00e8 la notevole diminuzione della popolazione, che aveva 219.583 abitanti nel 1975 ed \u00e8 diminuita del 12% a partire da questo anno. Contemporaneamente, il municipio ha riorganizzato la zona delle stazioni, cos\u00ec la stazione stradale (autobus, vetture, taxi) \u00e8 stata risistemata ed ora \u00e8 posta nei pressi della stazione ferroviaria. Gli investimenti privati sono molti e comprendono anche tutto l'accesso a Le Havre, che si \u00e8 vista trasformata.\nI quartieri periferici.\nNegli anni \u201890, il municipio, con gli aiuti europei, svilupp\u00f2 e riconvert\u00ec le zone sud di Le Havre: trasformazione dei bacini in sala di concerto (\"Docks Oc\u00e9ane\"), d'esposizione (\"Docks Caf\u00e9\"), in museo (il vecchio \"Museo Marittimo e Portuale\", che ha chiuso per preparare il suo trasloco nell'ambito della \"Citt\u00e0 del Mare\"), in casin\u00f2 provvisorio (che prender\u00e0 il posto del vecchio palazzo della borsa nel 2006, una volta che i lavori di riorganizzazione saranno terminati), la nuova camera di commercio e d'industria ed il nuovo polo medico.\nNell'ottobre 2004, l\"'Agenzia Nazionale per il Rinnovamento Urbano\" (ANRU) ha firmato con il municipio di Le Havre la prima convenzione per finanziare la riqualificazione dei quartieri della periferia. Questa convenzione porter\u00e0 pi\u00f9 di 300 milioni di euro per le grandi opere dei quartieri della zona a nord, dove risiedono circa 41.000 abitanti, tutto questo permetter\u00e0 di demolire e ricostruire pi\u00f9 di 1.700 alloggi.\nProgetti urbani.\nGli altri grandi progetti per il III millennio sono: il polo universitario, in corso d'estensione, con la costruzione di alloggi per gli studenti, di una nuova biblioteca e di una nuova mensa universitaria; i vecchi bacini dovranno essere trasformati in luogo di commercio e di svago (cinema, bowling, piscina). Nella stessa zona, la Citt\u00e0 del Mare e dello Sviluppo Duraturo si organizzer\u00e0 nella torre Jean Nouvel. I quartieri portuali a sud saranno sottoposti all'apertura e alla riqualificazione. Progetti di tutela dell'ambiente delle scogliere sono in corso, assieme alla sistemazione del forte di Sainte-Adresse in un giardino botanico nel quale saranno presentate le piantagioni di tutti i continenti, anche con una serra tropicale.\nCultura.\nLe Havre ha ottenuto il premio di \"Citt\u00e0 d'arte e di Storia\" nel 2001.\nNel 2006 Le Havre ha accolto la prima Biennale d'Arte contemporanea.\nSport.\nLe Havre \u00e8 rappresentata nel football americano dai Salamandres du Havre, che hanno vinto un Ouest Bowl. \nLa regata \"Transat Jacques Vabre\" parte da Le Havre.\nEconomia.\nIl porto.\nPrimo porto francese per il traffico dei container, si posiziona al secondo posto dopo Marsiglia per volume di traffico delle merci; inoltre per quanto concerne il traffico dei container \u00e8 al nono posto in Europa. Il porto si sviluppa nel XVI secolo e dispone di numerosi vantaggi per la sua posizione geografica: \u00e8 il porto pi\u00f9 a ovest nella Manica, che \u00e8 il mare pi\u00f9 frequentato del mondo. \u00c8 un porto d'estuario ed ha alle spalle un hinterland popolato e ricco (agglomerati come Rouen e Parigi), \u00e8 ben collegato con una densa rete di vie di comunicazione: autostrade, ferrovie, canali, \u00e8 in continua espansione ed ammodernamento per aumentare i traffici e per diminuire i tempi d'attesa delle navi.\nTutto ci\u00f2 non deve comunque fare dimenticare il piccolo porto da pesca che si trova nel bacino della Cittadella.\nL'industria.\nLa maggior parte delle industrie si trova nella zona industriale-portuaria, a nord dell'estuario e a est della citt\u00e0 di Le Havre. La prima industria della regione havrese, per numero di dipendenti \u00e8 la Renault, segue un settore importante che \u00e8 quello petrolchimico, con una serie di societ\u00e0 multinazionali petrolifere, 28 stabilimenti industriali che producono plastica, l'impresa AirCelle subappaltatrice dell'Airbus che si occupa degli invertitori di spinta e molte altre.\nIl settore terziario.\nNella citt\u00e0 da parecchio tempo molte imprese hanno la loro attivit\u00e0 in relazione a quella del porto, in primo luogo le societ\u00e0 armatrici ma anche le societ\u00e0 di assicurazioni marittime.\nInfrastrutture e trasporti.\nIl principale scalo ferroviario della citt\u00e0 \u00e8 la Stazione di Le Havre.\nIl 13 dicembre 2012 \u00e8 entrato in funzione il nuovo servizio di trasporto cittadino su rotaia chiamato \"Trammy\".\nAmministrazione.\nIl municipio \u00e8 opera di Auguste Perret. Le Havre ha conosciuto molte espansioni territoriali inglobando comuni vicini:"}
{"id": "124951", "revid": "85776", "url": "https://it.wikipedia.org/wiki?curid=124951", "title": "Tema BACH", "text": "Il tema BACH \u00e8 un crittogramma musicale costituito dalla sequenza di note musicali 'Si bemolle, La, Do, Si naturale'.\nQuesto tema di quattro note \u00e8 stato utilizzato da diversi compositori, di norma come un omaggio a Johann Sebastian Bach. Il primo esempio noto, comunque, appare in un brano di Jan Pieterszoon Sweelinck.\nPresupposti.\nLa possibilit\u00e0 di tradurre le lettere dell'alfabeto nel cognome 'Bach' \u00e8 legata alla denominazione tedesca delle note musicali, in cui Si bemolle e Si naturale hanno due segni differenti (diversamente dalla denominazione inglese).\nJohann Sebastian Bach.\nLo stesso J.S. Bach lo us\u00f2 come terzo soggetto dell'ultima fuga (\"Contrapunctus XIV\") de \"L'arte della fuga\", opera rimasta incompleta alla sua morte nel 1750.\nEgli lo aveva per\u00f2 usato consciamente come firma musicale in altre composizioni nel corso della sua attivit\u00e0: alla fine della quinta e ultima delle \"Variazioni canoniche sul corale \"Vom Himmel hoch, da komm ich her\"\" (BWV 769).\nIl tema appare anche al termine del \"Kleines Harmonisches Labyrinth\" BWV 591, brano oggi generalmente considerato spurio (si \u00e8 suggerita la paternit\u00e0 di Johann David Heinichen): in questo caso la presenza del motivo si pu\u00f2 intendere o come casualit\u00e0 o pi\u00f9 probabilmente come omaggio.\nDopo Bach.\nEsiste una \"Fuga in Fa maggiore\" per strumento a tastiera di Johann Christian Bach (o Carl Philipp Emanuel Bach) che impiega il tema, ma solo nel XIX secolo, con la \"Bach-Renaissance\", inizi\u00f2 ad essere usato con una certa regolarit\u00e0.\nForse per il fatto di essere stato usato da Bach stesso in una fuga, il tema compare spesso in altri compositori all'interno di fughe o altra complessa scrittura contrappuntistica.\nIn molti brani il tema si presenta trasposto (dunque a rigore non si potrebbe definire \"tema BACH\"), ma la sua riconoscibilit\u00e0 \u00e8 assicurata all'orecchio dal caratteristico contorno melodico (un semitono verso il grave, una terza minore verso l'acuto e un semitono verso il grave).\nOmaggi.\nOpere caratterizzate volutamente dal tema BACH includono, in ordine cronologico:\nIl tema appare come motivo di passaggio in diverse altre opere tra cui le \"Variazioni per Orchestra\" (1926-28) \"Quartetto d'archi N. 3\" (1927) di Arnold Sch\u00f6nberg, la \"Passione secondo Luca\" di Krzysztof Penderecki, e la cadenza di Johannes Brahms per il Concerto n. 4 per pianoforte e orchestra di Ludwig van Beethoven.\nIl tema BACH \u00e8 anche trattato da Douglas Hofstadter nel suo libro \"\": nel testo si fa anche notare come \"moltiplicando\" gli intervalli del tema si possa giungere al tema CAGE, con un ironico riferimento al compositore contemporaneo.\nAltri motivi firma.\nTenendo conto che il bemolle o il diesis in note diverse da B o H erano segnati in notazione tedesca da un suffisso \"-s\", anche la lettera S \u00e8 stata utilizzata per ottenere \"temi firma\": ad esempio"}
{"id": "124952", "revid": "287204", "url": "https://it.wikipedia.org/wiki?curid=124952", "title": "Evreux", "text": ""}
{"id": "124957", "revid": "729019", "url": "https://it.wikipedia.org/wiki?curid=124957", "title": "Agni (missile)", "text": "Agni \u00e8 una famiglia di missili balistici con gittata a medio raggio e/o raggio intermedio sviluppati dall'India per lanciare le sue testate nucleari ed altre \"testate speciali\".\nIl nome Agni \u00e8 il nome del dio ind\u00f9 del fuoco: il primo lancio del missile Agni \u00e8 avvenuto nel maggio 1989, nella versione oggi denominata Agni-I. Attualmente il programma Agni ha dato origine ad una evoluzione del missile iniziale denominata Agni-II, ed \u00e8 in sviluppo una terza versione, l'Agni-III.\nAgni-I.\nLungo 18 metri e pesante 7.500\u00a0kg, l'Agni-I \u00e8 un missile a due stadi ed ha una gittata presunta compresa fra 550 e 1500\u00a0km; \u00e8 stato sviluppato a partire dall'SLV-3, il veicolo di lancio satelitare del programma spaziale civile indiano, che ha costituito il primo stadio a propellente solido, e dal Prithvi-II che in versione ridotta costituisce il secondo stadio. Il sistema di guida terminale \u00e8 probabilmente inerziale, sviluppato con l'aiuto della Germania.\nLanci di prova dell'Agni-I:\nAgni-II.\nQuesta seconda versione del missile Agni ha una gittata sicuramente di 2200\u00a0km, e teorica di 3000\u00a0km, con una testata convenzionale di 1000\u00a0kg o una nucleare di 200 kilotoni. Questa versione ha un secondo stadio a propellente solido riprogettato ex novo, che sostituisce quello del Prithvi: l'Agni-II pu\u00f2 essere lanciato con un preavviso di soli 15 minuti, un grosso miglioramento rispetto alla mezza giornata di preparativi necessaria per approntare al lancio l'Agni-I. Il sistema di navigazione \u00e8 stato migliorato ed \u00e8 circa tre volte pi\u00f9 preciso della prima versione. Per l'Agni-II \u00e8 stata sviluppata una piattaforma mobile in grado di trasportare (e lanciare) il missile sia su strada che per ferrovia.\nL'Agni-II ha volato per la prima volta l'11 aprile 1999, su una rotta balistica studiata per simulare una gittata di 3000\u00a0km, percorrendo per\u00f2 solo 2100\u00a0km: quindi sebbene sia in grado di raggiungere tutto il Pakistan e buona parte della Cina, non arriva a minacciare le maggiori citt\u00e0 di quest'ultima.\nAgni-III.\nQuesta nuova evoluzione dell'Agni avr\u00e0 tre stadi invece dei due dei suoi predecessori, ed \u00e8 in fase finale di sviluppo. Delle sue capacit\u00e0 si conoscono soltanto alcune notizie di massima: la gittata prevista \u00e8 fra 4000 e 6000\u00a0km, e il secondo stadio dovrebbe essere a propellente solido come quello dell'Agni-II. Con questo missile l'India \u00e8 in grado di colpire Pechino e le altre grandi citt\u00e0 cinesi.\nIl 15 maggio 2005 venne annunciato che l'Agni III era \"tecnicamente pronto\" per il lancio . Ma vista la pericolosit\u00e0 del missile l'India ha deciso di rimandare per il momento il lancio per ragioni diplomatiche relative alla non proliferazione . Il primo lancio di collaudo \u00e8 avvenuto il 9 luglio 2006."}
{"id": "124960", "revid": "1543377", "url": "https://it.wikipedia.org/wiki?curid=124960", "title": "George Martin", "text": "Viene a volte definito \"il quinto Beatle\" per la sua attivit\u00e0 come produttore della maggior parte delle registrazioni dei Beatles, nonch\u00e9 per aver suonato anche parti strumentali in alcuni dei brani del gruppo e averne curato gli arrangiamenti orchestrali.\nIn una carriera che ricopre pi\u00f9 di sei decenni, oltre che nel campo musicale, anche dal vivo, ha lavorato per il cinema e la televisione. Oltre al suo lavoro creativo, ha avuto molti ruoli di direttore esecutivo in aziende attive nell'ambito dei media e ha contribuito a molte attivit\u00e0 filantropiche, incluso il suo impegno per \"The Prince's Trust\", la charity fondata da Carlo, principe del Galles.\nIn riconoscimento ai suoi servizi all'industria della musica e alla cultura popolare, gli \u00e8 stato concesso il rango di Knight Bachelor nel 1996. Martin \u00e8 stato inoltre insignito di sei Grammy Awards, due Ivor Novello Awards e una nomination all\u2019Oscar per il film \"A Hard Day\u2019s Night\".\nBiografia.\nGli inizi.\nQuando Martin aveva sei anni i genitori comprarono un pianoforte che stimol\u00f2 gli interessi musicali del figlio. Due anni dopo convinse i suoi genitori a pagare lezioni di piano. Frequentando la Guildhall School of Music and Drama dal 1947 al 1950 e studiando pianoforte e oboe, pot\u00e9 ascoltare un'ampia variet\u00e0 di stili musicali che spaziavano da Cole Porter a John Dankworth. Mentre si trovava ancora all'accademia, spos\u00f2 Sheena Chisholm, con la quale ebbe due figli, Alexis e Gregory. Dopo il diploma, prima lavor\u00f2 per il dipartimento di musica classica della BBC e poi, nel 1950, alla EMI che negli anni cinquanta, con l'esplosione del rock and roll, divenne una delle pi\u00f9 importanti etichette discografiche dell'epoca. Nel 1955 Joseph Lockwood nomin\u00f2 Martin manager dell'etichetta Parlophone, societ\u00e0 minore sotto la guida del colosso multinazionale, riservata prevalentemente all'incisione di dischi umoristici. Originariamente Martin lavor\u00f2 con comici come Peter Sellers e Rolf Harris, quindi era noto alla EMI come produttore di artisti minori.\nDopo il divorzio dalla prima moglie, nell'agosto del 1966 spos\u00f2 Judy Lockhart-Smith e anche con lei ebbe altri due figli, Lucy e Giles Martin. \nI Beatles.\nFece la sua prima audizione ai Beatles nel 1962, dopo che erano stati rifiutati dalla casa discografica Decca.\nFece loro firmare un contratto, sebbene la sua prima reazione sia stata \"sono piuttosto orribili\". Questo segn\u00f2 l'inizio di una lunga relazione nella quale l'esperienza musicale di Martin aiut\u00f2 a colmare il varco tra il talento grezzo e il suono che i Beatles volevano ottenere.\nI Beatles non sapevano leggere la musica; la loro abilit\u00e0 nel suonare era tuttavia lodevole e, per sua stessa ammissione, \"non si poteva fare a meno di farseli piacere\" ma egli dovette affinare i loro talenti nascosti.\nUno dei suoi provvedimenti fu quello di sostituire Ringo Starr alla batteria con il turnista Andy White, ritenuto da lui pi\u00f9 adatto: il singolo \"Love Me Do\" infatti vede il Beatle relegato al tamburello. Avrebbe avuto modo di rivalutare le capacit\u00e0 musicali di Starr; infatti per tutte le registrazioni successive avrebbe usato sempre Starr come batterista.\nNel 1967 partecip\u00f2 alla realizzazione dell'album \"Sgt. Pepper's Lonely Hearts Club Band\".\nLa sua formazione classica si riflette molto in canzoni come \"Yesterday\" ed \"Eleanor Rigby\". La maggior parte degli arrangiamenti per strumenti orchestrali venne realizzata da Martin in collaborazione con membri dei Beatles. Un buon esempio ne \u00e8 \"Penny Lane\", per cui Martin lavor\u00f2 con Paul McCartney su un assolo di tromba: McCartney esponeva cantando la melodia e Martin la trascriveva su uno spartito.\nDopo i Beatles.\nA parte il suo lavoro con i Beatles (sia con il gruppo che con progetti in singolo), Martin produsse anche album per molti altri artisti, tra i quali gli America, la Mahavishnu Orchestra, C\u00e9line Dion, Kate Bush, Jos\u00e9 Carreras e Phil Collins. \u00c8 anche un famoso compositore, autore dei brani strumentali per il film dei Beatles \"Yellow Submarine\" e della colonna sonora del film di James Bond \"Live and Let Die\" (\"Vivi e lascia morire\") per il quale Paul McCartney cant\u00f2 la canzone dei titoli di testa. Sua anche la composizione \"Theme One\", scritta come sigla per BBC 1 e ripresa successivamente come singolo dal gruppo Van Der Graaf Generator.\nGeorge Martin si occup\u00f2 della produzione dell'album \"Blow by Blow\" (1975), primo disco solista del chitarrista britannico Jeff Beck. Questo lavoro \u00e8 considerato non solo uno dei vertici della carriera dell'ex Yardbird, ma pure una pietra miliare del rock strumentale. Martin si sarebbe occupato anche degli arrangiamenti orchestrali, e il suo \"tocco\" emerge soprattutto in \"Scatterbrain\" e \"Diamond Dust\".\n\u00c8 morto l'8 marzo 2016 all'et\u00e0 di 90 anni."}
{"id": "124961", "revid": "1921861", "url": "https://it.wikipedia.org/wiki?curid=124961", "title": "Vita brevis, ars longa, occasio praeceps, experimentum periculosum, iudicium difficile", "text": "Vita brevis, ars longa, occasio praeceps, experimentum periculosum, iudicium difficile \u00e8 una locuzione in lingua latina il cui significato letterale \u00e8 \"la vita \u00e8 breve, l'arte \u00e8 lunga, l'occasione fuggevole, l'esperimento pericoloso, il giudizio difficile\".\nLa frase non appartiene alla letteratura latina, ma \u00e8 una traduzione successiva di un aforisma di Ippocrate di Coo (\"Aforismi\", 1, 1), il cui originale \u00e8: \nL'aforisma \u00e8 spesso citato in forma abbreviata \"Ars longa, vita brevis\", con evidente richiamo a Seneca (\"De brevitate vitae\" 1, 1): \"\u201cInde illa maximi medicorum exclamatio est: \u00abvitam brevem esse, longam artem\u00bb\u201d\" (\u201cDa ci\u00f2 deriva quella celebre esclamazione del pi\u00f9 grande dei medici: \u00abla vita \u00e8 breve, lunga l'arte\u00bb\u201d), anche se il filosofo latino, traducendo, opera il chiasmo, dando rilievo maggiore al contrasto degli aggettivi. \nSi tratta, in ogni caso, di una sintesi di saggezza morale che riunisce in un breve testo alcuni concetti cardine sia della filosofia che della metodologia ippocratea (sempre attenta a ribadire l'importanza dello studio e la difficolt\u00e0 dell'analisi diagnostica) sia, pi\u00f9 in generale, dell'antichit\u00e0 (la brevit\u00e0 della vita e la fugacit\u00e0 del tempo).\nNella sostanza, il messaggio \u00e8 questo: in tutte le arti, la vita di un uomo \u00e8 insufficiente per raggiungere la perfezione, che suppone l'esercizio progressivo di pi\u00f9 generazioni.\nSeneca, invece, nel riprendere l'aforisma, afferma polemicamente che la brevit\u00e0 non \u00e8 connaturata in maniera ineluttabile alla vita, ma discende dall'insensatezza dell'uomo che disperde il suo tempo nei mille rivoli di inutili occupazioni."}
{"id": "124962", "revid": "50", "url": "https://it.wikipedia.org/wiki?curid=124962", "title": "Azzeruolo", "text": ""}
{"id": "124964", "revid": "1318658", "url": "https://it.wikipedia.org/wiki?curid=124964", "title": "Acido tartarico", "text": "L'acido tartarico \u00e8 un acido organico diprotico cristallino bianco. \u00c8 presente naturalmente in molte piante, specialmente nell'uva e nel tamarindo (oltre che in altri frutti). Uno dei suoi sali, il bitartato di potassio, noto comunemente come cremor tartaro, si sviluppa naturalmente nel processo di vinificazione. Il bitartrato di potassio viene miscelato al bicarbonato di sodio e usato come agente lievitante. L'acido tal quale viene aggiunto agli alimenti come antiossidante o per conferire un sapore aspro.\nL'acido tartarico \u00e8 un acido alfa-idrossi-carbossilico e aldarico, ed \u00e8 un derivato diidrossilico dell'acido succinico.\nStoria.\nL'acido tartarico, noto agli antichi come tartaro, originariamente \u00e8 stato isolato dal tartrato acido di potassio dall'alchimista Jabir ibn Hayyan intorno all'anno 800. Allo stesso si devono molti altri processi chimici di base usati ancora oggi. Il processo di sintesi moderno \u00e8 stato sviluppato nel 1769 dal chimico svedese Carl Wilhelm Scheele.\nLa chiralit\u00e0 dell'acido tartarico \u00e8 stata invece scoperta nel 1832 da Jean-Baptiste Biot, che osserv\u00f2 la sua capacit\u00e0 di ruotare la luce polarizzata. Louis Pasteur continu\u00f2 tale ricerca nel 1847 studiando le conformazioni dei cristalli dell'acido tartarico, scoprendone l'asimmetria, mediante impiego di microscopio ottico. Pasteur \u00e8 stato il primo a produrre un campione puro di acido levotartarico.\nPropriet\u00e0.\nL'acido tartarico \u00e8 un acido dicarbossilico con formula HOOC-CH(OH)-CH(OH)-COOH o anche C4H6O6 e si pu\u00f2 considerare come il derivato diossidrilato in posizione 2 e 3 dell'acido succinico. Il suo nome IUPAC \u00e8 acido 2,3-diidrossibutandioico.\nUna soluzione acquosa di acido tartarico avente concentrazione 100\u00a0g/L ha, a 25\u00a0\u00b0C, un pH circa pari a 1,6. Ha invece pH 2,2 una soluzione 0,1\u00a0N (circa 75\u00a0g/L), secondo le informazioni riportate sulle schede di sicurezza del composto.\nL'acido tartarico \u00e8 un composto chirale, ossia si presenta in diversi stereoisomeri. Questa propriet\u00e0 lo rende anzitutto utile nella chimica organica per la sintesi di altre molecole chirali. Lo stereoisomero pi\u00f9 abbondante in natura \u00e8 l'acido L-(+)-tartarico o acido destrotartarico. Lo stereoisomero speculare, l'acido levotartarico o l'acido D-(\u2212)-tartarico pu\u00f2 essere reperito da fonti naturali insieme con la forma (+), ma in percentuale di solito inferiore. La forma achirale, l'acido mesotartarico, pu\u00f2 essere sintetizzato in laboratorio.\nL'acido (+)-tartarico e (\u2212)-tartarico sono enantiomeri e quindi ruotano il piano della luce polarizzata in direzioni opposte nella stessa quantit\u00e0, mentre l'acido mesotartarico \u00e8 diastereoisomero rispetto a entrambi e non essendo chirale non ruota il piano della luce polarizzata.\nStoricamente, con il termine di acido racemico (dal latino \"racemus\", \"grappolo d'uva\") veniva definito un sottoprodotto otticamente inattivo della cristallizzazione dell'acido (+)-tartarico. Louis Pasteur osserv\u00f2 che i cristalli del sale misto di sodio e ammonio dell'acido racemico erano costituiti da una miscela di due forme speculari fra loro. Dopo averli separati meccanicamente e sciolti in acqua, trov\u00f2 che le due soluzioni mostravano capacit\u00e0 uguale, ma speculare, di rotazione del piano della luce polarizzata. Una delle due soluzioni, convertita in acido libero, dava un composto identico al gi\u00e0 noto acido (+)-tartarico: era stata per la prima volta separata una coppia di enantiomeri nei suoi componenti otticamente attivi. Successivamente a questo fondamentale esperimento la parola racemo ha cambiato significato, identificando una qualsiasi delle miscele con rapporto 1:1 dei due enantiomeri.\nL'acido (+)-tartarico \u00e8 stata la prima molecola chirale a cui \u00e8 stato possibile, mediante analisi ai raggi X condotte da Bijovet nel 1951, assegnare una configurazione assoluta ovvero comprendere la reale disposizione spaziale degli atomi che la compongono.\nImportanti derivati dell'acido tartarico sono i relativi sali, quali il cremor tartaro, il sale di Rochelle (tartrato di sodio e di potassio, un blando lassativo) e il tartaro emetico (tartrato di potassio e antimonio).\nL'acido tartarico, nella soluzione di Fehling, lega agli ioni di rame (II), prevenendo la formazione di sali di idrossido insolubili.\nProduzione.\nL'acido L-(+)-tartarico viene prodotto industrialmente in quantit\u00e0 maggiori. \u00c8 ottenuto dalla feccia, un sottoprodotto delle fermentazioni vinicole. Il sottoprodotto principale \u00e8 il bitartrato di potassio, che viene convertito in tartrato di calcio dopo trattamento con idrossido di calcio. Si ottengono maggiori rese di tartrato di calcio con l'aggiunta di cloruro di calcio. Il tartrato di calcio viene poi convertito in acido tartarico trattando il sale con acido solforico acquoso.\nAcido tartarico racemico pu\u00f2 essere preparato con reazione a pi\u00f9 stadi dall'acido maleico. Nella prima fase, l'acido maleico viene epossidato dal perossido di idrogeno utilizzando il tungstato di potassio come catalizzatore.\nDerivati.\nI derivati pi\u00f9 importanti dell'acido tartarico comprendono i suoi sali, il cremor tartaro (bitartrato di potassio), il sale di Rochelle (tartrato di sodio e di potassio, blando lassativo la cui piezoelettricit\u00e0 fu usata tra gli anni '40 e gli anni '60 nei microfoni e nella capsula trasduttrice della testina grammofonica di apparati di mediocre qualit\u00e0) e il tartrato di potassio antimonio.\nFunzioni e applicazioni.\nAlimenti, bevande e integratori.\nLa principale fonte di acido L-tartarico usato nell'industria alimentare \u00e8 costituita da sottoprodotti della spremitura dell'uva in cui \u00e8 presente come sale di potassio. Si tratta, quindi di acido tartarico naturale. L'Unione Europea ne consente l'uso senza restrizioni (\"quantum satis\") identificandolo con la sigla E334 (Decreto Ministeriale n. 209, supplemento n. 69 alla G.U. n. 96, 24 aprile 1996 e Direttiva 95/2/CE). L'acido L-tartarico viene aggiunto ad alcuni alimenti quali caramelle, marmellate e succhi di frutta per conferirvi un gusto acidulo. \u00c8 usato come antiossidante ed emulsionante nella panificazione e nella preparazione di agenti lievitanti per dolci e per il pane. Infine si impiega nel vino per equilibrare la sua acidit\u00e0.\nCristalli di bitartrato di potassio si formano sempre nel vino durante il suo processo di produzione. Per questo motivo, prima dell'imbottigliamento, il vino bianco o rosato (pi\u00f9 raro sul rosso) viene solitamente stabilizzato dal punto di vista tartarico. Tale stabilizzazione pu\u00f2 essere ottenuta attraverso tecniche sottrattive quali il trattamento a freddo, l'elettrodialisi o l'uso di resine a scambio cationico, oppure attraverso tecniche additive che si basano sull'aggiunta di inibitori di cristallizzazione quali acido metatartarico, carbossimetilcellulosa, poliaspartato di potassio o mannoproteine. I tartrati non si devono formare in bottiglia perch\u00e9 causerebbero perdita di acidit\u00e0 e quindi di freschezza del vino stesso. Un deposito di tartrato in bottiglia, nonostante la sua innocuit\u00e0 dal punto di vista salutistico, causerebbe importanti danni commerciali al produttore a causa del rifiuto del prodotto da parte del consumatore. L'acido tartarico \u00e8 un importantissimo componente della qualit\u00e0 di ogni vino, rappresentando uno dei pilastri sui quali si basa la longevit\u00e0 ed evoluzione del vino stesso.\nFarmacologiche.\nViene utilizzato nella preparazione di medicinali; in particolare miscelato al bicarbonato di sodio \u00e8 utilizzato nella preparazione di effervescenti digestivi.\nAltre.\nL'acido tartarico ha anche diverse applicazioni per uso industriale. Ha la capacit\u00e0 di chelare ioni metallici come calcio e magnesio. Pertanto, \u00e8 utilizzato nell'industria agricola e metallurgica per la complessazione di micronutrienti nel fertilizzante del suolo e per la pulizia di superfici metalliche costituite da alluminio, rame, ferro o leghe metalliche. \u00c8 un ottimo ritardante nell'indurimento del gesso nel settore della costruzione.\nSicurezza.\nL'acido tartarico \u00e8 una tossina muscolare, che agisce inibendo la produzione di acido malico e in alte dosi causa paralisi e morte. La dose letale mediana \u00e8 di circa 7,5 grammi/kg per un uomo, circa 5,3 grammi/kg per i conigli e 4,4 grammi/kg per i topi. Secondo questi dati ci vorrebbe pi\u00f9 di 500 g di acido tartarico per uccidere una persona di 70 kg.\nSulla base delle informazioni esaminate a Ginevra dal 18-27 aprile 1977, il comitato di esperti sugli additivi alimentari della FAO ha escluso la tossicit\u00e0 dell'acido tartarico nella sua forma L+ sull'uomo. Se assunto in forma orale viene eliminato tramite le urine o distrutto nel tratto intestinale dall'azione batterica."}
{"id": "124969", "revid": "528088", "url": "https://it.wikipedia.org/wiki?curid=124969", "title": "Croce di Lorena", "text": "La croce di Lorena \u00e8 un simbolo a forma di croce con doppia trasversa (croce patriarcale).\nIl simbolo Unicode della Croce di Lorena \u00e8 \u2628 (U+2628).\nStoria.\nLa croce patriarcale, chiamata croce d'Angi\u00f2 poi di Lorena, figura nello stemma dei duchi d'Angi\u00f2 divenuti duchi di Lorena dal 1473 (Renato II 1451 - 1508, figlio di Iolanda d'Angi\u00f2). Deve la sua forma alla croce cristiana; la piccola traversa superiore rappresenta il titulus crucis, cio\u00e8 l'iscrizione che Ponzio Pilato avrebbe fatto porre sulla croce di Ges\u00f9: \"Ges\u00f9 Nazareno, re dei Giudei\", abbreviata in \"INRI\" (dal latino \"Iesus Nazarenus Rex Iudaeorum\").\nEssa rappresenta un reliquiario contenente un frammento della vera croce, venerata dai duchi d'Angi\u00f2, a partire da Luigi I (1339 - 1384) che lo fece ricamare sul suo vessillo. Questo reliquiario, ora conservato a Baug\u00e9, ha una doppia traversa.\nLa Croce di Lorena e \"Francia libera\".\n\"Francia libera\", movimento di liberazione e resistenza francese durante la seconda guerra mondiale, l'adott\u00f2 come suo simbolo grazie al capitano di corvetta Georges Thierry d'Argenlieu, che scrisse a De Gaulle che ai francesi liberi serviva una croce per lottare contro la svastica. Nell'ordine generale n\u00b0 2 del 3 luglio 1940, il viceammiraglio Emile Muselier (1882-1965) cre\u00f2 per le forze francesi legate a De Gaulle un vessillo di bompresso (quadrato blu con, al centro, la croce di Lorena in rosso in opposizione alla croce uncinata) e per gli aerei, una coccarda a croce di Lorena.\nIl simbolo fu modificato dopo pochi mesi perch\u00e9 troppo cupo. Nel modello definitivo era blu, bianco e rosso; sullo spazio bianco a forma di losanga c'era una croce di Lorena rossa non trilobata. Questo vessillo rimarr\u00e0 per le future navi della Marina francese.\nIl simbolo fu adottato da tutti i componenti di \"Francia libera\" e sarebbe poi comparso su numerose insegne e medaglie commemorative. La croce di Lorena \u00e8 ugualmente rappresentata su alcuni monumenti e sui francobolli emessi sotto il governo del generale De Gaulle.\nIl gagliardetto sull'auto ufficiale di de Gaulle era tricolore a croce di Lorena, ma il Generale non la fece figurare sul tricolore della Repubblica francese n\u00e9 fra i suoi simboli ufficiali. Esso fu per\u00f2 poi utilizzato, a Colombey-les-deux-\u00c9glises, come monumento in onore del defunto Generale e posto vicino alla sua tomba.\nIn altri paesi europei.\nNell'Ungheria, la croce patriarcale fu adottata dal re Luigi I. La croce \u00e8 bianca, sopra tre monti verdi e su uno sfondo rosso. Lo stemma attuale di Ungheria vede rappresentata la croce su una met\u00e0 dello scudo, stemma dell'Ungheria moderna, ed otto strisce orizzontali di rosso e bianco su quell'altra, stemma dell'Ungheria antica.\nLo stemma della Slovacchia mostra una croce patriarcale bianca su uno sfondo rosso, ma sopra tre monti blu. La Slovacchia, infatti, \u00e8 stata una provincia dell'Ungheria per la maggior parte della sua storia.\nNella Lituania, la croce patriarcale \u00e8 un simbolo nazionale, adottato per il re Casimiro IV, che fu anche re di Polonia. Appare in tre contesti: sullo stemma, nello scudo del cavaliere; come il simbolo dell'aeronautica militare del paese; e come l'ordine cavalleresco pi\u00f9 alto del paese, l'Ordine della Croce di Vytis.\nSimbolo della lotta contro la tubercolosi.\nNel 1902 si tenne a Berlino la prima \"Conferenza internazionale contro la tubercolosi\", che introdusse l'idea di una lotta internazionale contro la tubercolosi e propose l'adozione della croce di Lorena come simbolo. La proposta fu accolta durante la costituzione effettiva dell'Unione internazionale contro la tubercolosi e le malattie respiratorie, nel 1920. Durante la \"VI conferenza internazionale della tubercolosi\" tenutasi a Roma nel 1928, ricevette la codifica e la consacrazione ufficiale come emblema.\nLa lotta antitubercolinica fu efficace, e la forza di questo simbolismo \u00e8 diminuita con l'avvento degli antibiotici, ma fin oltre la met\u00e0 del XX secolo la ricerca annuale di fondi tramite i francobolli natalizi - in Italia \"francobolli antitubercolari\" - contribu\u00ec molto a diffondere il segno in ogni paese. L\"'American Lung Association\" (Associazione americana del polmone) ha ancor oggi come emblema una versione modificata di questa croce."}
{"id": "124970", "revid": "125379591", "url": "https://it.wikipedia.org/wiki?curid=124970", "title": "Zeami", "text": "Assieme al padre, Kan'ami Kiyotsugu, \u00e8 considerato il fondatore del teatro N\u014d. Le sue opere sono caratterizzate da una variet\u00e0 di temi classici e moderni provenienti da tradizioni giapponesi e cinesi, e da numerosi riferimenti al Buddhismo Zen. \nBiografia.\nZeami nacque nel 1363 a Nagoya, il suo nome da fanciullo era Kiyomoto. Sua madre era la figlia di Takehara Daikaku, sacerdote e signore feudale di Obata. Suo padre, Kan'ami, era a capo di una compagnia di sarugaku, la , poi rinominata , che si esibiva soprattutto nella regione di Ky\u014dto tra la fine degli anni sessanta e l'inizio degli anni settanta del XIV secolo. Zeami venne affidato per la sua educazione ad un membro della compagnia , con cui continu\u00f2 a mantenere rapporti durante l'arco della sua vita.\nIn seguito entr\u00f2 nella compagnia del padre, che si esib\u00ec anche al Daigoji grazie alla sua fama in ascesa. Qui il fascino ed il talento del giovane Zeami emersero in breve tempo.\nNel 1374 il consigliere , arrangi\u00f2 un'esibizione della Kanze-za a , al cospetto dello Sh\u014dgun Ashikaga Yoshimitsu, che all'epoca aveva 17 anni. Nonostante la sua giovane et\u00e0, lo sh\u014dgun era gi\u00e0 molto potente politicamente ed era un grande sostenitore delle arti. Fu particolarmente impressionato dallo spettacolo, soprattutto dalla recitazione di Kiyomoto, appena dodicenne, e decise di sostenere la compagnia, un onore senza precedenti per degli attori, a quell'epoca. Da quel momento padre e figlio vennero invitati spesso a corte, nonostante la disapprovazione da parte degli altri cortigiani, che ritenevano sconveniente l'attrazione di Yoshimitsu per degli artisti di umili origini.\nDato il suo rapporto con lo sh\u014dgun, a Zeami vennero impartiti studi classici da statisti di corte e dal poeta Nijo Yoshimoto. Nijo, divenuto famoso per le sue abilit\u00e0 nel produrre renga (un tipo di componimento poetico giapponese), insegn\u00f2 a Zeami la letteratura, la poesia e la filosofia, e gli diede il nome di Fujiwaka. Questo tipo di istruzione fu veramente insolita per un attore, a cui normalmente, a causa del basso status sociale, veniva riservata una scarsa educazione. Grazie a tale ambiente colto, Zeami scrisse in quegli anni numerosi drammi e i primi trattati sulla pratica dell'attore. Il mecenatismo gli permise di diventare un'artista professionista e, dopo la morte del padre avvenuta nel 1385, eredit\u00f2 la carica di capo della compagnia, che diventer\u00e0 famosa sotto la sua guida.\nUno dei suoi spettacoli pi\u00f9 importanti risale al 1394, quando si esib\u00ec durante la visita di Ashikaga Yoshimitsu al Santuario Kasuga a Nara. La sua partecipazione a questo evento politico importante fa capire quanto all'epoca egli fosse conosciuto. Nel 1399 fece altre due importanti esibizioni per lo sh\u014dgun: la prima al Daigoji e la seconda un mese dopo a Ky\u014dto.\nNel 1408, dopo un'esibizione tenutasi nella sua dimora a Kitayama, Yoshimitsu concesse la sua protezione all'attore di sarugaku . In quello stesso anno lo sh\u014dgun mor\u00ec e a succederlo fu il figlio Yoshimochi, il cui favore and\u00f2 invece all'attore di dengaku . Nonostante la perdita della protezione dello shogunato, la carriera di Zeami si mantenne solida grazie al rapporto intrattenuto con la classe dei commercianti urbani. Dato il suo status di figura pubblica ben rispettata, riusc\u00ec ad ottenere anche il favore di altri mecenati e a consolidare la sua posizione nel panorama artistico. Tra il 1418 e il 1428 scrisse numerosi drammi.\nAlla morte di Yoshimochi nel 1428 gli succedette Ashikaga Yoshinori, che si dimostr\u00f2 apertamente ostile a Zeami e al figlio ; entrambi vennero allontanati dalla corte. Nel 1432 Motomasa mor\u00ec improvvisamente e si apr\u00ec la questione della successione. Zeami si rifiut\u00f2 di nominare il nipote come suo successore, preferendogli il genero , e Yoshinori disapprov\u00f2 questa sua decisione, poich\u00e9 teneva in alta considerazione On'ami.\nProbabilmente a causa di questo disaccordo e all'ostilit\u00e0 che provava nei confronti di Zeami, nel 1434 lo sh\u014dgun decise di esiliarlo sull'Isola di Sado. Non si hanno informazioni precise riguardo ai suoi ultimi anni di vita, ma si racconta che durante il suo esilio Zeami abbia composto sette, o addirittura dieci opere che poi fece recapitare al monaco Zen Ikky\u016b S\u014djun per farle pubblicare; quest'ultimo le mostr\u00f2 all'Imperatore che ne rimase impressionato e perdon\u00f2 Zeami, permettendogli di tornare.\nZeami mor\u00ec nel 1443.\nOpere.\nOltre a dirigere la compagnia, Zeami ne scrisse i drammi. Molte delle sue opere pi\u00f9 conosciute si ispirano allo \"Heike Monogatari\".\nMescol\u00f2 danza popolare, tragedia e musica con la poetica classica giapponese e cinese, permettendo cos\u00ec l'espansione e la diffusione della tradizione classica tra la popolazione comune. Nei suoi testi Zeami venne influenzato dal buddhismo Zen, che in quegli anni rappresentava la corrente buddhista dominante: ne utilizz\u00f2 numerose illustrazioni, coni\u00f2 nuovi termini e ne us\u00f2 altri gi\u00e0 esistenti fuori dal loro contesto originario. Nel 1422 Zeami divent\u00f2 un monaco laico.\nSaggi.\nNei suoi saggi, considerati i pi\u00f9 antichi testi conosciuti sulla filosofia del teatro nella letteratura giapponese, Zeami gett\u00f2 le basi della struttura ed estetica del N\u014d e del ruolo dell'attore. Il suo scopo era facilitare la trasmissione delle conoscenze da un successore all'altro, per assicurare che la compagnia continuasse a godere della protezione di mecenati.\nIn un periodo di circa 40 anni Zeami produsse 21 testi critici, in cui emergono anche le influenze dei drammaturghi suoi contemporanei, Inu\u014d e Z\u014dami. Grazie in particolare all'influenza di Inu\u014d, nei suoi trattati vi fu un progressivo slittamento dal , ossia la rappresentazione precisa e fedele di un determinato soggetto, allo , ossia l'eleganza nella rappresentazione e armonia tra i vari elementi uditivi e visivi della scena.\nQuesti testi si avvalevano di linguaggio tecnico e presupponevano una solida conoscenza della terminologia che vi veniva utilizzata. In essi vengono analizzati pi\u00f9 importanti aspetti dell'arte teatrale, dalle tecniche di scrittura di un dramma alla classificazione degli spettacoli, dagli stili di recitazione dei personaggi e i movimenti del corpo alle musiche.\nF\u016bshikaden.\nIl , conosciuto anche come , fu scritto tra il 1400 e il 1402 ed \u00e8 il primo saggio noto in Giappone sul teatro N\u014d. \u00c8 suddiviso in sette capitoli in cui vengono spiegate le basi della recitazione e i vari tipi di ruoli, viene descritta l'origine sacra del N\u014d, i suoi principi fondanti e l'estetica dello . Contiene anche l'analisi dello Jo-ha-ky\u016b, considerato da Zeami un concetto universale. Sono incluse infine anche molte delle considerazioni di Kan'ami riguardo al teatro N\u014d.\nKaky\u014d.\nMentre il \"F\u016bshikaden\" discute a lungo sul concetto di \"hana\", si focalizza invece sui concetti di \"y\u016bgen\" e di . Inoltre Zeami parla di \"N\u014d che si impone mediante la mente\", intendendo con ci\u00f2 uno stile proprio solamente dell'attore pi\u00f9 abile, e lo definisce un \"N\u014d della non-coscienza\". Alcuni studiosi attribuiscono questo spostamento all'avvicinamento di Zeami allo Zen.\nDeclino.\nDopo essere diventato sh\u014dgun, al contrario del suo predecessore Yoshinori dimostr\u00f2 un forte disprezzo nei confronti di Zeami, e le origini di questi suoi sentimenti sono tutt'ora ignote. Si \u00e8 ipotizzato che una delle cause fosse la relazione di parentela tra Zeami e Kusunoki Masashige. Stando al documento noto come \"Genealogia Kanze-Fuduka\", scoperto nel 1967, Masashige era uno zio di Kan'ami che nel 1335 mor\u00ec in battaglia opponendosi allo shogunato degli Ashikaga in favore della Restaurazione Kemmu. Un'altra possibile motivazione \u00e8 rintracciabile nelle opere di Zeami: dato il suo carattere spesso descritto come eccentrico, lo sh\u014dgun preferiva esibizioni pittoresche che includessero demoni, ma poich\u00e9 Zeami non trattava molto questo tema le sue opere erano poco apprezzate da Yoshinori. Preferiva le rappresentazioni del nipote di Zeami, On'ami, in quanto oltre ad includere personaggi come i demoni, erano in uno stile vivace e sfolgorante, da lui molto apprezzato.\nIl primogenito di Zeami, Motomasa, cominci\u00f2 a dirigere la troupe nel 1429. Quell'anno, sebbene sia Motomasa che On'ami avessero avuto l'opportunit\u00e0 di esibirsi per lo Shogun e per l'Imperatore Go-Komatsu durante una festa di 10 giorni, Yoshinori proib\u00ec a Zeami e al figlio l'ingresso al Palazzo Imperiale di Sent\u014d, probabilmente a causa del rifiuto di Zeami di dare a On'ami le sue opere complete. L'anno seguente, Zeami venne destituito da direttore musicale del . Quello stesso anno il secondogenito di Zeami, , si ritir\u00f2 dal teatro e divenne monaco buddhista. Nel 1432 Motomasa mor\u00ec, forse assassinato per gli stessi motivi che due anni dopo portarono Zeami a perdere il favore shogunale e all'esilio.\nOn'ami eredit\u00f2 il comando della scuola Kanze. La nomina gli venne conferita dallo sh\u014dgun, nonostante le compagnie fossero ereditarie e Zeami vi si fosse inizialmente opposto. Zeami credeva che la sua discendenza fosse morta con Motomasa, ma On'ami sosteneva che lui stesso fosse in grado di continuarla. Zeami diede le sue opere complete al genero Zenchiku, drammaturgo della scuola Konparu, invece che ad On'ami.\nEredit\u00e0.\nMolte delle opere di Zeami sono state tradotte in lingue europee, e le versioni contemporanee dei suoi scritti sono spesso semplificate. Alcuni per\u00f2 non esistono pi\u00f9 e 16 sono presenti solo in forma di manoscritti rari.\nI testi di Zeami non circolavano presso il pubblico: solo i suoi successori ne avevano accesso. Nel 1908 tuttavia, in un negozio di libri usati a T\u014dky\u014d vennero trovati numerosi suoi saggi, che conobbero un'ampia diffusione. Solo nel 1940 essi vennero riuniti e stampati in una raccolta."}
{"id": "124977", "revid": "125477818", "url": "https://it.wikipedia.org/wiki?curid=124977", "title": "Giro d'Italia 1999", "text": "Il Giro d'Italia 1999, ottantaduesima edizione della \"Corsa Rosa\", si svolse in 22 tappe dal 15 maggio al 6 giugno 1999, per un percorso totale di 3\u00a0774 km, e fu vinto dall'italiano Ivan Gotti.\nResoconto degli eventi.\nI controlli svolti dai medici dell'Unione Ciclistica Internazionale prima della partenza della corsa rilevarono un tasso di ematocrito superiore al limite massimo di 50% nel sangue di due dei 162 ciclisti iscritti, l'italiano Nicola Loda e lo spagnolo Javier Otxoa. I due vennero di conseguenza precauzionalmente sospesi per quindici giorni, e non poterono prendere parte alla corsa. La prima maglia rosa, in quel di Modica, and\u00f2 a Ivan Quaranta, per poi passare, nei giorni seguenti, sulle spalle di altri due velocisti, Mario Cipollini e Jeroen Blijlevens. Al termine della tappa di Monte Sirino, comunque, il primato pass\u00f2 a Laurent Jalabert. Il francese perse la maglia a favore di Marco Pantani dopo la tappa del Gran Sasso, riconquistandola per\u00f2 gi\u00e0 il giorno dopo con la vittoria nella cronometro di Ancona.\nPantani riprese a sua volta la rosa sulle prime Alpi, a Borgo San Dalmazzo (tappa vinta da Paolo Savoldelli), e l'indomani rafforz\u00f2 il primato, tornando al successo sulla salita del Santuario di Oropa: nell'occasione, dopo essere stato vittima di un salto di catena all'inizio dell'ascesa, il \"Pirata\" recuper\u00f2 il distacco accumulato, super\u00f2 tutti gli avversari e and\u00f2 ad imporsi in solitaria. Il cesenate vinse quindi altre due tappe, prima sull'Alpe di Pampeago e poi, il 4 giugno, sul traguardo di Madonna di Campiglio, incrementando cos\u00ec a 5'38\" (a due giorni dal termine) il vantaggio sul secondo in classifica, Savoldelli, e a 6'12\" quello sul terzo, Ivan Gotti.\nL'indomani, dopo i controlli ematici svolti dai medici dell'UCI al mattino, ecco il colpo di scena: a Pantani venne riscontrato un tasso di ematocrito di 52%, superiore al limite massimo consentito (50%). Il ciclista, in quel momento in maglia rosa, non pot\u00e9 perci\u00f2 prendere il via della ventunesima tappa, ricevendo anche, a scopo precauzionale, i consueti quindici giorni di sospensione dalle competizioni. La squadra di Pantani, la Mercatone Uno-Bianchi, si ritir\u00f2 in blocco dalla corsa, e Paolo Savoldelli rifiut\u00f2 di indossare la maglia rosa. Quel giorno l'ultima tappa di montagna, con passaggi su Tonale, Gavia (Cima Coppi), Mortirolo e arrivo all'Aprica, vide il duello per il primato tra due bergamaschi, Savoldelli e Gotti. Gotti, con Gilberto Simoni e Roberto Heras, poi vincitore di tappa, riusc\u00ec a staccare Savoldelli in salita e a sopravanzarlo in classifica, aggiudicandosi il Giro per la seconda volta in carriera dopo il successo di due anni prima. Sui gradini pi\u00f9 bassi del podio di Milano salirono appunto Savoldelli, staccato di 3'35\" da Gotti, e Simoni, a 3'36\". Quarto, e maglia ciclamino, fu Jalabert."}
{"id": "124978", "revid": "181699", "url": "https://it.wikipedia.org/wiki?curid=124978", "title": "Stato operaio degenerato", "text": "Nella teoria politica trockijsta uno Stato operaio degenerato \u00e8 uno Stato nel quale il governo politico e il predominio sociale della borghesia sono stati rovesciati attraverso una rivoluzione sociale, che tuttavia ha subito un processo di degenerazione burocratica che ha portato all'usurpazione politica del proletariato da parte di una casta di burocrati.\nFormulazione di Lenin.\nAnche se questa concezione \u00e8 nota grazie agli scritti di Lev Trockij, la sua prima formulazione si deve a Lenin gi\u00e0 nel 1921 quando la burocrazia era ancora in fase di consolidamento:\nTeoria.\nSecondo questa teoria, questi Stati sono \"Stati proletari\" perch\u00e9 sono passati attraverso una rivoluzione ed hanno un'economia pianificata, ma sono \"degenerati\" perch\u00e9 l'economia e il governo non sono controllati dalla classe operaia. Uno Stato proletario degenerato \u00e8 una forma incompleta di socialismo \"sui generis\": ha un'economia pianificata burocraticamente, ma non la democrazia proletaria necessaria ad un sistema pienamente socialista. Trockij considerava come primo Stato proletario degenerato l'Unione Sovietica di Stalin.\nPer un certo periodo dopo l'ascesa al potere di Stalin in URSS, Trockij ritenne possibile una riforma del regime interno dell'URSS e del PCUS per ricondurlo ai canoni della \"democrazia sovietica\". Ma entro l'inizio degli anni 1930, davanti alla distruzione delle istituzioni democratico-consiliari attuata da Stalin, e ai suoi modi autocratici (applicati anche all'interno del partito), giunse a credere che il processo degenerativo in Unione Sovietica avesse raggiunto un tale livello da rendere necessaria una rivoluzione per riportare al potere la classe operaia. Questa rivoluzione, modificando radicalmente il funzionamento politico del Paese senza tuttavia stravolgerne la base sociale, cio\u00e8 l'economia pianificata, sarebbe stata una rivoluzione politica e non una rivoluzione sociale. Nonostante la burocrazia si fosse costituita in casta dominante, Trockij pensava dunque che la collettivizzazione che aveva avuto luogo avesse cambiato la natura di classe dello Stato, che quindi non poteva essere posto sullo stesso livello delle nazioni capitaliste. Egli inizi\u00f2 quindi a descrivere l'URSS come uno Stato proletario \"degenerato\".\nDopo la morte di Trockij, l'espansione dell'Unione Sovietica nell'Europa orientale si rivel\u00f2 uno sviluppo inaspettato per i teorici della Quarta Internazionale. Dopo considerevoli ambiguit\u00e0 e difficolt\u00e0 teoriche, essi giunsero alla conclusione che tutti gli Stati dell'Europa orientale potessero essere descritti come Stati proletari deformati. Dal punto di vista politico, avanzarono anche per questi Paesi la proposta che tali regimi venissero rimossi attraverso una rivoluzione politica proletaria che estromettesse la burocrazia stalinista.\nI trockijsti considerano i burocrati stalinisti come uno strato parassitico privilegiato di amministratori, che possiedono una natura contraddittoria. Dal punto di vista trockijsta ortodosso, il potere degli stalinisti deriva dalla protezione delle conquiste della rivoluzione, mentre allo stesso tempo cercano di portare avanti i propri interessi di casta, schiacciando i dissidenti in casa e facendo patti con i capitalisti all'estero.\nAltri trockijsti finirono con l'essere in disaccordo con tale teoria e svilupparono una spiegazione alternativa, descrivendo l'URSS come uno Stato capitalista (Tony Cliff ed altri) o collettivista burocratico (Max Schacthman ed altri)."}
{"id": "124980", "revid": "181699", "url": "https://it.wikipedia.org/wiki?curid=124980", "title": "Stato proletario deformato", "text": "Nella teoria politica trotskista, uno Stato operaio deformato \u00e8 uno Stato in cui la borghesia \u00e8 stata rovesciata attraverso una rivoluzione sociale, i mezzi di produzione industriali sono stati ampiamente nazionalizzati, ma dove il proletariato non ha mai detenuto il potere politico (come avvenne per breve tempo in Russia dopo la rivoluzione d'ottobre). Questi Stati operai sono \"deformati\" perch\u00e9 le loro strutture politiche ed economiche sono state imposte dall'alto o dall'esterno e perch\u00e9 le organizzazioni proletarie rivoluzionarie sono state schiacciate. Come per lo Stato operaio degenerato, lo stato operaio deformato non si pu\u00f2 dire in fase di transizione verso il socialismo.\nIl concetto di stato operaio deformato venne sviluppato dai teorici della Quarta Internazionale dopo la seconda guerra mondiale, quando l'Unione Sovietica aveva creato dei paesi satellite in Europa orientale. Partendo dal concetto di Lev Trockij, dell'URSS come stato operaio degenerato, i trockijsti descrissero i nuovi regimi come Stati proletari \"deformati\".\nInvece che sostenere una rivoluzione sociale, che si sarebbe secondo questa teoria gi\u00e0 realizzata in una forma distorta con la soppressione del capitalismo (in genere per via militare-burocratica), essi si fecero promotori di una rivoluzione politica per estromettere la burocrazia stalinista (\"stalinista\" nel gergo trotskista \u00e8 qualsiasi forza politica e sociale che si basava sulla burocrazia prodotta dallo stalinismo, quindi anche l'URSS e i suoi satelliti dopo il 1953 e anche gli analoghi regimi del cosiddetto \"socialismo reale\" sebbene in contrasto con Stalin come la Jugoslavia di Tito, o con l'URSS come la Cina popolare o l'Albania di Enver Hoxha - questa perlomeno \u00e8 un'opinione diffusa tra i vari gruppi che si richiamano al trotskismo). \nAltri trostkisti o ex-trotskisti furono in disaccordo con questa interpretazione, ed adottarono altre teorie, descrivendo l'Unione Sovietica come una forma di capitalismo di Stato (Tony Cliff e altri) o collettivista burocratico (Max Schachtman, James Burnham e altri). \nLa maggior parte dei trotskisti citano come esempi di odierni stati operai deformati, perlomeno fino a tempi recenti (precedenti alle \"riforme di mercato\"), Cuba, la Repubblica Popolare Cinese, la Corea del Nord e il Vietnam. Il Comitato per un'Internazionale Operaia (oggi anche Tendenza Marxista Internazionale), il cui leader storico Ted Grant aveva sviluppato una teoria secondo cui lo stalinismo \u00e8 una sorta di \"bonapartismo proletario\" (espressione usata da Trotskij per definire il regime staliniano), incluse anche Stati come Siria e Myanmar, all'epoca in cui questi avevano un'economia nazionalizzata."}
{"id": "124986", "revid": "125924008", "url": "https://it.wikipedia.org/wiki?curid=124986", "title": "Stato satellite", "text": "Il termine Stato satellite fa riferimento a una nazione che \u00e8 formalmente sovrana, e riconosciuta come tale dalla comunit\u00e0 internazionale, ma che \u00e8 in realt\u00e0 dominata da una pi\u00f9 grande potenza egemonica. In casi estremi, i paesi satelliti possono essere colonie virtuali, con scarsa indipendenza politica, economica o militare.\nL'espressione viene usata pi\u00f9 comunemente per descrivere le nazioni dell'Europa orientale che facevano parte del Patto di Varsavia, e che ricaddero sotto la sfera di influenza dell'Unione Sovietica (dal 1945-1948 al 1989). Anche Cuba fu accusata di essere un satellite sovietico, dopo che inizi\u00f2 a ricevere aiuti economici e militari dall'URSS.\nIl blocco orientale non accettava questa descrizione e si presentava come un gruppo di nazioni indipendenti e paritarie. Il blocco inoltre accusava gli Stati Uniti d'America di avere dei paesi satelliti nei membri della NATO, come Italia, Francia e Germania Ovest, oltre che a paesi satelliti sudamericani come El Salvador e Panama, e satelliti asiatici come le Filippine.\nTra altre potenze del passato, la Germania nazista, il Primo Impero francese e la Cina imperiale sono talvolta indicate come nazioni che ebbero dei satelliti.\nCasi storici.\nStoria romana.\nUno dei primi esempi di Stati satellite, o meglio di \"Regni clienti\" appartiene alla storia romana, quando in numerose circostanze popolazioni \"amiche\" del popolo romano, a quest'ultimo furono assoggettate anche con un semplice controllo \"indiretto\" dei suoi regnanti, territori e relativi eserciti. Un tipico esempio fu quello del regno d'Armenia che per numerosi secoli rimase conteso tra Roma e la Persia.\nEpoca moderna.\nLa storia fornisce numerosi casi antichi di Stati satellite, come il Regno di Granada durante l'ultima fase della Reconquista, Stato vassallo della Castiglia che trasportava oro africano in Europa, oppure il Secondo Impero messicano sotto Massimiliano I del Messico (1864-1867), stabilito dall'Impero francese, oppure ancora la Francia durante il Regime di Vichy, diretto da Philippe P\u00e9tain (1940-1944), e satellite delle nazioni dell'Asse. \u00c8 per\u00f2 con la fine del secondo conflitto mondiale che abbiamo gli esempi pi\u00f9 numerosi di costituzione di sfere d'influenza.\nI due blocchi.\nAlla conclusione della seconda guerra mondiale, ci fu un'intesa tra gli Alleati, secondo la quale ogni Stato avrebbe temporaneamente occupato i territori conquistati durante la guerra, prima di ristabilire l'ordine delle nazioni dell'Europa occupata. Per la maggior parte, i territori occupati dagli anglo-statunitensi divennero democrazie liberali ad economia capitalista allineate agli USA, mentre i territori occupati dai sovietici divennero Paesi socialisti allineati all'URSS. Questa situazione port\u00f2 alla divisione della Germania, in cui il settore di occupazione sovietica divenne la Germania Est, mentre i settori di occupazione americana, inglese e francese divennero Germania Ovest.\nI membri dell'Europa orientale del Patto di Varsavia, la Polonia, la Cecoslovacchia, l'Ungheria, la Romania, la Bulgaria e la Germania Est, erano Stati satellite controllati da Mosca. Mentre i leader sovietici sostenevano che le nazioni del Patto di Varsavia fossero tutte uguali, e sarebbero entrate in un ente di mutua alleanza, la realt\u00e0 era diversa e le decisioni venivano di fatto prese in Unione Sovietica e imposte se necessario con la forza. Ad esempio, quando i capi polacchi comunisti cercarono di eleggere W\u0142adys\u0142aw Gomu\u0142ka come Primo Segretario, fu imposto loro un ultimatum dai militari sovietici che presidiavano la Polonia, ordinando loro di ritirare l'elezione di Gomulka, per evitare di essere schiacciati dai carrarmati sovietici.\nLa Primavera di Praga nel 1968 port\u00f2 all'invasione della Cecoslovacchia da parte del Patto di Varsavia. Per giustificare l'azione, l'URSS cit\u00f2 la Dottrina Bre\u017enev, che sosteneva il dovere per tutti i Paesi socialisti di proteggere un altro Stato socialista dalla caduta verso il capitalismo. Il blocco occidentale interpret\u00f2 la dottrina Bre\u017enev come espressione dell'autorit\u00e0 di Mosca sugli altri Stati comunisti.\nGli analisti politici statunitensi e il pubblico americano avevano la certezza cos\u00ec forte che i Paesi dell'Europa orientale fossero Stati fantoccio nelle mani dell'URSS che l'insistenza di Gerald Ford durante un dibattito nella campagna elettorale presidenziale del 1976 sul fatto che l'Europa orientale non era di fatto dominata dall'Unione Sovietica, fu considerata una gaffe, portando l'oppositore Jimmy Carter a replicare che avrebbe voluto vedere Ford convincere i cechi e i polacchi che non stavano vivendo sotto la dominazione sovietica. Allo stesso modo, nel 1987 il Presidente Ronald Reagan, in un discorso al Muro di Berlino, non sfid\u00f2 il capo della Germania Est, ma direttamente il leader sovietico Michail Gorba\u010d\u00ebv ad abbattere il muro.\nGorba\u010d\u00ebv alla fine rinunci\u00f2 alla Dottrina Bre\u017enev, chiamando la sua politica \"Dottrina Sinatra\", riprendendo la canzone \"My Way\", a causa degli espliciti riferimenti ai paesi dell'Europa orientale a decidere da soli gli affari interni. In soli due anni di abbandono della Dottrina Bre\u017enev, i regimi comunisti dell'Europa dell'est crollarono e gli Stati ricercarono migliori relazioni internazionali con i Paesi dell'Europa occidentale, abbandonando i legami con l'Unione Sovietica.\nMovimento dei Non-Allineati.\n\u00c8 di solito dovuto a un desiderio di maggior indipendenza il fatto che molti Stati si siano associati al movimento dei Non-Allineati, o che si siano ritirati dalla politica della Guerra Fredda. Anche un certo numero di Stati socialisti segu\u00ec questa strada, scegliendo di non schierarsi n\u00e9 con l'URSS n\u00e9 con il blocco capitalista. Un esempio \u00e8 la Jugoslavia, che fond\u00f2 il Movimento dei Non-Allineati per restare fuori dalla politica della guerra; anche la Romania sfid\u00f2 l'Unione Sovietica in molte aree. La Corea del Nord \u00e8 un altro Stato socialista che ha scelto un percorso indipendente, abbracciando completamente l'isolazionismo sotto l'ideologia di Juche.\nQuando il Partito Comunista Cinese sconfisse il Kuomintang nel 1949 nella guerra civile cinese, molti nell'Occidente credevano che Stalin avrebbe finito per rendere la Repubblica popolare cinese uno Stato fantoccio. La rottura della Cina con l'URSS fece cadere quest'ipotesi, lasciando la Cina una potenza indipendente e permettendo al Presidente Richard Nixon di approfittare della rottura nel 1972, facendo visita a Mao Zedong in Cina per aprire relazioni diplomatiche.\nL'Albania comunista cambi\u00f2 pi\u00f9 volte alleati durante la Guerra Fredda. All'inizio era infatti alleata con la Jugoslavia di Tito, in seguito si scost\u00f2 da questa per legarsi all'URSS di Stalin ma dopo la morte di quest'ultimo, a seguito delle posizioni revisioniste assunte dal PCUS, si avvicin\u00f2 alla Cina, l'unica potenza rimasta stalinista dopo il 1956. Alla morte di Mao Zedong, nel 1976, il Paese si trov\u00f2 privato del suo pi\u00f9 stretto alleato e prefer\u00ec inaugurare una stagione di estremo isolazionismo che terminer\u00e0 solo nel 1992 con il crollo del regime comunista."}
{"id": "124988", "revid": "1543377", "url": "https://it.wikipedia.org/wiki?curid=124988", "title": "Sciroppo di ipecac", "text": "Lo sciroppo di ipecac, chiamato anche sciroppo di ipecacuanha, deriva dalla pianta di Ipecacuanha ed \u00e8 un emetico (provoca il vomito) e un espettorante. Come espettorante, da tempo non viene pi\u00f9 usato ed \u00e8 pi\u00f9 comune il suo uso per provocare il vomito in caso di avvelenamento e sovradosaggio di farmaci.\nOrigine.\nLe piante producono un'ampia gamma di prodotti e sostanze chimiche, in genere sintetizzate a scopo di difesa contro microbi e parassiti (fitoalexine) e al fine di scoraggiare gli erbivori.\nL'ipecacuana (\"Uraroga Ipecacuanha Baill\"; \"Uragoga granatensis\" \"Baill\"; \"Cephaelis Ipecacuanha Willd\") \u00e8 un arbusto perenne e sempreverde originario del Centro e Sud America. L'arbusto \u00e8 molto coltivato in Brasile (Ipeca di Rio o del Brasile), e in Malaysia. Appartiene alla famiglia delle Rubiacee/Psychotriee. Dalla pianta si estrae la tintura madre che contiene, oltre ad altre sostanze, l'emetina, la cefelina e la psicotrina, tre alcaloidi ad azione espettorante, emetica e antidiarroica.\nAnche l\"'Alangium lamarckii\" \"Thwaites\" (Alangiaceae), una pianta originaria dell'India, produce alcaloidi analoghi.\nPreparazione.\nLa preparazione commerciale di ipecacuana consiste di un estratto alcolico di radici e rizomi di radice di ipecacuana al 25%. La restante parte \u00e8 composto da glicerina, sciroppo di zucchero e metilparaben. La radice di ipecacuana in s\u00e9 \u00e8 un veleno, ma in considerazione della concentrazione raggiunta dagli alcaloidi e per la sostanziale incapacit\u00e0 da parte del paziente di trattenere in stomaco la soluzione ingerita, raramente \u00e8 mortale.\nUsi medici.\nL'emetina, uno dei tre principali alcaloidi estratti dalla Ipecacuana, richiama anche nel nome quella che \u00e8 la principale applicazione fitoterapica dell'Ipecacuana, cio\u00e8 la capacit\u00e0 di indurre il vomito. L'effetto \u00e8 dovuto sostanzialmente all'azione irritante sulla mucosa gastrica e in parte allo stimolo diretto sul centro del vomito.\nLa specialit\u00e0 medicinale \u00e8 utilizzata per ridurre l'assorbimento di eventuali tossici ingeriti. L'azione ha migliori probabilit\u00e0 di riuscita quando l'ipecac \u00e8 somministrato rapidamente dopo l'ingestione del tossico. L'efficacia dello sciroppo di ipecacuana nel migliorare la prognosi del paziente intossicato non \u00e8 stata mai valutata con adeguati studi clinici. La sua validit\u00e0 nel prevenire l'assorbimento di tossici \u00e8 stata documentata unicamente per un limitato numero di sostanze e viene sostanzialmente ridotta se lo sciroppo \u00e8 somministrato dopo pi\u00f9 di 30-90 minuti dopo l'ingestione del tossico.\nDal XVII fino al XX secolo l'ipecacuana \u00e8 stata utilizzata anche in sciroppi per la tosse per le sue qualit\u00e0 espettoranti. In passato fu anche utilizzata come componente della cosiddetta polvere di Dover.\nDosaggio.\nIl dosaggio tipico per un adulto \u00e8 di uno o due cucchiai da tavola (15-30 mL) seguiti dall'assunzione di due o tre bicchieri d'acqua. Il vomito dovrebbe sopraggiungere nel giro di mezz'ora. Se non si ha risposta entro 20-30 minuti \u00e8 possibile assumere un'ulteriore dose.\nControindicazioni.\nIl prodotto non deve essere somministrato a quei pazienti le cui condizioni (coma, stato di incoscienza o profondo stato di sopore) possono comportare ab ingestis (passaggio del materiale vomitato nelle vie aeree). Similmente non deve essere assunto da pazienti che possono aver ingerito prodotti corrosivi (acidi forti o alcali) o che potrebbero essere pericolosi se aspirati (petrolio o suoi distillati come kerosene, gasolio oppure olio, detergenti e sostanze simili).\nControversie.\nLo sciroppo di ipecac \u00e8 stato usato per lungo tempo e molti ne raccomandavano addirittura un uso 'domestico' in caso di avvelenamento in et\u00e0 pediatrica, spesso con consulenza telefonica di un medico o di un centro antiveleni. Tuttavia negli ultimi anni \u00e8 stato posto in dubbio l'utilizzo di tale presidio, cos\u00ec come della lavanda gastrica, del carbone attivo o dell'uso di catartici nella decontaminazione gastrointestinale in caso di avvelenamento.\nLa recente letteratura scientifica \u00e8 abbastanza univoca nell'affermare che l'atto del vomitare non rimuove il veleno dallo stomaco in maniera affidabile. Inoltre da tempo \u00e8 noto che lo sciroppo di ipecac ha diversi effetti collaterali potenziali.\nL'emetina tende infatti a persistere nell'organismo per lunghi periodi, e nei pazienti che ne fanno un uso cronico risulta essere estremamente tossica, in particolare per il muscolo cardiaco e i muscoli scheletrici.\nTra gli effetti collaterali pi\u00f9 frequenti si segnala la possibilit\u00e0 di indurre miopatia e letargia, effetti questi che possono essere confusi con quelli del tossico, complicando la diagnosi.\nIn molti altri casi l'uso dello sciroppo di ipecac si \u00e8 comunque rivelato meno efficace rispetto al ricorso ad altri trattamenti. Per questo motivo sono andati diffondendosi dubbi sulla reale efficacia della sostanza e del trattamento.\nAlcuni Autori sono arrivati alla conclusione che sia ormai giunto il momento della scomparsa dell'ipecacuana come trattamento medico.\nRecenti linee guida stabiliscono che l'uso dello sciroppo di ipecacuana presenta un rapporto rischio/beneficio accettabile solo in rare situazioni. In particolare quando non vi \u00e8 alcuna controindicazione all'uso, non vi \u00e8 la disponibilit\u00e0 di terapia alternativa efficace per ridurre l'assorbimento gastrointestinale (per esempio il carbone attivo), vi \u00e8 una concreta possibilit\u00e0 che passi pi\u00f9 di 1 ora prima che il paziente possa giungere a una struttura di emergenza, lo sciroppo di ipecac pu\u00f2 essere somministrato entro 30-90 minuti dalla ingestione, il trattamento con lo sciroppo non pregiudicher\u00e0 in alcun modo un trattamento successivo che potr\u00e0 essere dopo eseguito in ospedale. In ogni caso l'indicazione all'uso dovr\u00e0 avvenire solo a seguito di indicazione di un centro antiveleni o di un medico di pronto soccorso.\nAbuso di ipecacuana.\nLo sciroppo di ipecac \u00e8 utilizzato da persone malate di bulimia come metodo di eliminazione del cibo. Tale abuso in alcuni casi ha portato alla morte, visti gli squilibri elettrolitici causati dal vomito eccessivo e perci\u00f2 il rischio di arresto cardiaco. Lo sciroppo di ipecacuana pu\u00f2 anche essere usato dalle persone che trovano sessualmente stimolante il vomito (comportamento sessuale noto con il nome di emetofilia)."}
{"id": "124990", "revid": "438678", "url": "https://it.wikipedia.org/wiki?curid=124990", "title": "Il giorno degli zombi", "text": "Il giorno degli zombi (\"Day of the Dead\") \u00e8 un film del 1985 diretto da George A. Romero.\n\u00c8 il terzo film della saga dei morti viventi di Romero che, cominciata nel 1968 con \"La notte dei morti viventi\" e continuata nel 1978 con \"Zombi\", doveva concludersi con \"Il giorno degli zombi\" ma, nel 2005, Romero ha deciso di concluderla definitivamente con \"La terra dei morti viventi\". Si sono poi aggiunti un quinto ed un sesto capitolo: \"Diary of the Dead - Le cronache dei morti viventi\" (\"Diary of the Dead\"), uscito nelle sale americane nel febbraio 2008; \"Survival of the Dead - L'isola dei sopravvissuti\", uscito nel 2010.\nLa critica sociale (che nella \"Notte\" era diretta alla guerra del Vietnam, in \"Zombi\" al consumismo) \u00e8 diretta verso le cosiddette \"follie\" dell'era Reagan.\nTrama.\nI morti si sono risvegliati e dominano ormai da tempo su tutto il globo. Il film si apre con il pilota giamaicano John mentre conduce a bordo del suo elicottero un gruppo di persone costituito da Sarah, Miguel Salazar e l'operatore radio Bill McDermott a Fort Myers, Florida, dove Sarah e Miguel scendono per trovare eventuali sopravvissuti. Ai loro richiami, tuttavia, risponde solo l'arrivo di un'enorme orda di morti viventi, quindi il gruppo torna nella loro base militare sotterranea situata nelle Everglades, dove un organo scientifico, protetto da un ristretto plotone di soldati, sta cercano di trovare una soluzione all'epidemia degli zombi.\nIl capo del dipartimento degli scienziati, il Dr. Logan, denominato \"Frankenstein\" per via dei suoi esperimenti sugli zombi, \u00e8 convinto che sia possibile accudire i morti viventi per riuscire a coesistere con loro. Gli esemplari studiati da Logan sono presi da un grande recinto sotterraneo situato in una caverna. Purtroppo una forte tensione serpeggia nella base tra gli scienziati e gli odiosi soldati, guidati dall'ottuso e spietato Capitano Rhodes, in fronte della diminuzione di provviste, perdita di comunicazione con altri sopravvissuti e il lento progresso delle ricerche. Nel corso di un incontro tra gli scienziati e i soldati, Rhodes annuncia di aver assunto il comando della base data la scomparsa del Maggiore Cooper, che d'ora in poi gli scienziati lavoreranno sotto i suoi ordini, e che chiunque obietti sar\u00e0 immediatamente ucciso.\nLe minacce di Rhodes non scoraggiano Logan, il quale \u00e8 particolarmente orgoglioso di \"Bub\", uno zombie docile che ricorda alcune parti della sua vita passata e si impegna nel comportamento umano rudimentale: ascoltare la musica, maneggiare una pistola e fare il saluto militare. Durante la raccolta di altri esemplari di zombi, due soldati vengono uccisi quando un morto vivente si libera dalla presa. Quando Miguel prova ad uccidere la creatura viene morso, quindi Sarah \u00e8 costretta ad amputargli il braccio per salvarlo dall'infezione. Rhodes e i soldati superstiti vorrebbero abbatterlo, ma si trattengono quando Bill e John intervengono con le armi spianate.\nIn seguito a questo incidente, Rhodes ordina di abbandonare le ricerche ed eliminare tutti gli esemplari. Sarah e Bill rientrano nei laboratori per pocurarsi della morfina per Miguel, e spiano Logan con Bub. Rhodes irrompe a sorpresa e scopre che Logan usa la carne dei suoi soldati morti, compreso Cooper, come ricompensa per lo zombie, quindi uccide lo scienziato insieme a Fisher, il suo assistente, poi rinchiude Sarah e Bill nel recinto dei morti viventi. Rhodes ordina infine a John di condurre lui e i suoi uomini lontani dalla base con l'elicottero, ma lui si rifiuta di farlo. Intanto, Bub si libera e si mette a girare per il compartimento scientifico finch\u00e9 non trova il cadavere del dottor Logan. Lo zombie, che ha parzialmente riacquistato la sua umanit\u00e0, prova disperazione per la morte dello scienziato che lo ha accudito.\nMiguel, che ormai \u00e8 sull'orlo della follia per via della perdita del braccio e dello stress generale che non riesce pi\u00f9 a gestire, decide di sacrificarsi aprendo i cancelli della base, permettendo alla popolazione di zombi di entrare. Mentre Miguel compie questo gesto disperato, John si libera dai suoi rapitori, prende le loro armi e salva Sarah e Bill conducendoli fuori dalla caverna. I morti viventi invadono tutta la base e nel caos generale Rhodes abbandona i suoi stessi soldati alla loro tremenda fine per cercare di mettersi in salvo, ma incrocia le strade con Bub, il quale si mette a sparargli per vendicare Logan. Ferito, Rhodes prova a sfuggirgli, ma va incontro all'orda di zombi che lo divorano vivo dopo averlo brutalmente smembrato.\nSarah, Bill e John risalgono fuori dalla base e scappano a bordo dell'elicottero, con il quale raggiungono un'isola disabitata senza morti viventi. Nel finale, mentre Bill e John pescano, Sarah segna su un calendario i giorni che sono passati da quando sono fuggiti dalla base.\nProduzione.\nInizialmente la sceneggiatura era molto pi\u00f9 complessa di quella utilizzata per girare il film, e conteneva scene di violenza estrema; i produttori imposero per\u00f2 al regista la realizzazione di un film con un rating non superiore a \"R\" (cio\u00e8 vietato ai minori di 17 anni non accompagnati) come i capitoli precedenti, in cambio del preventivato budget di 7.000.000$. Romero, invece prefer\u00ec ridimensionare il progetto, accontentandosi di uno stanziamento di \"soli\" 3.000.000$, ma riservandosi ogni libert\u00e0 artistica. Infatti il film rimane il capitolo pi\u00f9 feroce e raccapricciante della saga dei morti viventi, con sequenze di violenza che, seppure avvengano in molte meno scene rispetto ai suoi predecessori, mostrano degli effetti splatter al limite della sopportazione, tanto che la pellicola ricever\u00e0 il rating NC-17, cio\u00e8 vietato ai minori. Alcune delle idee accantonate saranno poi riprese nel successivo \"La terra dei morti viventi\".\nDistribuzione.\nIl film \u00e8 uscito nelle sale statunitensi il 19 luglio 1985 mentre in Italia per il 10 aprile 1986."}
{"id": "124991", "revid": "110157", "url": "https://it.wikipedia.org/wiki?curid=124991", "title": "Moltiplicazione", "text": "La moltiplicazione \u00e8 una delle quattro operazioni fondamentali dell'aritmetica. \u00c8 un modo rapido per rappresentare la somma di numeri uguali. Il risultato di una moltiplicazione \u00e8 chiamato \"prodotto\", mentre i due numeri moltiplicati sono detti \"fattori\" se considerati insieme, e rispettivamente \"moltiplicando\" e \"moltiplicatore\" se presi individualmente. \u00c8 spesso indicata dal simbolo per a croce codice_1, oppure dal punto a mezza altezza matematico codice_2, o in ambito informatico dall'asterisco codice_3.\nNotazione.\nNella scrittura matematica, esistono due diversi simboli utilizzati per indicare la moltiplicazione: entrambe le seguenti notazioni significano \"cinque moltiplicato per due volte\" ed entrambe si leggono \"cinque per due\":\nQualora i due moltiplicandi non siano scritti in cifre, e quindi non ci sia il rischio di equivoco, \u00e8 possibile anche semplicemente giustapporli, come in:\nanche per leggere queste formule vale lo stesso principio: se non c'\u00e8 rischio di equivoco si pu\u00f2 omettere il \"per\", come nella prima (\"due zeta\"), altrimenti verr\u00e0 detto, come nella seconda (\"due per, aperta parentesi, zeta pi\u00f9 due, chiusa parentesi\" o \"due per, tra parentesi, zeta pi\u00f9 due\") o infine \"due che moltiplica zeta pi\u00f9 due\".\nNei linguaggi di programmazione e nelle calcolatrici, la moltiplicazione viene solitamente indicata con l'asterisco (*).\nDefinizione per numeri naturali.\nDati due numeri interi positivi formula_4 e formula_5, detto il primo \"moltiplicando\" ed il secondo \"moltiplicatore\", la definizione di moltiplicazione non \u00e8 altro che:\novvero \"addizionare il numero formula_4 per formula_5 volte\".\nUsando una formula pi\u00f9 ristretta, con il simbolo di sommatoria:\nQuindi, per esempio:\nData la propriet\u00e0 commutativa della moltiplicazione (vedi pi\u00f9 in basso), talvolta si d\u00e0 la seguente definizione (equivalente) di moltiplicazione:\nPropriet\u00e0 algebriche.\nA partire dalla definizione, si pu\u00f2 dimostrare che la moltiplicazione ha le seguenti propriet\u00e0:\nPer la moltiplicazione nel campo dei numeri razionali (v. sotto) vale anche\nLa moltiplicazione con gli assiomi di Peano.\nNel libro \"Arithmetices principia, nova methodo exposita\", Giuseppe Peano propose un sistema assiomatico per i numeri naturali; due di questi assiomi riguardano la moltiplicazione:\nQui \"b\"' rappresenta l'elemento dei numeri naturali successivo di \"b\". Con gli altri nove assiomi di Peano, \u00e8 possibile provare le regole comuni della moltiplicazione, come la propriet\u00e0 distributiva e associativa. I due assiomi elencati forniscono una definizione ricorsiva della moltiplicazione.\nNumeri negativi e regola dei segni.\nEstendiamo l'operazione di moltiplicazione al caso dei numeri negativi, definendo quanto segue: dato x numero naturale\ndove con \u2212 x si intende l'inverso additivo di x : \nDa qui abbiamo che la moltiplicazione di interi qualunque si riduce alla moltiplicazione di interi positivi e di formula_24. \nLo schema che ne deriva \u00e8 detto \"regola dei segni\":\nQuest'ultima regola pratica ha un'interpretazione anche nella vita reale. Supponiamo di guadagnare \"m\" euro l'anno; tra \"n\" anni avremo \"mn\" euro (un numero positivo), mentre se questo guadagno era iniziato nel passato allora \"n\" anni fa (cio\u00e8 \"tra meno \"n\" anni\") avevamo \"mn\" euro in meno (un numero negativo). Se invece perdessimo \"m\" euro l'anno (cio\u00e8 guadagnassimo \"meno \"m\" euro\"), tra \"n\" anni ne avremo \"mn\" in meno, ma \"n\" anni fa ne avevamo \"mn\" in pi\u00f9 di quanti ne abbiamo ora.\nNumeri razionali, reali e complessi.\nLa definizione di moltiplicazione si pu\u00f2 infine estendere ai numeri razionali, ai numeri reali, e ai numeri complessi.\nPer i numeri razionali abbiamo che \nverificando che la definizione \u00e8 indipendente dai rappresentanti scelti.\nPer i numeri reali, una definizione di moltiplicazione si pu\u00f2 ottenere prendendo il modello di numero reale come sezione di Dedekind: dati due numeri reali positivi, rappresentati come sezioni in campo razionale, moltiplicando (con opportuni accorgimenti) i minoranti tra loro e i maggioranti tra loro si ottiene ancora una sezione, che rappresenta il prodotto dei due numeri. La definizione si pu\u00f2 poi estendere a tutti i numeri reali seguendo la regola dei segni indicata nella sezione precedente.\nPer i numeri complessi, infine, si ha:"}
{"id": "124995", "revid": "119801135", "url": "https://it.wikipedia.org/wiki?curid=124995", "title": "Il Trono di Spade (gioco di carte)", "text": "Il Trono di Spade (titolo originale: \"A Game of Thrones\") \u00e8 un gioco di carte prodotto dalla Fantasy Flight Games e basato sul ciclo di romanzi fantasy \"Cronache del ghiaccio e del fuoco\" dello scrittore George R. R. Martin. Il gioco \u00e8 stato pubblicato nel 2002 dalla Fantasy Flight Games e da allora sono state realizzate numerose espansioni la pubblicazione \u00e8 stata interrotta nel 2014 e nel 2015 \u00e8 stata immessa in commercio la seconda edizione; \"\", versione aggiornata e migliorata. \nIl gioco \u00e8 stato tradotto e adattato da Giacomo e Gianluca Santopietro e pubblicato in italiano dalla Giochi Uniti nella collana Stratelibri.\nDal 2015 Fantasy Flight ha fatto partire la seconda edizione del gioco di carte non collezionabili, con l'avvento di altre due fazioni: i Tyrell e i Guardiani della notte.\nIn Italia il gioco \u00e8 distribuito da Asmodee che si occupa del gioco organizzato, tra gli eventi di spicco nazionali il campionato nazionale vinto da Giovanni Fassiolo con Targaryen Fedelt\u00e0, arrivato poi secondo al mondiale americano\nEdizioni.\nLe uscite della seconda edizione sono state le seguenti:\n- Core set: Dove tutte e 8 le fazioni vengono introdotte\n- Ciclo di Westeros: Primo ciclo introduce le prime agende in casata e carte ormai famose come il mastino, prima neve dell'inverno, Nymeria Sand, miniere di ferro, ser Gregor Clegane. \nIl primo ciclo ha visto un dominio Lannister nel gioco competitivo.\n- Lupi dell'Inverno: Prima espansione Deluxe focalizzata sulla casata Stark, questo set ha visto nascere archetipi che nel primo anno di gioco sono stati spesso scelti dai giocatori.\n- Ciclo Guerra dei 5 Re: Introduce personaggi caratteristici come Brienne di Tarth, Qhorin il Monco, e carte che hanno cambiato sensibilmente il gioco come la Trama Valar Morghulis.\n- Leoni di Castel Granito: Seconda espansione Deluxe incentrata sulla casata Lannister, all'interno del set \u00e8 presente il piano dell'ex campione del mondo Alvaro Rodriguez, 'Le piogge di Castamente'."}
{"id": "124998", "revid": "1658", "url": "https://it.wikipedia.org/wiki?curid=124998", "title": "Assideramento", "text": ""}
{"id": "124999", "revid": "858648", "url": "https://it.wikipedia.org/wiki?curid=124999", "title": "Dottrina Sinatra", "text": "Dottrina Sinatra fu il nome che Gennadij Gerasimov, capo del Dipartimento informazione del ministero degli Esteri sovietico, us\u00f2 scherzosamente per descrivere la politica estera del governo di Michail Gorba\u010d\u00ebv di non ingerenza negli affari interni delle nazioni alleate del Patto di Varsavia.\nStoria.\nQuesta dottrina venne cos\u00ec chiamata per via della canzone di Frank Sinatra \"My Way\" (\"A modo mio\"), perch\u00e9 permise a queste nazioni di fare a modo loro, in contrasto alla precedente dottrina Bre\u017enev, che era stata usata per giustificare l'invasione della Cecoslovacchia nel 1968 oltre a quella dell'Afghanistan (non appartenente al Patto) nel 1979.\nL'espressione venne coniata a posteriori il 7 settembre 1989 da Gennadij Gerasimov, che aveva una reputazione di persona scherzosa. Partecipando a un dibattito su \"Dialogo Est Ovest. Un cammino per la pace\", in programma alla democristiana Festa nazionale dell'amicizia con il consulente del Dipartimento di Stato americano Edward Luttwak e il giornalista Arrigo Levi, Gerasimov afferm\u00f2: \u00abOggi in Unione Sovietica abbiamo sostituito la dottrina Bre\u017enev, che non esiste pi\u00f9 e forse non \u00e8 mai esistita, con la dottrina Frank Sinatra, dal titolo di una sua famosa canzone, ognuno ha una sua strada. Credo infatti che oggi ogni paese dell'Est abbia la sua strada\u00bb.\nIl 25 ottobre successivo lo stesso Gerasimov apparve nel popolare programma televisivo statunitense \"Good Morning America\" per discutere su un discorso fatto due giorni prima dal ministro degli esteri Eduard Shevardnadze, nel quale questi aveva detto che i sovietici riconoscevano la libert\u00e0 di scelta di tutte le nazioni (includendo specificatamente anche gli stati del Patto di Varsavia). Gerasimov disse all'intervistatore che \u00abNoi ora abbiamo la dottrina Frank Sinatra. Lui ha una canzone, 'I Did It My Way'. Cos\u00ec ogni nazione decide da s\u00e9 che strada prendere\u00bb. Quando gli venne chiesto se questo comprendeva il fatto che Mosca avrebbe accettato l'allontanamento dalla tutela politica sovietica dei paesi del \"blocco\", egli rispose: \u00abSicuramente... le strutture politiche devono essere decise dalle persone che vivono in quei paesi\u00bb.\nLa \"Dottrina Sinatra\" \u00e8 stata vista in definitiva come il permesso accordato da Mosca ai suoi alleati di decidere come meglio autoriformarsi in senso democratico. In effetti, questa era gi\u00e0 da qualche tempo la politica sovietica; gi\u00e0 il 5 luglio 1988 Gorbac\u00ebv e K\u00e1roly Gr\u00f3sz, segretario generale del PC ungherese, avevano convenuto che i rapporti Urss-Ungheria andavano reimpostati secondo i principi di \u00abnon ingerenza, assistenza reciproca, indipendenza e comune responsabilit\u00e0 verso i destini storici del socialismo\u00bb. Il 7 dicembre successivo all'Assemblea generale delle Nazioni Unite a sorpresa Gorbac\u00ebv annuncia che avrebbe dato un taglio drastico all'Armata Rossa e avrebbe ritirato buona parte delle truppe dai paesi dell'Est europeo entro il 1991.\nNel febbraio 1989, durante un giro elettorale in Ucraina, Gorbac\u00ebv incoragger\u00e0 pubblicamente i paesi alleati a proseguire nella propria ricerca autonoma di soluzioni politiche: \u00abOggi molti Paesi socialisti stanno cercando le forme del passaggio a una qualit\u00e0 nuova della loro vita e al consolidamento della societ\u00e0 sulla base dello sviluppo del potenziale della democrazia socialista\u00bb. Da qui \u00abi principi che devono reggere questo nuovo sistema di relazioni inter-comunista: L'indipendenza, l'uguaglianza completa, la non-interferenza assoluta, la correzione di deformazioni e sbagli legati al passato della storia del socialismo\u00bb.\nSar\u00e0 per\u00f2 a fine maggio che Gorbac\u00ebv sancir\u00e0 definitivamente la nuova politica estera parlando al nuovo Congresso dei deputati del popolo dell'Unione Sovietica. Viene cos\u00ec deciso che \u00abl'uso della forza in campo internazionale \u00e8 inammissibile, mentre l'Urss intende rispettare la libert\u00e0 di opzione politica e sociale, escludendo l'ingerenza nelle vicende di qualsiasi Paese, e sottolineando la necessit\u00e0 di deideologizzare i rapporti tra gli Stati. Da oggi, tutte le decisioni significative in politica estera verranno prese solo dopo un aperto dibattito al Soviet\u00bb.\nIl 27 ottobre, al termine di un summit di due giorni nella capitale polacca, il Patto di Varsavia fa propria la politica di non ingerenza e ripudia la guerra fredda. Tuttavia gi\u00e0 il 2 maggio 1989 il governo dell'Ungheria aveva aperto i suoi confini con l'Austria, smantellando la cortina di ferro, e non faceva niente per impedire l'esodo di migliaia di tedeschi dell'est verso l'Austria (e da l\u00ec in Germania Ovest).\nIl 12 settembre 1989 si era insediato in Polonia il primo governo non-comunista dal 1948. Quando il 18 ottobre Erich Honecker si dimette dopo 18 anni da segretario generale del partito egemonico della Germania Est a favore di Egon Krenz e il 9 novembre vengono aperti i primi varchi nel Muro di Berlino, la dottrina Sinatra dimostrer\u00e0 di avere un effetto travolgente in tutto il blocco socialista avviato cos\u00ec a una rapida conversione a regimi pluralisti a economia capitalista."}
{"id": "125000", "revid": "1543377", "url": "https://it.wikipedia.org/wiki?curid=125000", "title": "Congelamento (medicina)", "text": "Il congelamento \u00e8 una lesione locale che interessa una o pi\u00f9 parti del corpo di un organismo vivente in seguito all'azione del freddo sui tessuti. Tale evento si manifesta quando la temperatura del corpo scende a (sotto i ).\nEpidemiologia.\nLe parti pi\u00f9 colpite sono il naso, le orecchie, le dita e i piedi, questo perch\u00e9 sono le parti del corpo pi\u00f9 esposte; tale manifestazione si \u00e8 molto diffusa, basti pensare ai senzatetto o a chi compie spedizioni nelle montagne.\nSintomatologia.\nFra i sintomi e i segni clinici ritroviamo:\nUna volta che avviene lo scongelamento sono altri i disturbi che la persona avverte o vengono segnalati tramite esami:\nDiagnosi.\nNell'effettuare la diagnosi bisogna distinguere a prima analisi possibili traumi, sindrome da immersione e l'ischemia arteriosa periferica.\nTipologia.\nI metodi per suddividere il congelamento da un punto di vista clinico sono due:\nIl primo \u00e8 quello di verificare se vi sia perdita del tessuto o meno (superficiale o profondo a seconda dei casi), il secondo pi\u00f9 utilizzato, \u00e8 una differenziazione comparata alle ustioni, ovvero quando il danno \u00e8 gi\u00e0 avvenuto. anche perch\u00e9 risulta molto difficile nei primi momenti comprendere di quale grado si tratti.\nPossiamo distinguere il congelamento di I, di II, di III e di IV grado:\nIn seguito ad ulteriore esposizione al freddo, subentrano degli effetti generali sull'intero organismo, tale situazione viene denominata ipotermia sistemica o assideramento.\nTerapia.\nPrimo soccorso.\nIl primo soccorso nei casi di congelamento comporta in primo luogo la necessit\u00e0, ove ci\u00f2 sia possibile, di trasportare la vittima in un rifugio riparato e di sostituire gli indumenti bagnati con altri asciutti. Le parti congelate dovranno essere riscaldate con gradualit\u00e0, evitando il contatto diretto con oggetti molto caldi; questo \u00e8 estremamente importante perch\u00e9 un riscaldamento eccessivo causerebbe gravi ferite a causa dell'immediata espansione dei vasi. All'infortunato \u00e8 opportuno somministrare bevande zuccherate calde, mentre dovranno assolutamente essere evitati gli alcolici. Se il paziente presenta segni di ipotermia, questa va trattata con precedenza.\nPer quanto riguarda la forma pi\u00f9 profonda la temperatura dell'acqua deve essere di 40,6 gradi Celsius.\nFarmacologica.\nPer velocizzare il riscaldamento della persona si possono iniettare (somministrazione in endovena) degli oppiacei, in seguito vengono applicate delle opportune creme aloe (ogni 6 ore). In contemporanea per via orale si somministra l'ibuprofene. Altri studi invece hanno sperimentato l'utilizzo di vitamina C e Acido acetilsalicilico\nChirurgica.\nL'amputazione della parte congelata (soprattutto nel caso delle mani) deve occorrere soltanto quando la necrosi (la morte dei tessuti) \u00e8 irreversibile. Bisogna attendere giorni, anche settimane prima di decidere in tal senso. Attualmente si stanno sperimentando nuove metodologie di impiego terapeutico per evitare il trattamento chirurgico.\nPrognosi.\nLa prognosi dipende dalla rapidit\u00e0 di intervento dei primi soccorsi base e dalla gravit\u00e0 del fenomeno."}
{"id": "125002", "revid": "1186766", "url": "https://it.wikipedia.org/wiki?curid=125002", "title": "Ipecac", "text": ""}
{"id": "125006", "revid": "1762097", "url": "https://it.wikipedia.org/wiki?curid=125006", "title": "Caparezza", "text": "Biografia.\nInfanzia e primi anni.\nFiglio della maestra Franca Murolo e dell'operaio Giovanni Salvemini che suonava in un gruppo musicale, Michele Salvemini cominci\u00f2 a cantare da bambino. Studi\u00f2 ragioneria presso l'istituto tecnico di Molfetta, sebbene volesse fare il fumettista. Ottenuto il diploma decise di occuparsi di pubblicit\u00e0 e vinse una borsa di studio per l'Accademia di Comunicazione di Milano, ma ben presto abbandon\u00f2 il mondo pubblicitario per dedicarsi a tempo pieno alla musica.\nCaparezza si \u00e8 inoltre dichiarato agnostico e di tendenza politica comunista.\nMikimix (1995-1998).\nSalvemini inizi\u00f2 la carriera musicale come cantautore utilizzando il nome d'arte di Mikimix, componendo brani melodici e minimali e riscuotendo poco successo di pubblico e di critica. Condusse in televisione \"Segnali di fumo\", programma musicale di Videomusic in compagnia di Paola Maugeri. Dopo alcune serate nei locali di Milano esord\u00ec al Festival di Castrocaro e partecip\u00f2 successivamente a Sanremo Giovani 1995 con il brano \"Succede solo nei film\", mancando l'accesso alla successiva edizione del Festival di Sanremo. Nel 1996 pubblic\u00f2 il primo album \"Tengo duro\" e poi partecip\u00f2 nuovamente a Sanremo Giovani 1996 con il brano \"Donne in minigonne\", con il quale fu ammesso alla sezione \"Nuove Proposte\" del Festival di Sanremo 1997, evento al quale propose il singolo \"E la notte se ne va\", che anticip\u00f2 l'uscita del secondo album in studio \"La mia buona stella\", pubblicato nello stesso anno dalla Columbia Records.\nNel 1998 Salvemini pubblic\u00f2 un ultimo singolo come Mikimix, intitolato \"Vorrei che questo fosse il paradiso\".\nDa Mikimix a Caparezza, \"?!\" (1998-2000).\nRitornato a Molfetta, continu\u00f2 a comporre nel suo garage. Si fece crescere capelli e pizzetto e cambi\u00f2 il nome in Caparezza (\"testa riccia\" in dialetto molfettese, nome assegnatogli a causa della sua riccia e vaporosa capigliatura) e realizz\u00f2 tra il 1998 e il 1999 i demo \"Ricomincio da Capa\" e \"Zappa\", oltre ad aver composto le basi musicali per un altro demo intitolato \"Con Caparezza... nella monnezza\", nel quale hanno preso parte svariati artisti.\nNel 2000 venne pubblicato l'album d'esordio, \"?!\", il quale riprese 12 dei 14 brani originariamente pubblicati nei suoi tre demo. Dall'album furono estratti i singoli \"Tutto ci\u00f2 che c'\u00e8\", \"La fitta sassaiola dell'ingiuria\", \"Chi c*zzo me lo fa fare\" e \"La gente originale\".\n\"Verit\u00e0 supposte\" e \"Habemus Capa\" (2003-2007).\nNel 2003 Caparezza pubblic\u00f2 il secondo album in studio, intitolato \"Verit\u00e0 supposte\". Il disco ottiene un buon successo, soprattutto grazie a quattro dei sei singoli estratti da esso: \"Il secondo secondo me\" e \"Fuori dal tunnel\" (2003), \"Vengo dalla Luna\" e \"Jodellavitanonhocapitouncazzo\" (2004). In particolare \"Fuori dal tunnel\" \u00e8 stato oggetto di un caso curioso: il brano divenne un vero e proprio tormentone estivo nonostante non fosse questo l'intento di Caparezza, il quale protest\u00f2 sempre contro l'utilizzo in discoteche e programmi televisivi (per esempio \"Amici di Maria De Filippi\" su Canale 5) del brano come pezzo per ballare allegramente, mentre il testo \u00e8 in realt\u00e0 un atto d'accusa contro il \"divertimentificio\" notturno che impone a tutti di svagarsi allo stesso modo. Caparezza utilizz\u00f2 questo fatto per dimostrare, nel corso di interviste a giornali specializzati e non, come nella societ\u00e0 della comunicazione per eccellenza si possa ancora distorcere il senso di un testo in modo cos\u00ec grossolano. L'unico programma che ricevette da Caparezza il permesso per poter utilizzare \"Fuori dal tunnel\" fu \"Zelig Circus\", nella cui sigla apparve lo stesso rapper.\nNel 2005 \u00e8 uscito l'album tributo \"Seguendo Virgilio - dentro e fuori il Quartetto Cetra\", in cui vari artisti rivisitano alcuni brani di Virgilio Savona del Quartetto Cetra; tra questi anche Caparezza con il brano \"Sciabola al fianco pistola alla mano\". Nello stesso periodo ha dato vita al gruppo SunnyColaConnection insieme a 'u Fabie e 'u Bepp, pubblicando l'album \"Alla molfettesa manera\" per il download gratuito. Il nome del gruppo \u00e8 un gioco di parole in quanto Sunny Cola sta per san Nicola, che secondo una tradizione della provincia di Bari porta i doni ai bambini il 6 dicembre.\nNel marzo 2006 Caparezza ha pubblicato il terzo album \"Habemus Capa\", da cui furono estratti i singoli \"La mia parte intollerante\", \"Torna Catalessi\" e \"Dalla parte del toro\". Caparezza disconobbe, pur senza rinnegarla, la prima parte della sua carriera non molto conosciuta, in quanto poco coerente rispetto al suo attuale pensiero di musicista lontano dal mainstream e dalle logiche di mercato; difatti nel brano \"Mea culpa\", contenuto in \"?!\", si riferisce chiaramente alla prima parte della sua carriera artistica, definendosi \u00abuno schiavo ritratto in un contratto controproducente\u00bb, mentre nel brano \"Habemus Capa\", tratto dall'omonimo album, appare: \u00abTi piace Capa? Ma quello \u00e8 lo scemo di Sanremo!\u00bb e \u00abMa sei tu Mikimix? Tu l'hai detto!\u00bb. Anche nel testo di \"Il secondo secondo me\" si autoriferirebbe dicendo: \u00abIo, no no no no, non sono pi\u00f9 quello di una volta\u00bb.\nNel mese di settembre 2006 esce \"Unusual\", disco di tributo a Giuni Russo, curato e prodotto da Franco Battiato e Maria Antonietta Sisini. Si tratta di un CD e un DVD che raccolgono brani originali del repertorio di Giuni Russo remixati e riarrangiati con la partecipazione di molti artisti italiani e internazionali, tra cui anche Caparezza con il brano \"Una vipera sar\u00f2\".\nIl 21 gennaio 2007 si \u00e8 esibito al Crazy Live Music, una serie di concerti gratuiti organizzati in occasione della XXIII Universiade invernale in Piazza Vittorio Veneto a Torino. Il 2007 lo ha visto inoltre impegnato, oltre che nella stesura del quarto album, in diverse collaborazioni: Puni, Mondo Marcio, Roy Paci &amp; Aretuska, Piotta, Radiodervish, Macaco, Malos Cantores, Antianti, I Medusa.\nNel febbraio 2008 \u00e8 stato pubblicato l'album \"Bruno Lauzi &amp; Il Club Tenco\", contenente registrazioni inedite dal vivo di brani del repertorio di Bruno Lauzi reinterpretate da vari artisti italiani, tra cui anche Caparezza con il brano \"Al pranzo di gala di Babbo Natale\".\n\"Le dimensioni del mio caos\" (2008-2010).\nL'11 aprile 2008 \u00e8 uscito il quarto album di Caparezza, \"Le dimensioni del mio caos\", un \"fonoromanzo\" (secondo la definizione dell'artista) che si \u00e8 proposto come una sorta di colonna sonora di uno dei racconti presenti nel libro \"Saghe mentali. Viaggio allucinante in una testa di capa\" (uscito il 3 aprile dello stesso anno). Il libro \u00e8 composto da quattro elementi: un fittizio diario segreto con foto (inerente ai testi del primo album), una raccolta di favole (inerenti ai testi del secondo album), i testi del terzo album con le dovute spiegazioni del testo (quest'ultima parte \u00e8 strutturata come la Divina Commedia di Dante Alighieri) e, infine, il \"fonoromanzo\" rappresentante il quarto CD del cantautore molfettese che lo porter\u00e0 in un lungo tour toccando molte parti d'Italia.\nL'album \u00e8 stato anticipato dal singolo \"Eroe (storia di Luigi delle Bicocche)\", promosso il 25 aprile da un'esecuzione dal vivo presso la Piazza San Carlo di Torino in occasione del V2-Day organizzato dal comico genovese Beppe Grillo, ed \u00e8 stato promosso da altri quattro singoli: \"Vieni a ballare in Puglia\" (che prima di essere pubblicato come singolo verr\u00e0 eseguito dal cantante al Concerto del Primo Maggio), \"Abiura di me\", \"Io diventer\u00f2 qualcuno\" e \"Cacca nello spazio\".\nIl 23 agosto si esibisce a Melpignano (nella provincia di Lecce) in occasione della Notte della Taranta, tradizionale concerto dove si intrecciano tradizioni popolari salentine, culture orientali ed etniche. In questa occasione canta \"Vieni a ballare in Puglia\" e, assieme agli Apr\u00e8s La Classe, \"Lu sule, lu mare e lu jentu\". Il 25 novembre si esibisce in un concerto organizzato dalla Sinistra Universitaria a favore dell'associazione Emergency.\nIl 1\u00ba maggio 2009 ha partecipato al concerto del Primo Maggio, cantando nell'ordine \"La grande opera\", \"Io diventer\u00f2 qualcuno\", \"Vieni a ballare in Puglia\" e \"Ilaria condizionata\". In seguito al terremoto dell'Aquila del 2009 del 6 aprile, Caparezza ha partecipato insieme a numerosi altri cantanti italiani al progetto Artisti Uniti per l'Abruzzo, che hanno inciso il singolo benefico \"Domani 21/04.2009\" al fine di raccogliere fondi per la ricostruzione del conservatorio \"Alfredo Casella\" e del teatro Stabile del L'Aquila colpiti dal sisma. Nel novembre 2009 partecipa al progetto Rezophonic, per la sensibilizzazione sul problema delle risorse idriche, scrivendo e incidendo insieme ad altri artisti il brano \"Nell'acqua\". Nel marzo 2010 esce \"Gli arbitri ti picchiano\", singolo e video musicale nato dalla collaborazione tra Pino Scotto e Caparezza.\n\"Il sogno eretico\" (2011-2013).\nIl 5 gennaio 2011 \u00e8 uscito il film \"Che bella giornata\", in cui Caparezza esordisce al cinema in una breve parte nel ruolo di se stesso, cantando \"Sar\u00e0 perch\u00e9 ti amo\" dei Ricchi e Poveri, \"Non amarmi\" di Aleandro Baldi e Francesca Alotta e il suo singolo \"Vieni a ballare in Puglia\".\nPoco dopo ha pubblicato, attraverso YouTube, una serie di brevi video intitolata \"The Boias\", volti ad anticipare l'uscita del suo quinto album, intitolato \"Il sogno eretico\" e pubblicato il 1\u00ba marzo 2011 attraverso la Universal Music Group. L'album \u00e8 stato anticipato dal singolo \"Goodbye Malinconia\", realizzato insieme a Tony Hadley e trasmesso dalle radio a partire dal 28 gennaio 2011.\nIl 1\u00ba maggio 2011 ha partecipato nuovamente al concerto del Primo Maggio, cantando nell'ordine \"Non siete Stato voi\", \"Goodbye Malinconia\", \"Legalize the Premier\" e \"La fine di Gaia\", tutte tratte dall'album \"Il sogno eretico\". Nel giugno 2011 presenta su Deejay TV \"Chi se ne frega della musica\", una sorta di reportage, co-prodotto da Puglia Sounds, in cui Caparezza racconta la crescente creativit\u00e0 musicale pugliese, intervistando artisti come Ludovico Einaudi, Negramaro, Emma Marrone, Sud Sound System e Checco Zalone. Nell'ottobre 2011 partecipa insieme a Subsonica, Nicola Conte, Casino Royale, Apr\u00e8s La Classe e Erica Mou a \"Hit Week\", evento di musica italiana negli Stati Uniti in un mini tour, facente tappa a New York, Los Angeles e Miami. Sempre nel 2011 esce l'album di esordio degli U' Papun, \"Fiori innocenti\" in cui \u00e8 contenuto il singolo \"L'appapparenza\" in collaborazione con Caparezza.\nIl 4 novembre 2011, la Universal Music ha annunciato che \"Il sogno eretico\" \u00e8 stato certificato disco di platino dalla FIMI, mentre il 21 dello stesso mese ha partecipato al programma televisivo \"Il pi\u00f9 grande spettacolo dopo il weekend\", condotto da Fiorello. Nello stesso periodo ha inoltre effettuato alcune collaborazioni musicali: con i Madrac nella canzone \"Normale\" (da \"L'esercito del sole\"), con i 99 Posse nella canzone \"Tarantelle pe' camp\u00e0\" (da \"Cattivi guagliuni\") e con Il Teatro degli Orrori nella canzone \"Cuore d'oceano\" di cui scrive anche il testo (da \"Il mondo nuovo\"). La sera del 31 dicembre 2011 Caparezza ha tenuto un concerto di Capodanno nella Piazza della Stazione di Firenze.\nIl 16 gennaio 2012 \u00e8 comparso nell'episodio \"I'm Feeling Lucky\" della webserie Lost in Google nella parte di un fotogramma di Street View. Nello stesso periodo ha collaborato con Diego Perrone (seconda voce di Caparezza nei suoi concerti) alla canzone \"Santo Stefano\", presente nell'album di debutto di Perrone, \"Dove finisce il colore delle fotografie lasciate al sole\". Il 1\u00ba maggio 2012 ha partecipato al Concerto del Primo Maggio, cantando, nell'ordine, \"Sono il tuo sogno eretico\", \"Il dito medio di Galileo\", \"Vengo dalla Luna\", \"La ghigliottina\", \"La fine di Gaia\" e \"Vieni a ballare in Puglia\".\nIn seguito all'Eretico Tour del rapper, il 19 giugno 2012 \u00e8 stato pubblicato l'album dal vivo \"Esecuzione pubblica\", costituito da un CD e da un DVD contenenti il concerto tenuto da Caparezza a Firenze l'11 aprile 2012. Nel maggio 2012 Caparezza ha collaborato con i Two Fingerz alla realizzazione del brano \"Capra\", inserito nell'album del duo \"Mouse Music\", mentre il 25 settembre dello stesso anno \u00e8 stato pubblicato il singolo \"Solo col mic\" del disc jockey Big Fish, al quale Caparezza ha collaborato vocalmente. Nell'ottobre 2012 viene diffuso il brano \"Alita gli ani\" per promuovere il film \"Viva l'Italia\" di Massimiliano Bruno.\nNel 2013 collabora con Combass, storico bassista degli Apr\u00e8s La Classe, al brano \"Mega party\" tratta da \"La strada giusta\". Nello stesso anno inoltre collabora con Herman Medrano &amp; the Groovy Monkeys al brano \"Superebete\", presente nell'album \"Noseconossemo\", e con Stylophonic al brano \"Morti Pythons\", contenuto nell'album \"Boom!\".\n\"Museica\" (2014-2016).\nIl 14 gennaio 2014 Caparezza pubblica attraverso il social network Facebook una foto che lo ritrae fuori dagli studi di registrazione, rivelando quindi di essere al lavoro sul sesto album in studio. La cosa viene confermata da due foto successive pubblicate sempre attraverso il social network mentre si ritrova all'interno dello studio di registrazione. Nel mese di febbraio vengono rivelati anche alcuni collaboratori del rapper per la produzione dell'album, ovvero Chris Lord-Alge all'ingegneria del suono e Gavin Lurssen al mastering.\nIl 4 marzo Caparezza ha pubblicato sul proprio canale YouTube il videoclip di un nuovo brano, intitolato \"Cover\". Girato da Calu nel Deserto del Mojave (California), il brano ha anticipato il sesto album del rapper, intitolato \"Museica\" e pubblicato il 22 aprile 2014. Il 21 marzo l'album \u00e8 stato reso disponibile per il pre-ordine sull'iTunes Store, data in cui \u00e8 stato pubblicato anche il primo singolo estratto da esso, ovvero \"Non me lo posso permettere\". La copertina dell'album riprende un quadro di Domenico dell'Osso realizzato appositamente per l'artista.\nL'album ha debuttato alla prima posizione della classifica italiana degli album, mantenendo tale posizione anche nella settimana successiva. Dopo appena due settimane dall'uscita il disco \u00e8 stato certificato disco d'oro per aver raggiunto la soglia delle copie vendute.\nIl 1\u00ba maggio 2014 si \u00e8 esibito a Taranto in occasione del concerto del Primo Maggio organizzato dal Comitato dei cittadini e lavoratori liberi e pensanti (direttori artistici Michele Riondino e Roy Paci, conduttori Luca Barbarossa, Valentina Petrini e Andrea Rivera) e che vede la partecipazione anche di Fiorella Mannoia, Vinicio Capossela, Afterhours, Sud Sound System, Tre Allegri Ragazzi Morti, Apr\u00e8s La Classe, 99 Posse, Paola Turci, Nobraino e altri artisti. Il 30 maggio \u00e8 stato invece pubblicato il secondo singolo estratto da \"Museica\", ovvero \"\u00c8 tardi\", in collaborazione con Michael Franti.\nIl 6 agosto 2014 il \"Museica Tour\" riceve a Catanzaro il Riccio d'Argento di Gerardo Sacco, \"Premio Miglior Live d'Autore dell'anno\" di Fatti di Musica 2014, la rassegna del live d'autore diretta da Ruggero Pegna giunta alla 28\u00aa edizione. Il 29 agosto 2014 \u00e8 stato pubblicato il terzo singolo \"China Town\", seguito dal relativo videoclip l'8 settembre. Alla fine di agosto \"Museica\" \u00e8 stato certificato disco di platino dalla FIMI per aver raggiunto la soglia delle copie vendute.\nIl successo ottenuto da Caparezza in Italia con \"Museica\" ha fatto s\u00ec che venisse reclamato anche dagli italiani residenti all'estero. Pertanto, al \"Museica Tour\" sono state aggiunte alcune date tra ottobre e novembre 2014 che lo hanno visto attraversare importanti citt\u00e0 europee e statunitensi, come Barcellona, Parigi, Bruxelles, Los Angeles e Miami.\nIl 14 novembre \u00e8 stato pubblicato il quarto singolo estratto da \"Museica\", ovvero \"Avrai ragione tu (ritratto)\", mentre il 27 febbraio dell'anno seguente \u00e8 uscito il quinto e ultimo singolo, intitolato \"Mica van Gogh\". La promozione dell'album \u00e8 proseguita a luglio 2015 con l'uscita del videoclip del brano \"Argenti vive\", seguito a settembre da quello per il brano \"Compro horror\", primo video a 360\u00b0 del cantautore.\nNel corso del 2016 il rapper ha collaborato con il cantautore Daniele Silvestri alla realizzazione del brano \"La guerra del sale\", inserito nell'album \"Acrobati\", uscito il 26 febbraio; il brano \u00e8 stato successivamente estratto come singolo il 14 ottobre dello stesso anno.\n\"Prisoner 709\" (2017-2019).\nIl 13 giugno 2017 Caparezza ha annunciato attraverso la propria pagina Facebook il settimo album in studio \"Prisoner 709\", uscito il 15 settembre dello stesso anno e anticipato otto giorni prima dal videoclip della title track. Composto da sedici brani, il disco vede le partecipazioni del rapper statunitense DMC e dei cantautori italiani Max Gazz\u00e8 e John De Leo.\nL'album, la cui uscita \u00e8 coincisa con la pubblicazione del singolo \"Ti fa stare bene\", \u00e8 frutto di una profonda crisi interiore del rapper molfettese, \u00e8 incentrato sulla tematica dell'ingabbiamento all'interno della propria dimensione (o prigione, come dichiarato dallo stesso artista) mentale, e si differenzia notevolmente dal precedente \"Museica\" sia per sonorit\u00e0 (molto pi\u00f9 vicine al rap rock) che per tematiche, molto pi\u00f9 intimistiche e riflessive. Nell'album, e in particolare nel brano \"Larsen\", chiaro riferimento all'effetto Larsen, sono inoltre presenti numerosi riferimenti all'acufene, condizione che ha colpito il cantante nel 2015 e che lo ha sensibilmente influenzato nella realizzazione del disco.\nIl 12 gennaio 2018 il rapper ha pubblicato come secondo singolo \"Una chiave\", accompagnato dal relativo videoclip il 26 dello stesso mese. Al disco \u00e8 associato anche il \"Prisoner 709 Tour\", svoltosi in Italia tra novembre 2017 e febbraio 2018.\nIl 21 maggio 2018 \u00e8 stato pubblicato come terzo singolo il sopracitato \"Larsen\", che anticiper\u00e0 la tappa estiva del \"Prisoner 709 Tour\" avvenuta tra giugno e settembre 2018. Il 7 settembre 2018 \u00e8 stato pubblicato il quarto singolo \"Confusianesimo\" e il secondo album dal vivo \"Prisoner 709 Live\", atti a chiudere il progetto legato all'album, la cui promozione \u00e8 proseguita fino a dicembre 2018 con l'uscita del videoclip del brano \"Prosopagnosia\", presentato in anteprima sul sito di VH1.\nIl 2019 ha visto Caparezza collaborare con altri artisti. Nel mese di febbraio \u00e8 uscito \"Tenebra \u00e8 la notte ed altri racconti di buio e crepuscoli\" di Murubutu, dove \u00e8 apparso nel brano \"Wordsworth\", a maggio \u00e8 stato pubblicato \"Tarantelle\" di Clementino nel quale il rapper ha collaborato in \"Babylon\", mentre ad ottobre \u00e8 uscito l'EP \"Server sirena\" dei Linea 77, in cui Caparezza (insieme a Hell Raton) appare nel quarto brano \"Play &amp; Rewind\".\n\"Exuvia\" (2021-presente).\nIl 7 maggio 2021 Caparezza \u00e8 tornato sulle scene musicali con l'ottavo album \"Exuvia\", anticipato dal singolo omonimo e \"La scelta\". Il disco \u00e8 un concept album e rappresenta il seguito di \"Prisoner 709\", soffermandosi sull'evasione dalla prigionia mentale dell'artista e la fuga verso una selva in cui far perdere le proprie tracce.\nTra i diciannove brani contenuti nel disco \u00e8 presente anche \"Campione dei novanta\", dove Caparezza approfondisce per la prima volta il periodo in cui era conosciuto come Mikimix. Per questo brano \u00e8 stato realizzato anche un video, reso disponibile il 9 luglio."}
{"id": "125008", "revid": "1935652", "url": "https://it.wikipedia.org/wiki?curid=125008", "title": "Diocesi italiane", "text": "Nelle diocesi italiane il territorio di una diocesi \u00e8 indipendente dalla geografia politica; alcune sedi vescovili sono capoluoghi di provincia, altre solo comuni ed alcune, generalmente al Sud, addirittura sono frazioni prive di autonomia comunale; al Nord vi \u00e8 invece una parziale somiglianza con la geografia amministrativa, quanto meno quella esistente prima dell'invasione napoleonica.\nElenco delle diocesi.\nLe diocesi italiane nelle quali si divide la Chiesa cattolica italiana sono le seguenti (in ordine alfabetico)."}
{"id": "125010", "revid": "11959", "url": "https://it.wikipedia.org/wiki?curid=125010", "title": "Abissinia", "text": ""}
{"id": "125014", "revid": "1123126", "url": "https://it.wikipedia.org/wiki?curid=125014", "title": "Socotra", "text": "Socotra (: ; ) \u00e8 la principale isola di un arcipelago di quattro isole (le altre sono \u02bfAbd al-K\u016br\u012b, Darsa e Samha, dette anche \"Il fratello\" e \"La sorella\") e isolette situate nell'Oceano Indiano, poco al largo del Corno d'Africa, a circa 300\u00a0km dalla costa somala e 350\u00a0km a sud della Repubblica dello Yemen a cui appartengono, e che le amministra. Il centro abitato principale \u00e8 Hadibu e la popolazione totale \u00e8 di circa abitanti, di ceppo prevalentemente arabo, con minoranze asiatiche e africane.\nDal 2008 l'arcipelago \u00e8 inserito tra i patrimoni dell'umanit\u00e0 dell'UNESCO.\nGeografia e clima.\nGli affascinanti racconti dei pochi viaggiatori approdati sulle isole nel passato parlano di una terra ricca di magie e di stregoni capaci addirittura di rendere l'isola invisibile. In effetti per sei mesi all'anno le isole sono pressoch\u00e9 irraggiungibili a causa delle tempeste monsoniche, e la mancanza di approdi riparati le rende poco ospitali anche nei rimanenti sei mesi. Dopo la riunificazione dello Yemen ha iniziato ad approdare qualche nave ed \u00e8 stata costruita una pista di atterraggio per gli aerei.\nL'arcipelago \u00e8 composto dall'isola principale di Socotra (\u00a0km\u00b2), tre isole minori: \u02bfAbd al-K\u016br\u012b, Samha, Darsa e da alcuni scogli disabitati.\nL'isola di Socotra \u00e8 costituita da una piccola piana costiera, altopiani calcarei di tipo carsico e i monti Haghier che arrivano ai m s.l.m. L'isola ha un'estensione da nord a sud di circa 30-35\u00a0km e da est a ovest di 130\u00a0km.\nIl clima \u00e8 tropicale desertico e steppico (Classificazione dei climi di K\u00f6ppen: \"BWh\" e \"BSh\") con piogge invernali di intensit\u00e0 moderata e pi\u00f9 intense nella parte interna. Nel periodo dei monsoni vi sono forti venti e mare molto mosso.\nStoria.\nMentre non \u00e8 certa l'etimologia del nome dell'arcipelago, forse da collegare al sanscrito \"Dvipa Sukhadhara\" o \"Dv\u012bpa sukhatara\", vale a dire \"Isola della Felicit\u00e0\" o \"Isola felice\", non c'\u00e8 dubbio che Socotra sia la \"Panchaia\" citata da Virgilio, in qualche modo ricollegabile al mito della fenice. I Greci la collegavano a loro volta ai Dioscuri e da questo le sarebbe infatti venuto il nome di , \"Dioskour\u00eddou\" con cui viene ricordata nell'anonima trattazione risalente al 40-70 d.C., il \"Periplus Maris Erythraei\", vale a dire dell'Oceano Indiano fino alle coste occidentali del Golfo del Bengala, e di \"Dioscoridis Insula\" con cui la chiamavano i Romani.\nSocotra \u00e8 ricordata tra gli altri da Cosma Indicopleuste, Marco Polo, e dai geografi musulmani Y\u0101q\u016bt (m. 1229), al-Qazw\u012bn\u012b (m. 1283), al-Idr\u012bs\u012b (XII secolo) e al-Hamd\u0101n\u012b (m. 1538). Malgrado la tradizione cristiana sostenga che i suoi abitanti siano stati convertiti al Cristianesimo dall'apostolo Tommaso (Ortona) nel 52 d.C., la popolazione di Socotra \u00e8 oggi interamente musulmana, ed \u00e8 costituita prevalentemente da Arabi, Somali, Indiani, Tollesi e discendenti di schiavi neri africani.\nSebbene alcune fonti attribuiscano all'esploratore Trist\u00e3o da Cunha il merito di aver raggiunto Socotra nel XVI secolo per poi proclamarne l'annessione al Portogallo, l'impresa va invece ascritta a Alfonso de Albuquerque che nel 1507 mise per primo piede sull'isola. A quel tempo il Cristianesimo era scomparso da Socotra, ma erano ancora visibili le croci di pietra che sarebbero state erette un tempo dagli abitanti. Nel 1542, durante la sua permanenza sull'isola, San Francesco Saverio trov\u00f2 un gruppo di persone che sosteneva di discendere dagli abitanti convertiti da San Tommaso. Il vescovo Osorio scrisse a tal proposito che i discoridi, abitanti di Discoride, erano tanto casti da non poter conoscere pi\u00f9 di una donna nella vita.\nLe isole passarono gi\u00e0 nel 1511 sotto il controllo degli Imam di Mascate e dei sultani di Qishn e della regione del Mahra, che cos\u00ec aggiunsero alle loro titolature anche quella di sultano di Socotra. Occupata dalla Gran Bretagna nel 1834, in base a un accordo che prevedeva la loro permanenza nell'isola per solo un quinquennio, l'approdo a Socotra per il rifornimento del naviglio, indussero il governo delle Indie a trattarne l'acquisto, finch\u00e9 nel 1886 il Sultano accett\u00f2 il protettorato della Corona britannica che cos\u00ec la annesse al suo Protettorato di Aden. Con l'indipendenza dello Yemen del Sud il 30 Novembre 1967, Socotra pass\u00f2 allo Yemen meridionale nel 1971, entrando poi a far parte dello Yemen unificato il 22 maggio 1990. Il capoluogo di Socotra \u00e8 Hadibu.\nFlora e fauna.\nSocotra \u00e8 una isola molto interessante sotto il profilo naturalistico. Originariamente parte della placca tettonica africano-arabica, rimane isolata a partire dal Terziario, dando vita ad un alto numero di endemismi sia vegetali che animali.\nIl 37% delle 825 specie di piante presenti sull'isola sono uniche al mondo. Una delle piante pi\u00f9 caratteristiche \u00e8 la dracena drago di Socotra (\"Dracaena cinnabari\"), una pianta succulenta dalla caratteristica chioma a forma di ombrello rivoltato, da cui si estrae il \"sangue di drago\", una resina di colore rosso usata nei tempi antichi sia in medicina, che come incenso e come colorante. Altre specie degne di menzione sono la succulenta \"Dorstenia gigas\", l'albero del cetriolo (\"Dendrosicyos socotranus\"), il melograno di Socotra (\"Punica protopunica\"), l'aloe socotrina (\"Aloe perryi\") e la \"Boswellia socotrana\", da cui si ricava un incenso utilizzato localmente.\nLa popolazione aviaria comprende 192 specie, 44 delle quali vivono sempre sull'isola, mentre 85 sono uccelli migratori, alcuni dei quali sono a rischio di estinzione. Tra le specie pi\u00f9 caratteristiche vi sono lo storno di Socotra (\"Onychognathus frater\"), la nettarinia di Socotra (\"Chalcomitra balfouri\"), lo zigolo di Socotra (\"Emberiza socotrana\"), la cisticola di Socotra (\"Cisticola haesitatus\"), il passero di Socotra (\"Passer insularis\"), il beccogrosso alidorate (\"Rhynchostruthus socotranus\") e il beccamoschino di Socotra (\"Incana incana\").\nOltre il 90% dei rettili \u00e8 endemico. In mare si contano 253 specie di coralli che danno vita ad una barriera, 730 specie di pesci e 300 granchi, aragoste e gamberetti.\nDemografia.\nLa maggior parte degli abitanti sono indigeni di Soqotra, appartenenti alla trib\u00f9 di al-Mahra, di origine araba meridionale dal Governatorato di al-Mahra, e si dice che siano particolarmente legati ai gruppi Qara e Mahra dell'Arabia meridionale. Ci sono anche piccoli numeri di residenti di origine somala e indiana. Inoltre, l'isola \u00e8 abitata da vari popoli dell'Africa nera, che si ritiene siano discendenti di schiavi fuggiaschi.\nLa lingua semitica soqotri, parlata originariamente solo a Socotra dal popolo di al-Mahra, \u00e8 collegata a queste altre lingue dell'Arabia meridionale moderna sulla terraferma araba come Mehri, Harsusi, Bathari, Shehri e Hobyot. Il soqotri \u00e8 parlato anche dalle popolazioni minoritarie di al-Mahra negli Emirati Arabi Uniti e in Qatar e Kuwait.\nLa maggior parte dei maschi residenti su Socotra \u00e8 segnalata nella sottoclasse J* dell'aplogruppo Y-DNA J. Diversi dei lignaggi femminili sull'isola, in particolare quelli nell'aplogruppo N del mtDNA, non si trovano in nessun altro posto sulla Terra.\nQuasi tutti gli abitanti di Socotra, quasi persone, vivono sull'omonima isola. La citt\u00e0 principale, Hadibu (con una popolazione di al censimento del 2004); la seconda citt\u00e0 pi\u00f9 grande, Qalansiya (popolazione ); e Q\u0101d\u02bfub (popolazione 929) sono situati sulla costa settentrionale dell'isola di Socotra. Solo circa 450 persone vivono su 'Abd-al-K\u016br\u012b e 100 su Samha; l'isola di Darsa e gli isolotti dell'arcipelago sono disabitati.\nReligione.\nGli isolani seguirono le religioni indigene fino al 52 d.C., quando, in base alle credenze locali, l'apostolo Tommaso naufrag\u00f2 insieme a dei suoi seguaci sull'isola mentre era diretto verso l'India per evangelizzarla. Poi si suppone che con i rottami della nave fu costruita una chiesa dove furono battezzati molti Socotresi. Dopo questo evento, il Cristianesimo divenne la principale religione dell'isola. Gli isolani seguirono Nestorio, l'arcivescovo cattolico di Costantinopoli, in seguito scomunicato per eresia. Gli abitanti di Socotra rimasero fedeli ai suoi insegnamenti entrando nella Chiesa Assira. Durante il X secolo, il geografo arabo Ab\u016b Mu\u1e25ammad al-\u1e24asan al-Hamd\u0101n\u012b registr\u00f2 durante le sue visite che la maggior parte degli isolani erano cristiani. L'esploratore Marco Polo scrisse nel suo diario di viaggio: \nIl Cristianesimo a Socotra declin\u00f2 quando il Sultanato Mahra prese il potere nel XVI secolo e da allora l'isola divenne principalmente musulmana fino al momento in cui arrivarono i Portoghesi sul finire di quel secolo.\nUn'edizione del 1884 della rivista scientifica \"Nature\" scrive che la scomparsa di chiese e monumenti cristiani pu\u00f2 essere spiegata da un'incursione wahhabita nell'isola nel 1800.\nOggi gli unici resti del Cristianesimo sono alcune incisioni a croce del I secolo d.C., alcune tombe cristiane e alcune rovine di chiese.\nEconomia.\nL'economia dell'isola \u00e8 basata sull'agricoltura e l'allevamento; i principali prodotti agricoli che vengono anche esportati sono il dattero, il ghi, il tabacco e il pesce, mentre per quanto riguarda l'allevamento si allevano bovini e capre; il turismo nonostante le grandissime potenzialit\u00e0 non \u00e8 ancora sviluppato; sull'isola sono presenti soltanto cinque hotel, con pochi servizi e camere; il principale centro turistico \u00e8 Hadibu, che ha svariati servizi come negozi, mercati, farmacie, cabine telefoniche, e persino luoghi di pubblico accesso alla rete, anche se non ci sono internet caf\u00e9 e ospedali. Con l'apertura dell'aeroporto, molti yemeniti si sono trasferiti ad Hadibu, e hanno aperto negozi contribuendo all'economia locale.\nPatrimonio dell'umanit\u00e0.\nNel 2008 l'UNESCO ha inserito l'arcipelago di Socotra tra i patrimoni dell'umanit\u00e0. Per la precisione l'inserimento \u00e8 basato, e vuole sottolineare, la elevatissima biodiversit\u00e0, e peculiarit\u00e0 endemiche, presenti nell'arcipelago, sia dal punto di vista della flora sia della fauna.\nTrasporti.\nL'isola \u00e8 servita dall'Aeroporto di Socotra che garantisce il collegamento con lo Yemen interno e gli altri stati della penisola arabica. Il trasporto pubblico su Socotra \u00e8 limitato a pochi minibus; noleggiare un'auto di solito significa noleggiare un'auto 4WD e un autista. I trasporti sono una questione delicata a Socotra poich\u00e9 la costruzione di strade \u00e8 considerata localmente dannosa per l'isola e il suo ecosistema. In particolare, i danni si sono verificati a causa dell'inquinamento chimico dovuto alla costruzione di strade, mentre nuove strade hanno provocato la frammentazione degli habitat.\nL'unico porto di Socotra si trova a 5\u00a0km a est di Hadibu. Le navi collegano il porto con la citt\u00e0 costiera yemenita di Mukalla. Secondo le informazioni dai porti, il viaggio dura 2-3 giorni e il servizio \u00e8 utilizzato principalmente per le merci. Gli Emirati Arabi Uniti hanno finanziato la modernizzazione del porto di Socotra. Le societ\u00e0 iraniane sono state notate da un cablogramma diplomatico statunitense del 2003 per aver completato diversi progetti nello Yemen, inclusa la costruzione della pista dell'aeroporto di Socotra.\nDopo che i cicloni hanno colpito Socotra nel novembre 2015, gli Emirati Arabi hanno istituito un sistema di illuminazione e hanno costruito una recinzione nell'aeroporto. Yemenia e Felix Airways hanno volato dall'aeroporto di Socotra a Sana'a e Aden via Riyan Airport. Nel marzo 2015, a causa della guerra civile in corso che coinvolge l'Air Force dell'Arabia Saudita, tutti i voli da e per Socotra sono stati cancellati. Tuttavia, durante il dispiegamento delle truppe degli Emirati e degli aiuti all'isola, sono stati effettuati pi\u00f9 collegamenti aerei tra Abu Dhabi e Hadibu come parte dello sforzo degli Emirati per fornire ai residenti di Socotra l'accesso all'assistenza sanitaria gratuita e fornire opportunit\u00e0 di lavoro.\nTurismo.\nL'aeroporto di Socotra \u00e8 stato costruito nel 1999. Prima di questo modesto aeroporto, l'isola poteva essere raggiunta solo da una nave mercantile. Il periodo ideale per visitare Socotra va da ottobre ad aprile; i restanti mesi di solito hanno forti piogge monsoniche, che rendono difficile approdare per i turisti; anche i voli di solito vengono cancellati. Sull'isola mancano hotel ben consolidati, anche se ci sono alcune pensioni dove i viaggiatori possono soggiornare durante le loro brevi visite. A causa della guerra civile yemenita iniziata nel 2015, il turismo sull'isola di Socotra \u00e8 stato colpito. L'isola ha ricevuto oltre turisti ogni anno fino al 2014.\nLingua.\nLa popolazione parla il soqotri, lingua appartenente al ceppo delle lingue sudarabiche moderne, e l'arabo."}
{"id": "125015", "revid": "466539", "url": "https://it.wikipedia.org/wiki?curid=125015", "title": "Ogaden", "text": "L'Ogad\u0113n \u00e8 una regione dell'Etiopia che fa parte della Regione somala della nazione. Storicamente fu noto anche come Somalia Abissina. I nazionalisti dell'Ogad\u0113n la chiamano Ogad\u0113nia e dichiarano che \u00e8 una nazione distinta sotto occupazione etiope. Il popolo Ogad\u0113ni \u00e8 prevalentemente composto da somali musulmani.\nLa regione, che occupa 369.000 chilometri quadrati, confina con Gibuti, Kenya e Somalia e ha una popolazione di sette milioni di abitanti. L'Ogad\u0113n si trova quindi al centro del Corno d'Africa.\nStoria.\nVenne annessa all'Etiopia durante il regno di Menelik II nel 1897. Con la creazione dell'Africa Orientale Italiana in seguito alla guerra d'Etiopia l'Ogaden venne annesso alla Somalia italiana. Con la fine della seconda guerra mondiale, ritorn\u00f2 all'Etiopia nel 1954 dopo 13 anni di occupazione britannica.\nIn passato, le attivit\u00e0 secessioniste hanno coinvolto gli obiettivi politici e militari di Etiopia e Somalia. Alla fine degli anni settanta entrambe le nazioni combatterono la guerra dell'Ogaden per il controllo della regione. Attualmente il principale gruppo separatista \u00e8 il Fronte Nazionale di Liberazione dell'Ogaden (ONLF), guidato dal presidente Mohamed O. Osman.\nOgad\u0113niani celebri sono:"}
{"id": "125016", "revid": "1543377", "url": "https://it.wikipedia.org/wiki?curid=125016", "title": "Compulsione", "text": "La compulsione indica un comportamento \"costrittivo\" o \"incontrollabile\" che porta a compiere determinate azioni, con il fine di placare, seppur momentaneamente, l'ansia generata dal contenuto egodistonico delle ossessioni, che sono pensieri o immagini mentali che ricorrono in maniera insistente dominando la vita psichica dell'individuo. La compulsione rappresenta l'esatto contrario rispetto all'impulso, il quale \u00e8 agito per il raggiungimento di un piacere, e pertanto si qualifica come egosintonico.\nDal punto di vista cognitivo-comportamentale il meccanismo di base della compulsione \u00e8 il rinforzo negativo, ossia la consapevolezza che nel momento in cui si mette in atto una determinata compulsione, di conseguenza l'ansia tende a placarsi, e quindi le azioni risultano reiterate e perseveranti proprio perch\u00e9 rispondono ad ossessioni intrusive e a loro volta perseveranti. L'impulso invece fa parte dei meccanismi di rinforzo positivo ossia la consapevolezza che nel momento in cui si mette in pratica un'azione, ad esempio assumere una sostanza stupefacente, raggiungo uno stato di piacere, ma non serve per placare uno stato di ansia. \nLe compulsioni non sempre accompagnano il disturbo ossessivo-compulsivo (DOC), infatti si ritiene che spesso il DOC sia caratterizzato prevalentemente da ossessioni pure, ossia fobie ossessive in assenza di compulsioni. Le compulsioni \"pure\" al contrario non sono mai state descritte, e si accompagnano per definizione ad una o pi\u00f9 ossessioni. Si ritiene inoltre da recenti lavori, che spesso i pazienti affetti da DOC con compulsioni importanti, appartengano a quel sottotipo pi\u00f9 grave di DOC che prende il nome di DOC con scarso insight, dove il paziente non ha la piena consapevolezza della propria condizione e non riconosce come completamente estranee le proprie ossessioni.\nLe compulsioni pertanto sono dei rituali finalizzati messi in atto volontariamente al fine di superare l'angoscia e i dubbi che spesso si accompagnano alle ossessioni. Un esempio di compulsione \u00e8 la necessit\u00e0 di lavarsi ripetutamente in risposta a ossessioni di contaminazione (ad esempio, paura di poter contrarre una grave malattia infettiva).\nTipi di compulsione.\nShopping.\nLo shopping compulsivo \u00e8 caratterizzato da uno shopping eccessivo che causa danni allo stile di vita della persona affetta, come problemi finanziari o l'impossibilit\u00e0 di interessarsi ai bisogni della famiglia. Il tasso di prevalenza per questo comportamento compulsivo \u00e8 del 5,8% in tutto il mondo e la maggior parte delle persone che soffrono di questo tipo di comportamento sono donne (circa l'80%). Non esiste un trattamento efficace per questo tipo di comportamento compulsivo.\nAccumulo.\nL'accumulo compulsivo \u00e8 caratterizzato da un'eccessiva conservazione di oggetti e dalla difficolt\u00e0 di sbarazzarsene. Le principali caratteristiche dell'accumulo includono l'incapacit\u00e0 di utilizzare correttamente gli alloggi, avendo difficolt\u00e0 a spostarsi in casa a causa dell'enorme quantit\u00e0 di oggetti presenti, oltre ad avere le uscite bloccate che possono rappresentare un pericolo per l'accumulatore, la sua famiglia e gli ospiti. Gli oggetti che vengono generalmente conservati dagli accumulatori includono vestiti, giornali, contenitori, posta indesiderata, libri e oggetti artigianali. Gli accumulatori ritengono che questi oggetti saranno utili in futuro, o hanno un significato sentimentale troppo grande per essere gettati via. Altre ragioni includono la paura di perdere importanti documenti, informazioni e caratteristiche dell'oggetto.\nCibo.\nL'alimentazione compulsiva \u00e8 l'incapacit\u00e0 di controllare la quantit\u00e0 di apporto nutrizionale, con conseguente aumento di peso. Questo eccesso di cibo \u00e8 di solito un meccanismo per far fronte a problemi nella vita dell'individuo come lo stress o l'ansia. I \"mangiatori compulsivi\" di solito sanno che ci\u00f2 che stanno facendo non fa bene alla loro salute. Il comportamento compulsivo si sviluppa di solito nella prima infanzia. Le persone che lottano con l'alimentazione compulsiva di solito non hanno le capacit\u00e0 adeguate per affrontare i problemi emotivi che causano la loro eccessiva indulgenza nel cibo. Indulgono in abbuffate, periodi di durata variabile in cui mangiano e/o bevono senza sosta, fino a quando la coazione passa o non sono pi\u00f9 in grado di consumare. Queste abbuffate sono di solito accompagnate da sentimenti di colpa e vergogna nell'uso del cibo come strumento per evitare lo stress emotivo. Seguire un trattamento psicologico e una dieta sana pu\u00f2 aiutare le persone a superare questi comportamenti.\nGioco d'azzardo.\nIl gioco d'azzardo compulsivo \u00e8 caratterizzato dall'avere il desiderio di giocare d'azzardo e non essere in grado di resistere a tali desideri. Il gioco d'azzardo porta a gravi problemi personali e sociali nella vita dell'individuo. Questo comportamento compulsivo di solito inizia nella prima adolescenza per gli uomini e tra i 20-40 anni per le donne. Le persone che hanno problemi a controllare le compulsioni al gioco d'azzardo di solito hanno ancora pi\u00f9 difficolt\u00e0 a resistere quando vivono momenti stressanti nella vita. Le persone che giocano compulsivamente tendono a incorrere in problemi con i familiari, la legge, i luoghi e le persone con cui giocano. La maggior parte dei problemi collegati a questo comportamento compulsivo \u00e8 dovuta alla mancanza di denaro per continuare a giocare d'azzardo o difficolt\u00e0 a pagare i debiti causati dal gioco patologico. Il gioco d'azzardo compulsivo pu\u00f2 essere aiutato con varie forme di trattamento come la terapia cognitivo-comportamentale, i gruppi di auto-aiuto e potenzialmente i farmaci.\nTricotillomania e stuzzicamento della pelle.\nLa tricotillomania \u00e8 classificata come lo strappamento compulsivo di capelli o peli del corpo. Essi possono provenire da qualsiasi zona del corpo. Questo strappamento pu\u00f2 portare a punti glabri. La maggior parte delle persone che hanno una lieve tricotillomania possono superarla attraverso la concentrazione e una maggiore consapevolezza di s\u00e9.\nColoro che soffrono di dermatillomania hanno problemi con lo stuzzicamento, lo sfregamento, lo scavo o il graffio della pelle. Queste attivit\u00e0 sono di solito messe in atto per sbarazzarsi di imperfezioni o segni indesiderati sulla pelle. Queste compulsioni tendono anche a lasciare abrasioni e irritazioni. Questi atti tendono ad essere prevalenti in periodi di ansia, noia o stress.\nControllo, conteggio, lavaggio e ripetizione.\nIl controllo compulsivo pu\u00f2 includere il controllo compulsivo di elementi come serrature, interruttori ed elettrodomestici. Questo tipo di compulsione di solito si occupa di verificare la possibilit\u00e0 di un eventuale evento nocivo per se stessi o gli altri. Di solito, la maggior parte dei comportamenti di controllo si verificano a causa della volont\u00e0 di proteggere gli altri e l'individuo.\nLe persone che soffrono di conteggio compulsivo tendono ad avere un numero specifico che \u00e8 importante nella situazione in cui si trovano. Il conteggio compulsivo pu\u00f2 includere casi di conteggio di passi, elementi, comportamenti e conteggio mentale.\nLa ripetizione compulsiva \u00e8 caratterizzata dall'eseguire pi\u00f9 volte la stessa attivit\u00e0. Queste attivit\u00e0 possono includere la rilettura di una parte di un libro, la riscrittura, la ripetizione di attivit\u00e0 di routine o la ripetizione della stessa frase.\nIl lavaggio compulsivo si verifica di solito in soggetti che hanno paura della contaminazione; in casi estremi pu\u00f2 essere dovuta ad una parassitosi delirante. Le persone che hanno questo comportamento compulsivo si lavano le mani ripetutamente durante il giorno. Questi lavaggi delle mani possono essere ritualizzati e seguire uno schema. Le persone che hanno questa compulsione tendono ad avere problemi con le mani screpolate o rosse a causa dell'eccessiva quantit\u00e0 di lavaggi effettuati ogni giorno.\nComportamento sessuale.\nQuesto tipo di comportamento compulsivo \u00e8 caratterizzato da sentimenti, pensieri e comportamenti su qualsiasi cosa legata al sesso. Questi pensieri devono essere pervasivi e causare problemi di salute, occupazione, socializzazione o altri ambiti della vita. Questi sentimenti, pensieri e comportamenti possono includere normali comportamenti o comportamenti sessuali considerati illegali e/o moralmente e culturalmente inaccettabili. Questo disturbo \u00e8 anche noto come ipersessualit\u00e0, disturbo ipersessuale, ninfomania o dipendenza sessuale.\nParlare.\nIl parlare compulsivo (\"talkaholic\") va oltre i limiti di ci\u00f2 che \u00e8 considerato una quantit\u00e0 socialmente accettabile di discorso. I due fattori principali nel determinare se qualcuno \u00e8 un parlatore compulsivo sono il parlare in modo continuo, fermandosi solo quando l'altra persona inizia a parlare, e il fatto che gli altri percepiscono il loro parlare come un problema. I tratti della personalit\u00e0 che sono stati positivamente collegati a questa compulsione includono l'assertivit\u00e0, la volont\u00e0 di comunicare, la capacit\u00e0 di comunicazione autopercepita e il nevroticismo. Gli studi hanno dimostrato che la maggior parte delle persone che sono parlatori compulsivi sono consapevoli della quantit\u00e0 di conversazione che mettono in atto, ma non sono in grado di fermarsi e non lo vedono come un problema."}
{"id": "125018", "revid": "126257", "url": "https://it.wikipedia.org/wiki?curid=125018", "title": "Matto dell'imbecille", "text": "Il matto dell'imbecille, conosciuto anche come matto dello stolto, \u00e8 una trappola d'apertura scacchistica, e consiste nello scacco matto pi\u00f9 veloce possibile nel gioco degli scacchi. Consiste nella sequenza di mosse (in notazione algebrica), che porta alla posizione mostrata.\nAnche tra i principianti, questo schema di matto non compare praticamente mai, ma \u00e8 notevole per essere la pi\u00f9 breve partita che termini con lo scacco matto. Ci sono talvolta partite pi\u00f9 brevi nel mondo professionale quando un giocatore si ritira, accetta la patta, o perde la partita per non essersi presentato.\nL'espressione \"matto dell'imbecille\" si riferisce anche ad altri schemi di matto simili durante l'apertura; qui, per esempio \u00e8 il bianco a dare matto:\nUn matto di questo tipo fu giocato tra Mayfield e Trinks (o Masefield e Trinka secondo alcune fonti) nel 1959:\nLo stesso tipo di matto pu\u00f2 anche capitare pi\u00f9 tardi durante la partita. Vi \u00e8, per esempio, una nota trappola nella difesa olandese:\nAncora pi\u00f9 in generale, il termine \"matto dell'imbecille\" \u00e8 utilizzato negli scacchi eterodossi per il matto pi\u00f9 breve possibile, specialmente se viene utilizzato uno schema che assomiglia a quello del matto dell'imbecille negli scacchi ortodossi. Il matto dell'imbecille negli scacchi progressivi, per esempio, \u00e8 1.e4 2.f6 g5 3.Dh5#.\nVarianti.\nIl Bianco potrebbe giocare f4 anzich\u00e9 f3 o muovere il pedone g prima del pedone f, e il Nero potrebbe giocare e6 anzich\u00e9 e5."}
{"id": "125019", "revid": "1784938", "url": "https://it.wikipedia.org/wiki?curid=125019", "title": "Disturbo ossessivo-compulsivo", "text": "Il disturbo ossessivo-compulsivo o DOC (in inglese obsessive-compulsive disorder o OCD) \u00e8 un disturbo mentale che viene chiamato anche sindrome ossessivo-compulsiva o SOC (in inglese obsessive-compulsive syndrome o OCS). In alcuni testi \u00e8 conosciuto come \"disturbo ossessivo-coattivo\", \"sindrome ossessivo-coattiva\" o semplicemente come \"disturbo ossessivo\" e \"sindrome ossessiva\" e, prima dell'uscita della terza edizione rivisitata del \"Diagnostic and Statistical Manual of Mental Disorders\" (DSM-III-R), come \"(psico) nevrosi ossessivo-compulsiva\", \"(psico) nevrosi ossessivo-coattiva\" o semplicemente come \"(psico) nevrosi ossessiva\" e \"(psico) nevrosi coatta\". Il disturbo si caratterizza per la presenza di pensieri rigidi e egodistonici (ossessioni) e di comportamenti rituali ripetitivi (compulsioni) su cui il paziente riferisce di avere scarso se non nullo controllo. I comportamenti compulsivi sono spesso bizzarri e afinalistici ma coartano la volont\u00e0 del soggetto che non pu\u00f2 non metterli in atto senza avvertire un profondo stato di angoscia\nIn psicoanalisi \u00e8 tuttora definito nevrosi ossessiva. Tale disturbo consiste in un disordine psichiatrico che si manifesta in una gran variet\u00e0 di forme, ma \u00e8 principalmente caratterizzato dall'anancasmo, una sintomatologia costituita da pensieri ossessivi associati a compulsioni (azioni particolari o rituali da eseguire), che tentano di neutralizzare l'ossessione.\nIl disturbo ossessivo-compulsivo \u2212 che era classificato tra i disturbi d'ansia dal DSM-IV-TR, dal 2010 ICD-9-CM, dall'ICD-10 e dal \"Manuale Merck di diagnosi e terapia\" \u2212 \u00e8 ormai da molti considerato, in virt\u00f9 della sua incerta rispondenza al trattamento con farmaci ansiolitici, come entit\u00e0 nosografica autonoma. Il disturbo ossessivo-compulsivo \u00e8 definito quindi come nucleo psicopatologico a s\u00e9 stante, con un decorso e una sintomatologia peculiari, e correlati biologici specifici che vanno a poco a poco delineandosi. Nel DSM-5 \u00e8 stato creato il capitolo specifico denominato \"Disturbi ossessivo compulsivi e disturbi correlati\", comprendenti oltre al disturbo ossessivo compulsivo, il disturbo da accumulo, il disturbo di dismorfismo corporeo, la tricotillomania, la dermatillomania (disturbo da escoriazione), la sindrome da acquisto compulsivo e tutti i disturbi da controllo degli impulsi (da non confondere con le dipendenze e i disturbi dell'alimentazione, spesso con componente compulsiva).\nIl disturbo ossessivo-compulsivo d'ansia non deve essere confuso con il \"disturbo ossessivo-compulsivo di personalit\u00e0\" (OCPD), patologia che appartiene invece ai disturbi di personalit\u00e0. Il DOC possiede un'alta comorbilit\u00e0 con il disturbo evitante, la fobia sociale, il disturbo schizotipico, diverse fobie e alcuni disturbi dell'umore (specialmente il disturbo depressivo).\nEpidemiologia.\nLe ricerche hanno dimostrato che il DOC \u00e8 molto pi\u00f9 comune di quanto si pensasse. Circa un individuo su cinquanta tra adolescenti e adulti \u00e8 affetto da disturbo ossessivo-compulsivo. A causa della natura molto personale di questo disturbo, e per il timore del giudizio altrui, spesso i sintomi del disturbo vengono taciuti al proprio medico. \u00c8 possibile quindi che i tassi d'incidenza del DOC siano sottostimati. Alcune stime suggeriscono che il 2-3% della popolazione generale ne sia affetto; negli Stati Uniti pare che ne soffrano cinque milioni di individui.\nLa prevalenza del disturbo \u00e8 dell'1,2% nella popolazione generale e, in et\u00e0 adulta, si manifesta maggiormente nelle femmine. Mentre i maschi sembrano essere pi\u00f9 vulnerabili al disturbo in et\u00e0 infantile. L'esordio del disturbo pu\u00f2 essere tardivo, con sintomi emergono anche dopo i 35 anni di et\u00e0, anche se la met\u00e0 delle persone affette li sviluppa prima dei venti.\nStoria.\nFino al XVI secolo.\nIn Europa, dal XIV al XVI secolo, si riteneva che le persone che presentavano comportamenti o pensieri ossessivi fossero posseduti dal demonio. In base a queste credenze, il trattamento consisteva nel bandire il \"male\" dalla persona \"posseduta\", attraverso un esorcismo. Nei primi anni del 1910, Sigmund Freud attribu\u00ec il comportamento ossessivo-compulsivo a conflitti inconsci che si manifestano come sintomi.\nCasi storici dal XVII secolo in poi.\nSono noti diversi casi storici celebri, anche diagnosticati in retrospettiva, di personaggi storici con probabili disturbi ossessivo-compulsivi, ad esempio: il critico letterario Samuel Johnson (affetto anche da sindrome di Tourette), il riformatore religioso Martin Lutero, l'aviatore e imprenditore Howard Hughes, l'inventore Nikola Tesla, il militare Thomas Jackson, il filosofo S\u00f8ren Kierkegaard, il biologo Charles Darwin, il compositore Gioacchino Rossini, lo scrittore Hans Christian Andersen, lo scrittore Franz Kafka e il matematico Kurt G\u00f6del. Il primo ad auto-descrivere il proprio DOC, senza sapere ovviamente di cosa si trattasse, fu, secondo alcuni studiosi, il predicatore John Bunyan (1628-1688).\nContemporaneit\u00e0.\nIn tempi recenti alcune persone celebri hanno reso nota la propria battaglia con il DOC, anche per sensibilizzare l'opinione pubblica, ad esempio gli attori Jessica Alba e Leonardo DiCaprio (interprete di Howard Hughes al cinema), la cantautrice Gerardina Trovato, il latinista, poeta e scrittore Luca Canali che ha dedicato alcuni volumi alla propria storia e l\"'influencer\" del web Lele Pons.\nComorbilit\u00e0.\nIl DOC presenta numerose comorbilit\u00e0, cio\u00e8 pu\u00f2 esprimersi insieme a un'altra patologia psichiatrica tra cui:\nPossono essere presenti disturbi fisici con coinvolgimento della serotonina (fibromialgia, sindrome della fatica cronica, distonia mioclonica).\nEziologia.\nIl DOC \u00e8 riconosciuto come un disordine psichico serotoninergico, in quanto \u00e8 stato dimostrato che nei pazienti affetti da tale patologia \u00e8 evidenziata una disfunzione nella trasmissione della serotonina tra i neuroni cerebrali.\nCi\u00f2 pu\u00f2 avere una causa esclusivamente biologica oppure essere anche accentuata da comportamenti acquisiti (i quali hanno riflesso anche nella struttura del sistema nervoso centrale, se appresi come abitudini) in persone geneticamente predisposte. La discussione verte spesso sul fatto se \u00e8 il comportamento a influenzare prima il cervello o viceversa, anche se un collegamento tra DOC e strutture cerebrali specifiche \u00e8 stato stabilito.\nBase genetica.\nLa vulnerabilit\u00e0 genetica per il disturbo ossessivo compulsivo \u00e8 dimostrata, ma spiega solo in parte il fenotipo del disturbo: studi sui gemelli monozigoti, separati alla nascita, hanno osservato che il disturbo non necessariamente si presenta in entrambi i fratelli . Questo \u00e8 in linea con le recenti scoperte in ambito genetico, soprattutto nel campo dell'epigenetica, che suggeriscono che il disturbo si manifesti come risultato dell'interazione tra fattori di vulnerabilit\u00e0 (genetici) ed esperienze con l'ambiente.\nSecondo uno studio pubblicato su \"Nature Communications\", scritto da un gruppo di ricercatori del Broad Insistute di Cambridge (Massachusetts), guidato da Elinor K. Karlsson e Kerstin Lindblad-Toh, sono stati individuati quattro geni responsabili della forza con cui alcuni neuroni formano sinapsi con altri neuroni, la cui presenza aumenta la probabilit\u00e0 di contrarre il DOC. Sono varianti dei geni NRXN1 e HTR2A, legate all'alterazione della struttura di legame della sinapsi, del gene CTTNBP2 (addetto alla conservazione dell'integrit\u00e0 sinaptica) e del gene REEP3, che si occupa dell'accumulo, nelle vescicole cellulari, dei neurotrasmettitori da rilasciare poi nella sinapsi.\nUn altro studio, condotto nell'Istituto di Fisiologia della Julius-Maximilians-Universit\u00e4t a W\u00fcrzburg (Germania) e pubblicato su \"Molecular Psychiatry\", ha individuato nel deficit di SPRED2, proteina presente in diverse aree del cervello, una causa di OCD negli animali da laboratorio. L'eccessiva attivazione della via di segnale TrkB/ERK-MAPK potrebbe essere il meccanismo attraverso il quale il deficit di SPRED2 causa il DOC; il meccanismo avviene nelle sinapsi talamo-amidgdaliche.\nIpotesi autoimmune.\nSecondo qualche studio, ancora in fase iniziale, ci potrebbe anche essere un'origine autoimmune, in seguito a un'infezione che ha generato una malattia fisica (come in altri disturbi della sfera ansiosa). La causa potrebbe derivare dalla reazione eccessiva allo streptococco \u03b2-emolitico di gruppo A. Tale sindrome, detta PANDAS, che a volte si manifesta con la corea di Sydenham, una manifestazione neurologica della febbre reumatica, provocherebbe invece in alcuni soggetti la predisposizione al DOC. Il DOC presenterebbe comparsa precoce, prima dei 14 anni, tic e alterazioni motorie, e spesso permane anche dopo la fine dell'infezione.\nDisfunzione nei gangli basali.\nNumerosi studi (Rauch, Rapoport, Schwartz), basati sull'analisi dei principali neurotrasmettitori come serotonina, dopamina, noradrenalina e sulla diagnostica in neuroimaging funzionale dell'encefalo, porterebbero a ipotizzare disfunzioni localizzate nel nucleo caudato e generalmente a livello dell'intero telencefalo; tali disfunzioni sono presenti specialmente nei gangli della base e particolarmente nel corpo striato (in quanto anche possibile causa della sindrome di Tourette che \u00e8 spesso associata al DOC), sede del nucleo caudato, ma anche nei lobi frontali. Il ruolo della dopamina \u00e8 discusso cos\u00ec come l'uso di dopaminergici antagonisti come i neurolettici: il suo eccesso conduce certo a comportamenti compulsivi egosintonici come gli acquisti compulsivi e le dipendenze, ma non ossessivi egodistonici e spesso il livello di dopamina pu\u00f2 essere normale, fluttuante o basso nelle persone con DOC, mentre \u00e8 assodata la carenza di serotonina e noradrelina (il cui precursore \u00e8 appunto la dopamina) nel cervello e nel liquido spinale. In particolare la dopamina pu\u00f2 essere aumentata solo nei lobi frontali ma non nei gangli della base e nel resto dell'encefalo, per cui i farmaci neurolettici - se in soggetti sensibili e non in dosi minime - possono causare effetti extrapiramidali a causa dell'azione antidopaminergica sui neuroni della substantia nigra del mesencefalo. La relazione tra sistema dopaminergico e DOC resta tuttora molto discussa e studiata.\nRiguardo ai gangli basali, il nucleo caudato, che mette in atto normalmente un meccanismo di filtraggio dei messaggi ricevuti dalla corteccia cerebrale (parte pi\u00f9 esterna del telencefalo e che presiede al pensiero razionale), ed \u00e8 coinvolto in funzioni complesse come il pensiero, il processo decisionale e la comprensione, e nelle persone affette da DOC e patologie simili \u00e8 disfunzionale e presenta una maggiore attivazione, oltre che un'alterazione con aumento del metabolismo basale cerebrale del glucosio, che \u00e8 possibile migliorare o peggiorare anche con i comportamenti appresi e messi in atto (tale aumento \u00e8 pi\u00f9 consistente in condizioni di stimolazione da sintomi ossessivi). La corteccia cerebrale diviene iperattiva e il paziente quindi presenta un errore nel procedimento di selezionamento degli impulsi, attivando poi, in seguito alla persistenza dei pensieri ossessivi nella corteccia prefrontale orbitale (che \u00e8 anch'essa meno funzionale), le reazioni ansiose derivate dai nuclei pi\u00f9 profondi del cervello, quali l'amigdala, vicina al putamen (struttura che lavora assieme al nucleo caudato con funzioni simili) e collegata quindi ai gangli della base direttamente. Gli studi di \"brain imaging\" mostrano un allargamento dei ventricoli presente nel DOC ad esordio precoce ed un'asimmetria del nucleo caudato con prevalenza della sostanza grigia.\nSviluppo comportamentale.\nComunque, il fatto di avere genitori o figure importanti durante l'infanzia e l'adolescenza affetti da DOC o da tratti di personalit\u00e0 ossessiva, influisce in modo decisivo sullo sviluppo del disturbo ossessivo-compulsivo; solitamente \u00e8 determinante la predisposizione genetica, legata allo squilibrio biochimico gi\u00e0 precedentemente descritto. Come molti disturbi d'ansia (tra cui le fobie), che possono comparire prima, durante e dopo il DOC e le sue prime manifestazioni stabilendo un rapporto tra essi, pare che il DOC sia scatenato dall'aver avuto genitori assenti, cio\u00e8 ipoprotettivi, o, soprattutto, iperprotettivi e insicuri nei confronti del mondo.\nInoltre i sintomi possono scatenarsi la prima volta o acutizzarsi, anche temporaneamente, in condizioni di stress eccessivo o a causa di uno shock emotivo o evento traumatico.\nSecondo la psicoanalisi.\nPer la psicoanalisi il disturbo rientra tra le varie nevrosi sviluppabili con le diverse \"fissazioni\" nelle varie fasi di sviluppo, specialmente nella seconda fase.\nSigmund Freud ammise la difficolt\u00e0 di curare la \"nevrosi ossessiva\" con il metodo psicoanalitico dopo averlo studiato su un suo paziente, noto negli scritti freudiani come \"l'uomo dei topi\" o \"l'uomo dei ratti\", un avvocato il cui vero nome era Ernst Lanzer.\nNella fase di sviluppo sadico-anale si possono sviluppare anche contemporaneamente, come nella scissione dell'Io, per fissazione di libido o mancanza di superamento del complesso di Edipo e regressione dalla terza fase alla seconda, varie nevrosi: una di queste \u00e8 il DOC, chiamato in psicoanalisi \"nevrosi ossessiva\" o \"nevrosi ossessivo-coattiva\". In particolare se al bambino \u00e8 stata data un'educazione rigida al momento di passare al vasino, egli, come limita la funzione dell'escrezione, maturer\u00e0 una personalit\u00e0 rigida e ordinata, spesso perfezionista. Il contenuto ossessivo spesso \u00e8 derivato da esperienze varie, molto spesso da trasfigurazione di aspetti infantili. Nel caso dell'Edipo non risolto, il paziente teme di uccidere il padre e aggredire sessualmente la madre (o di ucciderla) e poi autocastrarsi per punizione (la tipica situazione edipica, dove Edipo si castra simbolicamente, accecandosi). Ci sono molti esempi (paura della propria sessualit\u00e0 che viene vissuta a volte come ribellione e a volte con senso di colpa, paura dello sporco, pensiero magico, coazioni/compulsioni varie; Freud li paragona ai rituali della religione, in quanto entrambi servono ad ottenere il perdono e la benevolenza di un'autorit\u00e0 superiore amata ed odiata, ossia del genitore umano e divino), che emergono dall'analisi, e compito dell'analista \u00e8 identificarli tramite i sogni e il dialogo aperto col nevrotico, sublimare il tutto e liberare i traumi e la libido fissata. Talvolta anche la psicoterapia pu\u00f2 integrare l'analisi classica freudiana.\nFreud descrisse anche la storia clinica di un tipico caso di \"fobia nel toccare\" che parte dalla prima infanzia, quando la persona ha un forte desiderio di toccare un oggetto. In risposta, la persona sviluppa una \"proibizione esterna\" contro questo tipo di azione. Tuttavia, questo \"divieto non riesce ad abolire\" il desiderio di toccare; tutto ci\u00f2 che pu\u00f2 fare \u00e8 reprimere il desiderio e \"forzarlo nell'inconscio\", generando la nevrosi.\nAltre cause.\nL'ipotesi di un deficit nutrizionale a carico di alcuni nutrienti, come l'avitaminosi, in alcune forme di DOC \u00e8 tuttora discussa, cos\u00ec come l'influenza ormonale, specie derivante da malattie endocrine come l'ipotiroidismo o l'ipertiroidismo.\nTaluni sintomi ossessivo-compulsivi o la presenza della malattia (o di altri disturbi mentali) sono stati evidenziati anche in soggetti affetti da celiachia (difetto di assorbimento delle vitamine nei villi intestinali, dovuto all'intolleranza al glutine dei cereali).\nAnche la carenza di magnesio che causa ipocalcemia e spasmofilia pu\u00f2 dare origine a sintomi ansiosi e ossessivi, cos\u00ec come l'eccessivo deposito di rame che avviene anche nei gangli basali (es. malattia di Wilson). Anche talune infezioni, come il citato streptococco o la sifilide, possono causare sintomi ossessivo-compulsivi.\nDiagnosi.\nConsiderazioni generali.\nSecondo il DSM-IV, il DOC \u00e8 caratterizzato da sintomi ossessivi e/o compulsivi che siano fonte di marcata sofferenza per il paziente, comportino spreco di tempo (pi\u00f9 di un'ora al giorno) e interferiscano con le normali attivit\u00e0 quotidiane.\nIl disturbo viene riconosciuto come tale solo se compromette il normale ritmo delle attivit\u00e0 quotidiane e il funzionamento sociale e lavorativo del soggetto e se non pu\u00f2 essere meglio giustificato da altri disturbi d'ansia o da malattie psichiatriche dovute a condizioni mediche generali.\nAffinch\u00e9 venga diagnosticato un disturbo ossessivo-compulsivo devono essere presenti o soltanto ossessioni, oppure ossessioni e compulsioni.\nDefinizione di \"ossessione\".\nDOC con scarso \"insight\".\nL'orientamento oggi prevalente nei casi di scarso o nullo \"insight\" (consapevolezza delle ossessioni come irreali e/o capacit\u00e0 di resistere alle ossessioni e alle compulsioni) in pazienti con OCD (spesso con problematiche come disturbo schizotipico di personalit\u00e0 e funzionamento del paziente al limite (\"borderline\") tra nevrosi e psicosi, condizione in passato detta psiconevrosi), \u00e8 di tenere separata la diagnosi di schizofrenia, entit\u00e0 patologica di origine diversa e con diverso esordio. Diverso \u00e8 il caso in cui schizofrenia conclamata \u00e8 in comorbilit\u00e0 con il disturbo ossessivo-compulsivo, molto pi\u00f9 spesso di quanto potrebbe essere spiegato tramite il puro caso, anche se pu\u00f2 essere difficile distinguere le ossessioni che si verificano nell'OCD dalle illusioni e dai deliri della schizofrenia.\nPer il DOC con \"insight\" insufficiente (\"poor insight\") o idee deliranti invece si sono utilizzati di volta in volta i termini di \"psicosi ossessivo-compulsiva\", \"DOC con idee prevalenti\", \"DOC con aspetti psicotici\", pi\u00f9 recentemente, di \"DOC con scarso \"insight\"\", nei casi pi\u00f9 gravi di disturbo delirante in concomitanza con DOC. Nel caso di presenza di deliri (con possibile egosintonicit\u00e0) e sintomi psicotici che inducano la persona affetta da DOC a ritenere sensate le proprie ossessioni, anche per lungo tempo e in assenza di ansia, occorre un intervento terapeutico pi\u00f9 massiccio.\nSintomi e manifestazioni.\nRituali anancastici.\nIl paziente affetto da DOC non si lamenta in particolare dell'ansia, ma piuttosto delle ossessioni e delle coazioni. L'ansia si manifesta solamente se si interferisce nei rituali messi in atto per difendersi dalle ossessioni.\nLe ossessioni sono idee e pensieri cui il malato non pu\u00f2 smettere di pensare. Comuni ossessioni includono la paura di provare disagio, di essere feriti o di causare dolore a qualcun altro. Le ossessioni sono tipicamente automatiche, frequenti e difficili da controllare o da eliminare di per s\u00e9.\nLe compulsioni si riferiscono ad azioni eseguite dalla persona, normalmente in modo ripetitivo, al fine di opporsi (inutilmente) al pensiero o ai pensieri ossessivi. Nella maggior parte dei casi questo comportamento diventa talmente regolare che l'individuo non lo ritiene un problema degno di nota. Le comuni compulsioni includono, in modo eccessivo, comportamenti come il lavarsi, il controllare, toccare, contare o sistemare e ordinare; altre possono essere comportamenti rituali che l'individuo esegue in quanto convinto che abbasseranno le probabilit\u00e0 che una ossessione si manifesti. Le compulsioni possono essere osservabili (come il lavarsi le mani), ma possono anche essere riti mentali come la ripetizione di parole e frasi o il conto.\nPer gli altri, questi rituali, detti rituali anancastici, appaiono strani e non necessari, ma per l'individuo tali azioni sono profondamente importanti e devono essere eseguite in particolari modi per evitare conseguenze negative e per impedire all'ansia di prendere il sopravvento.\nNella letteratura scientifica, \u00e8 possibile individuare 4 sottocategorie di DOC:\nEsempi di queste azioni sono:\nI sintomi esatti possono includere, pi\u00f9 specificamente, tutti o solo alcuni dei seguenti:\nMolte delle ossessioni e compulsioni relative sono come visto di tipo dubitativo: dal timore di non aver eseguito correttamente atti comuni della vita quotidiana (ad esempio chiudere il gas, la luce elettrica, l'acqua, ecc.) a preoccupazioni morali, esistenziali, religiose. Nel primo caso le ossessioni sono spesso associate a rituali di controllo, compulsioni mentali e \"riparazioni\", nel secondo si manifestano in forma isolata.\nSono ossessioni dubitative anche il timore di commettere atti aggressivi verso s\u00e9 o gli altri (ferire, uccidere, violentare, bestemmiare, suicidarsi, impazzire, ecc.); queste forme si associano all'evitamento di situazioni che vengono ritenute \"rischiose\" dal paziente, come coltelli o altri oggetti offensivi, guidare l'automobile, affacciarsi alla finestra, entrare nei luoghi di culto religioso, tenere in braccio il proprio bambino e molti altri, o si collegano a rimuginazioni eccessive e ricerca del \"sintomo\" o della spia che indicherebbe tali pericoli (ad esempio, ritenere un'immagine mentale, in realt\u00e0 innocua, come il preludio ad una malattia psichica pi\u00f9 grave o il segno della propria tendenza omicida, con notevole aumento dell'ansia).\nCi sono molti altri sintomi. Tutti possono portare ad evitare le situazioni di \"pericolo\" o disagio e quindi influire sulla vita del soggetto che ne \u00e8 affetto, attraverso gli evitamenti in misura pari ai sintomi stessi. \u00c8 importante ricordare che possedere qualcuno dei sintomi elencati non \u00e8 un segno assoluto di DOC e viceversa, e che la diagnosi di DOC deve essere fatta da uno psichiatra per essere certi di soffrire di questo disturbo.\nAnche se il paziente \u00e8 convinto che i rituali siano solo un effetto del disturbo non riesce comunque ad ignorarli. Considerato che quasi tutti gli individui che soffrono di DOC sono consci del fatto che tali pensieri e comportamenti non sono razionali e che, pur lottando contro di essi con tutte le proprie forze razionali (e spesso vergognandosi della propria condizione e non parlandone con altri tranne gli stretti familiari, fino a sentirsi colpevolizzati), non riescono in alcun modo a liberarsene, i casi non trattati, o trattati non adeguatamente, di DOC costituiscono uno dei pi\u00f9 frustranti e irritanti disordini da ansia. I pazienti con DOC possono avere notevoli difficolt\u00e0 nella vita quotidiana, familiare e relazionale, problemi lavorativi (quali disoccupazione, perdita del lavoro, sotto-occupazione) e problemi di studio (pur avendo spesso un'intelligenza superiore alla media). Spesso le persone con DOC impiegano molto pi\u00f9 tempo a diplomarsi o laurearsi, o rinunciano; nel lavoro svolgono spesso mansioni di bassa responsabilit\u00e0, e raramente questa invalidit\u00e0 viene riconosciuta a livello legale. Il disturbo, se non prontamente curato, riduce le possibilit\u00e0 di realizzazione sociale ed esistenziale del paziente (specie se presente in comorbilit\u00e0 con altre patologie psicologiche o fisiche), riflettendosi negativamente anche sulla qualit\u00e0 e sulla durata delle relazioni affettive (il 50% dei pazienti non \u00e8 in grado di mantenere un rapporto di coppia).\nAltre manifestazioni.\nTalvolta il paziente presenta una depressione agitata non riconosciuta che inasprisce la sua sintomatologia ossessivo-compulsiva e uno stato simile alla tensione meditativa. Possono manifestarsi comunemente sconforto, senso di colpa, attacchi di rabbia (in circa la met\u00e0 dei pazienti, e tipicamente dove sono presenti sintomi depressivi accanto alle ossessioni), e meccanismi di tipo dissociativo (depersonalizzazione, derealizzazione e confusione), con peggioramento del disturbo di fronte allo stress, come in tutti i disturbi d'ansia.\nIn considerazione del fatto che spesso il paziente ossessivo-compulsivo si impone una severa morale ed \u00e8 fortemente preoccupato della contaminazione, la sessualit\u00e0 \u00e8 spesso ostacolata o, comunque, fortemente caricata e conflittuale.\nSpesso in casi di comorbililit\u00e0 pu\u00f2 esserci la presenza di alessitimia, ossia di difficolt\u00e0 nell'identificazione delle emozioni e di distinzione delle stesse dalle sensazioni fisiche, con principalmente l'incapacit\u00e0 di descriverle efficacemente agli altri.\nTrattamento.\nGeneralit\u00e0.\nIl DOC \u00e8 tradizionalmente considerato un disturbo a decorso cronico e invalidante; seppur ritenuto da alcune fonti risalenti agli anni '90 del ventesimo secolo refrattario ad ogni tipo di intervento terapeutico (in particolare quando la malattia giunge al trattamento in soggetti con oltre i 35 anni di et\u00e0) bisogna anche dire, per\u00f2, che oggi la prognosi \u00e8 sicuramente migliorata in quanto l'approccio terapeutico al disturbo \u00e8 radicalmente mutato: la psicoanalisi classica non \u00e8 pi\u00f9 considerata la cura di elezione per questi pazienti, mentre risultano attualmente di prima scelta forme differenti di trattamento, pi\u00f9 efficaci e applicabili su scala pi\u00f9 ampia.\nTra queste, in particolare, la farmacoterapia e la psicoterapia cognitivo-comportamentale hanno messo a punto sia dei protocolli specifici di intervento per il DOC, sia delle metodiche di valutazione dei risultati che consentono una verifica clinica e sperimentale. Anche l'ipnosi ericksoniana ha dimostrato una certa validit\u00e0, se associata a terapia comportamentale e come supporto ad essa. Altre terapie non farmacologiche di supporto utilizzate per il DOC, con meno evidenze cliniche in \"peer review\" rispetto a quelle citate, sono l'EMDR, la terapia strategica e le terapie basate sulla mindfulness.\nFarmacoterapia.\nPrima dell'avvento della clomipramina, l'accostamento psicofarmacologico al disturbo ossessivo-compulsivo era risultato deludente. In pratica, si era affermata l'inefficacia di qualsiasi agente in questa situazione. La ragione di questa peculiarit\u00e0 risiede nel fatto che la sintomatologia del DOC \u00e8 spesso fortemente inasprita dal sopravvenire di una \"depressione agitata\" non riconosciuta. In virt\u00f9 di ci\u00f2, capita che si produca una notevole accentuazione delle compulsioni nel paziente (tanto \u00e8 vero che il diagnostico pu\u00f2 erroneamente considerare tale inasprimento come la questione psicopatologica centrale, tralasciando cos\u00ec il disordine dell'\"affettivit\u00e0 di base\") e quindi tutto quanto pu\u00f2 alleviarla o guarirla, come per esempio le fenotiazine o gli antidepressivi triciclici, riduce la sintomatologia coattiva acuta. Tuttavia, il paziente non torna altro che alla dominante ossessiva di base.\nSuccessivi rapporti hanno invece dimostrato che la clomipramina ha un valore specifico negli stati ossessivo-compulsivi al di l\u00e0 del suo effetto antidepressivo. E che questa azione anti ossessiva \u00e8 presente anche negli SSRI (\"Selective Serotonin Reuptake Inhibitors\", lett. \"inibitori selettivi della ricaptazione della serotonina\", detti anche antidepressivi di nuova generazione o atipici), in particolare fluoxetina, fluvoxamina, paroxetina, citalopram e sertralina, se usati a dosaggi vicini o uguali a quelli massimali (es. 60\u00a0mg/die per la fluoxetina, 300\u00a0mg/die per la fluvoxamina, 60\u00a0mg/die per la paroxetina e 200\u00a0mg/die per la sertralina). Il tempo di latenza dell'effetto antiossessivo degli SSRI \u00e8 di circa dieci/dodici settimane contro le tre o quattro di quello antidepressivo. La percentuale di \"non-responder\" a questo tipo di trattamento \u00e8 di circa il 30-40%.\nNon \u00e8 ancora accertato invece se l'efficacia degli SSRI nei disturbi ossessivo-compulsivi sia maggiore delle benzodiazepine (o pi\u00f9 in generale di tutto il gruppo degli ansiolitici, anche non benzodiazepinici) per cui spesso vengono prescritti in abbinamento. Alcuni autori sconsigliano per\u00f2 il loro uso in quanto, pur dando un'attenuazione dell'ansia, creano altres\u00ec dipendenza e tolleranza e ostacolano la psicoterapia cognitivo-comportamentale. La tolleranza \u00e8 presente invece solo a lungo termine negli SSRI, in caso di terapie continuative e pi\u00f9 lunghe di due anni, e si pu\u00f2 manifestare in caso di ripresa della terapia dopo sospensione improvvisa.\nSecondo alcuni autori, l'associazione dell'ansiolitico non benzodiazepinico buspirone agli SSRI pu\u00f2 aiutare i pazienti affetti da DOC ad affrontare con maggiore successo la terapia cognitivo-comportamentale alleviando le resistenze ansiose. Sono utilizzabili secondo alcuni studi anche il triptofano o, nel DOC resistente, gli inibitori della ricaptazione della noradrelina.\nL'associazione di SSRI con neurolettici incisivi a bassa dose quali gli antipsicotici tipici aloperidolo e clopentixolo, o quella con gli antipsicotici atipici, di seconda generazione, quali il risperidone, l'olanzapina e la quetiapina, sostenuta da alcuni psichiatri, non \u00e8 di solito considerata una pratica razionale (a causa del rischio di effetti extrapiramidali) tranne che in presenza di DOC di notevole gravit\u00e0, spesso con personalit\u00e0 \"borderline\", a esordio precoce, oppure in quei pazienti affetti anche da un disturbo da tic. \u00c8 usato anche l'antipsicotico di terza generazione aripiprazolo.\nIn caso di DOC in comorbilit\u00e0 con il disturbo bipolare, \u00e8 possibile l'utilizzo dei sali di litio, come del valproato, un antiepilettico usato anche per il bipolarismo, che, utilizzato anche in monoterapia per il solo DOC, ha dimostrato efficacia in un insieme di pazienti che non tolleravano la terapia con antidepressivi serotoninergici. Un altro antiepilettico, la carbamazepina, ha dato risultati non soddisfacenti, cos\u00ec come gli antidepressivi IMAO (inibitori delle monoamino ossidasi) hanno dato risultati di studio constrastanti, e che presentano alta probabilit\u00e0 di effetti collaterali gravi specie se assunti con alcuni cibi e farmaci (solitamente non vengono quindi usati pur essendo stati sperimentati sul DOC).\nTerapie sperimentali in fase di sviluppo studiano invece l'utilizzo di vitamine e zuccheri particolari (inositolo). Il myo-inositolo (poliolo carbociclico presente in cereali, noci, meloni e aranci) somministrato come farmaco in studi a doppio cieco \u00e8 risultato efficace nel trattamento del DOC. La sua efficacia sarebbe equiparabile a quella degli SSRI ed \u00e8 virtualmente privo di effetti collaterali. Tuttavia la quantit\u00e0 impiegata era di 18 grammi al giorno per 6 settimane e non vi sono ancora studi sui possibili effetti per periodi pi\u00f9 prolungati.\nIn casi di DOC secondario ad altri disturbi, come le carenze di particolari nutrienti o la celiachia, andr\u00e0 primariamente curato il disturbo originario.\nNumerose altre sostanze sono studiate per il trattamento del disturbo ossessivo-compulsivo ma per ora nessuna di queste ha raggiunto sufficienti evidenze empiriche da permettere di raccomandarli come trattamenti di prima linea.\nAd esempio l'associazione di memantina ad un SSRI ha provocato un miglioramento dei sintomi in met\u00e0 dei pazienti che non avevano trovato alcun giovamento dall'uso di un SSRI. Altri piccoli trial hanno trovato risultati positivi dall'uso combinato di un SSRI con altri farmaci che agiscono sul sistema glutamminergico, come la glicina, topiramato o riluzolo. L'associazione di pregabalin, che blocca indirettamente il rilascio di glutammato agendo sui canali del calcio, ha anch'essa mostrato risultati promettenti. Risultati interessanti si sono ottenuti dalla somministrazione di D-cicloserina (100\u2013125\u00a0mg) 1 o 2 ore prima della terapia di esposizione (tecnica psicologica di esposizione alla causa delle ossessioni).\nLa mirtazapina, un antidepressivo che agisce tra l'altro sulla trasmissione serotoninergica, ha mostrato dei risultati interessanti nel trattamento della patologia, anche in pazienti resistenti al trattamento. \nOltre alla clomipramina e ai vecchi triciclici \u00e8 usato talvolta un antidepressivo di seconda generazione derivato della piperazina, il SARI trazodone (vi sono diversi studi, alcuni in corso), da solo, o in associazione ma a dose minore, con gli SSRI come farmaco potenziante.\nAltre sperimentazioni cliniche riguardano la somministrazione di oppioidi (quali l'idrocodone, solitamente usato come antidolorifico), triptofano e tramadolo che in uno studio ha comportato la rapida remissione dei sintomi.\nL'antagonista serotoninergico ondansetrone si \u00e8 dimostrato promettente sia in monoterapia sia in combinazione con un SSRI.\nTrattamento con antiandrogenici come il ciproterone acetato e l'analogo del GRH triptorelina hanno dimostrato un considerevole miglioramento dei sintomi.\nAlcuni studi sperimentali indicano anche un'efficacia dei cannabinoidi (sostanze presenti nella pianta della \"Cannabis\" e nelle droghe leggere da essa derivate) nel DOC e in vari disturbi d'ansia, sotto controllo medico. Sostanziali e rapidi miglioramenti sono stati osservati dopo un singolo trattamento con psilocibina e destroamfetamina.\nPsicochirurgia.\nGli interventi di psicochirurgia, come anche l'elettroshock, sono considerati poco utili o troppo invasivi, venendo riservati a pochissimi casi. Alcuni pazienti hanno tratto giovamento dalla stimolazione elettrica profonda.\nIn alcuni casi estremi \u00e8 stata usata la cingolotomia o la capsulotomia, ossia forme di lobotomia parziali e contenute ora cadute praticamente in disuso per la cura del DOC: queste operazioni consistono nella distruzione di fasci fibrosi in specifiche aree cerebrali (corteccia cingolata anteriore, capsula interna). Sono procedure rare ed estreme, poich\u00e9 sono irreversibili e, oltre a eliminare molti impulsi del DOC, possono per\u00f2 avere degli effetti collaterali gravi e invalidanti pi\u00f9 dello stesso OCD: in particolare possono alterare la personalit\u00e0 in maniera notevole, causando difficolt\u00e0 nella pianificazione mentale e motoria (es. disprassia, disgrafia), disinibizione (disturbo da controllo degli impulsi, ipersessualit\u00e0, ecc.) e apatia, sintomi della sindrome frontale, che si verifica quando sono danneggiati i lobi frontali (ad esempio nella fase iniziale di alcune malattie neurologiche come la demenza frontotemporale).\nPsicoterapia cognitivo-comportamentale.\nNell'ambito della psicoterapia comportamentale si utilizza in particolare la tecnica di esposizione e prevenzione della risposta ma anche quelle di arresto (sospensione) dei pensieri, imitazione di modelli, desensibilizzazione sistematica e intenzione paradossale.\nLa psicoterapia cognitiva per questo disturbo invece centra la sua attenzione sulla modificazione in particolare dei seguenti processi di pensiero automatici e disfunzionali: eccessivo senso di responsabilit\u00e0, eccessiva importanza attribuita ai pensieri, sovrastima della possibilit\u00e0 di controllare i propri pensieri e sovrastima della pericolosit\u00e0 dell'ansia.\nNella terapia cognitivo-comportamentale (TCC) il paziente viene quindi indotto dal terapeuta a esporsi talvolta allo stimolo ossessivo senza reagire con la compulsione, inoltre gli viene spiegata anche la genesi biologica e psichica dell'ossessione, oltre che l'irrealt\u00e0 e non pericolosit\u00e0 del pensiero.\nPrognosi.\nInterventi psicologici, come la terapia comportamentale e la terapia cognitivo-comportamentale, cos\u00ec come il trattamento farmacologico, possono portare a una riduzione dei sintomi del disturbo ossessivo-compulsivi in un certo numero di pazienti. Tuttavia, i sintomi possono persistere a livelli moderati, anche a seguito di cicli di trattamento adeguati."}
{"id": "125020", "revid": "599013", "url": "https://it.wikipedia.org/wiki?curid=125020", "title": "Scacco perpetuo", "text": "Negli scacchi, lo scacco perpetuo \u00e8 un caso particolare di patta per tripla ripetizione, in cui un giocatore forza la ripetizione tramite una serie di scacchi.\nNel diagramma rappresentato, dalla partita Unzicker-Averbakh, Stoccolma 1952, con mossa al nero, il Nero deve cedere una delle sue torri per il pedone c del Bianco oppure successivamente dato che vi \u00e8 un altro pedone passato nella colonna d. Tuttavia, avendo riconosciuto il suo forte svantaggio, ha tempo e possibilit\u00e0 di sfruttare la debolezza della struttura dei pedoni bianchi nel lato di re con 1... Txc7! 2. Dxc7 Cg4! 3. hxg4 Df2+ ottenendo la patta per ripetizione di mosse grazie agli scacchi in h4 ed f2. (Vedi notazione algebrica.)\nLa patta per scacco perpetuo era precedentemente annoverata tra le regole degli scacchi. Tuttavia \u00e8 stata rimossa perch\u00e9 alla fine si otterr\u00e0 comunque la patta per tripla ripetizione o, pi\u00f9 raramente, per la regola delle cinquanta mosse. Inoltre, se un giocatore, avendone la possibilit\u00e0, vuole pattare una partita in questo modo, i due giocatori solitamente si accordano subito per la patta.\nLo scacco perpetuo pu\u00f2 capitare anche negli altri giochi simili agli scacchi, sebbene le regole che lo riguardano possono essere differenti. Per esempio, dare scacco perpetuo non \u00e8 consentito nello sh\u014dgi."}
{"id": "125023", "revid": "1226", "url": "https://it.wikipedia.org/wiki?curid=125023", "title": "Sublime Porta", "text": ""}
{"id": "125025", "revid": "1719883", "url": "https://it.wikipedia.org/wiki?curid=125025", "title": "Religioni misteriche", "text": "Con il termine misteri (dal greco \u03bc\u03c5\u03c3\u03c4\u03ae\u03c1\u03b9\u03bf\u03bd [\"mysterion\"], poi latinizzato in \"mysterium\") si indicano i culti di carattere esoterico che affondano le loro radici nelle antiche iniziazioni primitive e arcaiche e che si diffusero in tutto il mondo greco antico e mediorientale, con un particolare sviluppo in et\u00e0 ellenistica e successivamente romana.\nSi differenziavano dalle religioni ufficiali, perch\u00e9 si trattava di riti esercitati da gruppi ristretti, entro i quali era vietato l'accesso ai comuni profani.\nVenivano praticati spesso nei templi, il cui aspetto esteriore era quello di scuole, dove la conoscenza costituiva un tutt'uno con la disciplina pratica, i cui segreti erano custoditi e insegnati da cerchie riservate di maestri-sacerdoti.\nEtimologia.\nL'etimologia del vocabolo risalirebbe a una radice indoeuropea, \u00ab\"my\"\u00bb, che aveva il significato, di origine onomatopeica, di chiudere la bocca (da cui deriva per esempio il termine \u00abmuto\u00bb). Da questa radice sarebbero derivati i termini greci \u03bc\u03cd\u03c9 [\"m\u00fd\u014d\"] (\u00aboccultare\u00bb), \u03bc\u03cd\u03b7\u03c3\u03b9\u03c2 [\"m\u00fd\u0113sis\"] (\u00abiniziazione\u00bb) e \u03bc\u03cd\u03c3\u03c4\u03b7\u03c2 [\"m\u00fdst\u0113s\"] (\u00abiniziato\u00bb, da cui anche \u00abmistico\u00bb).\nCaratteri distintivi.\nUna delle caratteristiche fondamentali, condivisa dai diversi culti misterici, consiste nel fatto che l'insieme delle credenze, delle pratiche religiose, e gli insegnamenti sulla loro vera natura, venivano rivelate esclusivamente agli adepti dopo averli ammessi tramite una specifica iniziazione; costoro avevano l'obbligo di non profanarne il segreto, il quale doveva rimanere ineffabile, altrimenti potevano essere puniti persino con la morte.\nComponenti comuni dei riti misterici erano generalmente simboli sacri e cerimonie magiche, sacramenti e rituali di purificazione, che potevano includere sacrifici, abluzioni, digiuni o astinenze, banchetti devozionali, danze, ecc.\nAltra caratteristica principale delle discipline occulte era quella di avere carattere salvifico. L'azione iniziatica era destinata a trasformare radicalmente la vita del discepolo, offrendogli una prospettiva di liberazione totale rispetto ai suoi problemi esistenziali, concernenti la sopravvivenza quotidiana e l'inevitabile caducit\u00e0 di ogni essere umano.\nAttraverso vari stadi di iniziazione infatti, i nuovi allievi, accolti dopo varie prove dallo \u00abierofante\u00bb, cio\u00e8 dall'officiante supremo, pervenivano alla visione della divinit\u00e0, che, essendo morta e rinata, garantiva loro la \u00abliberazione\u00bb, ovvero il superamento della normale condizione umana e delle proprie limitazioni individuali. La \u00abresurrezione\u00bb del dio, a cui partecipava l'iniziato, indicava una nascita di l\u00e0 dalla morte, oltre questo mondo, comprovando che la vita umana non sarebbe terminata con la sua fine terrena.\nPer provocare nel futuro adepto questo tipo di esperienza, si faceva talvolta ricorso allo stimolo di sostanze psicotrope, che ingeneravano in lui uno stato di trance profonda simile alla premorte, della durata di circa tre giorni, durante i quali egli aveva la possibilit\u00e0 di compiere un viaggio extracorporeo per visitare i mondi spirituali e convincersi della loro esistenza.\nOrigine agreste dei misteri.\nLa genesi e lo sviluppo storico delle forme religiose misteriche, espressione di una cultura popolare spesso contrapposta alla religiosit\u00e0 delle istituzioni ufficiali, avvennero prevalentemente in ambito agreste e rurale. Dal ciclo naturale vita-morte-rinascita scaturiva per analogia la visione misterica della sorte dell'uomo che rinasce a nuova vita. Attraverso la rappresentazione drammatica, simbolica e spirituale dell'alternanza ciclica delle stagioni e dei fenomeni naturali, attuata nei riti di iniziazione, i proseliti raggiungevano il compimento delle loro esigenze escatologiche e soteriologiche.\nI principali culti misterici.\nI misteri pi\u00f9 famosi del mondo greco erano senz'altro i misteri eleusini, legati al culto delle divinit\u00e0 agresti della natura e delle stagioni, ovvero Demetra e Persefone.\nAccanto a questi sono da ricordare quelli legati al culto di Dioniso, a quello di Orfeo nei misteri orfici, a quello del dio frigio Sabazio, i misteri dei Cabiri a Samotracia nell'omonimo santuario.\nAnche Pitagora, dopo essere stato iniziato ai misteri egizi, fond\u00f2 una scuola esoterica a Crotone, in Calabria, i cui aderenti erano vincolati da un solenne giuramento. Si tramanda che un personaggio di nome Cilone, proprio perch\u00e9 non ritenuto degno di appartenervi, guid\u00f2 per vendetta una rivolta contro i pitagorici determinando la distruzione della loro scuola.\nNel sincretismo religioso tipico dell'et\u00e0 ellenistica e pi\u00f9 tardi romana ebbero notevole importanza le realt\u00e0 misteriche di origine orientale. I culti misterici della Grande Madre Cibele con Attis dall'Asia minore, quelli di Serapide, Iside e Osiride della mitologia egizia, e quelli di Mitra dalla Persia permearono la \"facies\" religiosa della cultura romana imperiale, che vide il proliferare di templi, isei (templi dedicati a Iside) e mitrei in tutto il mondo allora conosciuto.\nRiflessi in letteratura e filosofia.\nAnche nella letteratura greca, ellenistica e romana si trovano i riflessi dell'importanza dei misteri nell'ambito culturale antico. Ne sono prova, tra gli altri, l'inno omerico a Demetra, gli inni orfici e le \"Metamorfosi\" di Apuleio.\nLa grande diffusione dei culti misterici ebbe inoltre non poca influenza sul pensiero filosofico tardo antico, come dimostrano le speculazioni metafisiche tipiche del neoplatonismo, del neopitagorismo e dello gnosticismo.\nSviluppi ed eredit\u00e0.\nIn seguito la tradizione dei misteri sarebbe sopravvissuta attraverso il Medioevo cristiano nelle forme delle correnti mistiche dei Cavalieri Templari, del Graal, o della scuola di Chartres, spesso dando luogo a societ\u00e0 segrete o a movimenti accusati di eresia come quello dei Catari. Queste scuole, insieme ad altri influssi provenienti da pi\u00f9 parti, avrebbero preparato il terreno al rinnovamento operato in et\u00e0 moderna dalla confraternita dei Rosacroce, la cui origine rimane avvolta da un'aura di leggenda.\nNella massoneria, che rivendica le proprie origini dai misteri dell'antico Egitto oltre che del Tempio di Salomone, si ritrovano le modalit\u00e0 con cui per essere ammesso, il discepolo deve dimostrare di voler aspirare alla saggezza spirituale, e di saper dominare le passioni fisiche per poter essere condotto ad una serie di esperienze sottili sul piano astrale.\nSul finire del XIX secolo, la fondazione della Societ\u00e0 Teosofica da parte di Helena Petrovna Blavatsky intendeva riportare in auge l'antica saggezza occulta, o \"teosofia\", che era stata insegnata nelle scuole misteriche del passato.\nIl nucleo degli antichi misteri sarebbe stato preservato attraverso i secoli, secondo la Blavatsky, da una fratellanza occulta di maestri spirituali che avrebbero indotto lei stessa a rivelarli e a riproporli al genere umano in forme nuove. Analogamente Rudolf Steiner, con la fondazione della Societ\u00e0 antroposofica nel XX secolo, si prefiggeva esplicitamente un rinnovamento dei misteri, il cui scopo per\u00f2, gi\u00e0 a partire dalle iniziazioni rosacrociane, sarebbe stata d'ora innanzi la rivelazione del Cristo, a differenza di quelle antiche senza pi\u00f9 ricorrere all'ottundimento della coscienza causato dalle droghe."}
{"id": "125026", "revid": "298229", "url": "https://it.wikipedia.org/wiki?curid=125026", "title": "100 metri piani", "text": "I 100 metri piani sono una specialit\u00e0 sia maschile che femminile dell'atletica leggera; sono una disciplina di velocit\u00e0 pura e fanno parte del programma olimpico sin dalla prima edizione del 1896 (1928 per quanto riguarda le donne).\n\u00c8 la pi\u00f9 breve gara outdoor dell'atletica leggera e la pi\u00f9 veloce: gli atleti corrono su una pista rettilinea lungo una distanza di 100\u00a0m con partenza dai blocchi.\n\u00c8 una specialit\u00e0 che si basa sul sistema anaerobico alattacido e soprattutto su esplosivit\u00e0 ed elasticit\u00e0, caratteristiche fondamentali per ottenere eccellenti prestazioni.\nCaratteristiche.\nPartenza.\nI concorrenti si posizionano sui cosiddetti blocchi di partenza. Lo starter d\u00e0 prima il segnale vocale di imminenza dalla partenza ed in seguito spara un colpo in aria. In caso di falsa partenza, che si verifica se un atleta si muova prima dello sparo, egli viene immediatamente squalificato. Tale regola \u00e8 in vigore dal 1\u00ba gennaio 2010.\nFalsa partenza.\nDicesi falsa partenza quando un atleta si muove prima di 0,100 secondi dallo sparo. Il tempo \u00e8 registrato da rilevatori posizionati dietro i blocchi di partenza che individuano il momento in cui l'atleta solleva il peso dai blocchi.\nIn una qualsiasi competizione di velocit\u00e0, dal 2010, il concorrente o pi\u00f9 che compiono la falsa partenza sono squalificati. Precedentemente, invece, chi commetteva la seconda falsa partenza era squalificato (anche se non colpevole della prima). Fino al 2001 veniva invece squalificato chi, dopo aver commesso una falsa partenza, ne commetteva personalmente una seconda.\nHa suscitato molto scandalo Jon Drummond, durante i Mondiali di , quando, in un quarto di finale dei 100\u00a0m \u00e8 stato accusato di falsa partenza. Questi ha ripetuto di non essersi mosso e, nelle proteste, con il sostegno del pubblico, si \u00e8 sdraiato nella corsia della pista rifiutandosi di essere eliminato dalla competizione, affermando di non aver commesso falsa partenza, nonostante il rilevatore segnalasse che fosse partito 0,058 secondi dopo lo sparo. Dopo un'ora di proteste, ha abbandonato la pista in lacrime. Dai successivi replay si capisce che Drummond aveva effettivamente ragione, anzi, tra i concorrenti era anche quello partito pi\u00f9 tardi; la sua colpa era quella di aver alzato leggermente la punta del piede dai blocchi prima della partenza.\nLa corsa.\nI concorrenti si alzano dai blocchi con tempi di reazione rapidissimi e corrono verso il traguardo. Essendo la distanza pi\u00f9 breve dell'atletica outdoor i tempi di percorrenza sono brevissimi, circa di 10 secondi. Frequentemente per conoscere il vincitore \u00e8 necessario visionare il cosiddetto fotofinish. Il tempo viene rilevato all'esatto momento del superamento della linea d'arrivo con il torso.\nStoria.\nNel 1912, ai Giochi olimpici di Stoccolma, la federazione internazionale di atletica leggera registra il primo record mondiale ufficiale dei 100 metri piani: il 10\"6 di Donald Lippincott.\nGli anni trenta vedono la prepotente entrata in scena degli atleti afroamericani: prima le \"frecce nere\" Tolan e Metcalfe, poi l'immenso Jesse Owens. Eddie Tolan, detto \"l'espresso di mezzanotte\", \u00e8 il primo nero a stabilire il primato mondiale a 10\"3. Ai Giochi olimpici di Los Angeles del 1932 batte Metcalfe per due centimetri e mezzo; quest'ultimo si prender\u00e0 successivamente la rivincita eguagliando il record mondiale.\nIl 25 maggio 1935, durante un meeting universitario ad Ann Arbor, Jesse Owens scrive una delle pagine pi\u00f9 memorabili della storia dell'atletica, in quello che verr\u00e0 ricordato come \"il giorno dei giorni\"; Owens riesce a vincere quattro gare in quarantacinque minuti, e battendo ben tre primati mondiali. Tra tutti spicca l'8,13\u00a0m realizzato nel salto in lungo, che resister\u00e0 25 anni. La seconda grande impresa Owens la compie nel giugno del 1936, portando il record mondiale a 10\"2.\nAi Giochi olimpici di Londra del 1948, ancora un nero in primo piano e ancora un verdetto contrastato: quello che vede il sorprendente successo dell'ostacolista Dillard su Ewell, che dopo il traguardo esulta a lungo, convinto della vittoria; sar\u00e0 invece secondo.\nI bianchi torneranno a vincere nel 1952, ad Helsinki, con Lindy Remigino, e nel 1956 con Bobby Joe Morrow, che a Melbourne si aggiudicher\u00e0 sia i 100 che i 200 metri piani. Anche se i bianchi vincono, i neri battono i record: sempre nel '56, Williams, Murchison e King portano il primato della distanza pi\u00f9 breve a 10\"1.\nComincia la corsa al muro dei 10 secondi netti. Il primo che riuscir\u00e0 nell'impresa sar\u00e0 un bianco ma non uno statunitense: il 6 settembre 1958 il tedesco Armin Hary raggiunge lo storico risultato, ma il tempo non viene omologato perch\u00e9 la pista di Friedrichshafen \u00e8 leggermente in discesa.\nSi arriva cos\u00ec al 1960, l'anno dei Giochi olimpici di Roma. Hary ripete l'impresa al meeting di Zurigo, due mesi prima dei Giochi, ma stavolta \u00e8 lo starter che dice di aver sbagliato: avrebbe dovuto segnalare una partenza falsa perch\u00e9 il tedesco \u00e8 partito in anticipo. Hary lo ammette ma chiede e ottiene di poter riprovare dopo mezz'ora. Risultato: ancora 10 secondi.\nPolemiche a non finire. Gli scettici sostengono che gli starter di Zurigo sono famosi per la loro magnanimit\u00e0: con le loro partenze \"lanciate\" (caratterizzate da una minima pausa tra il \"pronti\" e lo sparo, e dunque prevedibili) favorirebbero i risultati di prestigio, a tutto vantaggio del prestigio del meeting. Fatto sta che, due mesi dopo, il tedesco mette tutti a tacere vincendo l'Olimpiade di Roma.\nA , la medaglia d'oro dei 100 m va a Bob Hayes con un 10\"06 che, in quanto automatico, viene considerato inferiore al tempo manuale di Hary.\nI primi a scendere ufficialmente sotto i 10 secondi - sia pur ancora manuali - sono Jim Hines, Ronnie Ray Smith e Charles Greene, che corrono tutti e tre in 9\"9 a Sacramento, durante i campionati statunitensi del 1968. Ma \u00e8 ai Giochi olimpici di Citt\u00e0 del Messico che, grazie anche all'altitudine e al tartan, il nuovo materiale sintetico usato per le piste, il primato viene fissato da Hines in un 9\"95 automatico.\nPer trovare degli sprinter bianchi di grande valore bisogna ricorrere all'immenso vivaio sovietico, dal quale spunta Valerij Borzov, che a realizza una doppietta su 100 e 200 m, favorito anche dal fatto che gli statunitensi Hart e Robinson, capaci di un 9\"9 manuale, non si sono presentati in tempo ai quarti di finale, avendo sbagliato orario.\nGli anni ottanta verranno segnati da una nuova stella che \u00e8 intanto spuntata negli Stati Uniti: Carl Lewis. L'unico che riuscir\u00e0 a mettere in dubbio la sua supremazia sar\u00e0 il canadese Ben Johnson, che lo batter\u00e0 pi\u00f9 volte negli ultimi anni del decennio, ai mondiali di e ai Giochi olimpici di . In entrambe le occasioni Johnson disintegrer\u00e0 il primato mondiale dei 100 m, scendendo prima a 9\"83 e poi addirittura a 9\"79. Tutto inutile, perch\u00e9 proprio all'Olimpiade Johnson risulter\u00e0 positivo al controllo antidoping e, dopo aver riconosciuto di aver sempre usato prodotti proibiti, si vedr\u00e0 cancellare dagli albi d'oro anche i risultati di Roma. Il primato dei 100 m torner\u00e0 dunque a Lewis, con il 9\"92 di Seul. Record che poi lo stesso Lewis porter\u00e0 a 9\"86 nel 1991, ai mondiali di Tokyo.\nPrima che si concluda l'era Lewis, il primato dei 100 m scende ancora: Leroy Burrell lo porta a 9\"85 nel 1994, mentre ad Atlanta il canadese Donovan Bailey scende a 9\"84. Dopo di lui ci sar\u00e0 il 9\"79 dello statunitense Maurice Greene, che vince l'oro di . Nel 2005 inizia il dominio giamaicano, con il 9\"77 di Asafa Powell, tempo che lui stesso otterr\u00e0 in altre occasioni prima di limare nuovamente il tempo record sui 100 m, portandolo a 9\"74 il 9 settembre 2007 a Rieti.\nNel 2008 il giamaicano Usain Bolt migliora di due centesimi il primato correndo in 9\"72 a New York e qualche mese dopo, in occasione della finale dei Giochi olimpici di Pechino abbassa ulteriormente il record portandolo a 9\"69. L'anno seguente, durante la finale dei Mondiali di Berlino, Bolt migliora per la terza volta il record mondiale della specialit\u00e0 tagliando il traguardo in 9\"58, record ancora oggi imbattuto.\nRecord.\nIl record mondiale maschile appartiene al giamaicano Usain Bolt con il tempo di 9\"58, stabilito ai campionati del mondo di . Il record femminile spetta invece alla statunitense Florence Griffith-Joyner con 10\"49, tempo fatto registrare ai trials statunitensi del 1988.\nMaschili.\n\"Statistiche aggiornate al 18 settembre 2021.\"\nFemminili.\n\"Statistiche aggiornate al 31 luglio 2021.\"\nLegenda:\nMigliori atleti.\nMaschili.\n\"Statistiche aggiornate al 18 settembre 2021.\"\nFemminili.\n\"Statistiche aggiornate al 26 agosto 2021.\"\nMigliori prestazioni.\nMaschili.\n\"Statistiche aggiornate al 25 gennaio 2020.\"\nFemminili.\n\"Statistiche aggiornate al 9 settembre 2021.\"\nAtleti scesi sotto i 10 secondi.\nNei 100\u00a0m maschili un atleta in grado di rompere il muro dei 10 secondi ottiene grande prestigio a livello mondiale; attualmente sono stati 156 gli atleti capaci di correre la distanza sotto questa barriera.\nLa tabella sottostante indica la prima volta che ogni atleta \u00e8 sceso sotto la barriera dei 10 secondi."}
{"id": "125027", "revid": "1226", "url": "https://it.wikipedia.org/wiki?curid=125027", "title": "Poliziottesco", "text": ""}
{"id": "125029", "revid": "78273", "url": "https://it.wikipedia.org/wiki?curid=125029", "title": "100 m", "text": ""}
{"id": "125032", "revid": "125647540", "url": "https://it.wikipedia.org/wiki?curid=125032", "title": "Autodaf\u00e9", "text": "L'autodaf\u00e9, o auto da f\u00e9 o sermo generalis, era una cerimonia pubblica, facente parte soprattutto della tradizione dell'Inquisizione spagnola, in cui veniva eseguita, \"coram populo\", la penitenza o condanna decretata dall'Inquisizione. La parola deriva dal portoghese \"auto da f\u00e9\" (in spagnolo, \"acto de fe\"), cio\u00e8 \"atto di fede\".\nCaratteristiche.\nUn \"autodaf\u00e9\" prevedeva: una messa, preghiere, una processione pubblica dei colpevoli e la lettura della loro sentenza. I condannati venivano trascinati in pubblico con i capelli rasati, vestiti con sacchi (\"sanbenitos\") e berretti da somaro (\"corazos\"), o copricapi con la fenditura centrale e condotti a colpi di \"azotes\" (sferzate) in numero variabile secondo la sentenza. Le immagini riprodotte sulle vesti del reo indicavano la pena decretata: una croce di sant'Andrea se si era pentito in tempo per evitare il supplizio, mezza croce se aveva subito un'ammenda, le fiamme se condannato a morte. Gli \"autodaf\u00e9\" si svolgevano sulla pubblica piazza e duravano diverse ore, con la partecipazione di autorit\u00e0 ecclesiastiche e civili.\nIl condannato che non aveva in alcun modo mostrato di pentirsi (\"pertinace\") o che era gi\u00e0 stato in precedenza condannato dall'Inquisizione (\"relapso\") era destinato ad essere arso vivo. Poteva pentirsi \"in extremis\", sia dopo la sentenza sia di fronte al rogo, ma soltanto se non fosse un \"relapso\": in quest'ultimo caso prima di essere arso veniva strangolato o decapitato come atto di clemenza. A chi si presentava per la prima volta spontaneamente e confessava il proprio errore indicando tutti gli eventuali complici (senza tuttavia escludere in ogni caso la tortura) venivano inflitte pene inferiori, come l'esilio, la prigione, la pubblica fustigazione, l'infamante abitello con la croce, ecc. Ai falsi accusatori veniva imposto di cucire sugli abiti due lingue di panno rosso. Le condanne a morte venivano eseguite dalle autorit\u00e0 civili in base alla sentenza dell'Inquisizione.\nStoria.\nIl primo \"autodaf\u00e9\" di cui si ha notizia si svolse a Parigi nel 1242, durante il regno di Luigi IX. La maggior parte di questi cerimoniali fu officiata nella Penisola iberica. La tradizione fu inaugurata dal grande inquisitore Tom\u00e1s de Torquemada nel 1481 a Siviglia (sei degli uomini e donne che presero parte a questo primo rituale religioso vennero in seguito giustiziati), venendo poi mantenuta fino al XVIII secolo. L'ultimo autodaf\u00e9 pubblico dell'Inquisizione spagnola del quale si ha notizia risale al 1781. In realt\u00e0 l'ultimo autodaf\u00e9 venne celebrato in Messico nel 1850.\nNel Regno di Sicilia (unito dinasticamente alla Spagna e il cui sovrano era rappresentato da un vicer\u00e9), vennero organizzati in et\u00e0 moderna degli autodaf\u00e9; di uno di questi, risalente al 6 aprile 1724, si ha una relazione dettagliata. Si ha notizia anche di altri autodaf\u00e9 celebrati in Sicilia, uno dei quali viene citato da Vito La Mantia nel suo \"Origini e vicende dell'Inquisizione in Sicilia\". Nell'anno 1732 avvenne l'ultimo \"rilassato in persona\" (consegnato al braccio secolare per essere bruciato vivo). Francesco Renda, nel suo \"L'Inquisizione in Sicilia\", elenca 114 autodaf\u00e9 celebrati in Sicilia dal 1501 al 1748. Nel periodo della Riforma cattolica tale usanza fu adottata sull'esempio spagnolo anche dal Sant'Uffizio romano dell'Inquisizione generale.\nL'Inquisizione in Portogallo godette di poteri limitati, essendo stata istituita nel 1536 ed essendo durata ufficialmente fino al 1821, anche se la sua influenza fu molto indebolita con il governo del Marchese di Pombal, a partire dalla seconda met\u00e0 del XVIII secolo. Gli \"autodaf\u00e9\" si svolsero anche in Messico, Brasile e Per\u00f9: storici contemporanei dei Conquistadores, come Bernal D\u00edaz del Castillo li registrarono. Si svolsero anche nella colonia portoghese di Goa, in India, a seguito dell'istituzione dell'Inquisizione in tale luogo nel 1562-1563.\nRappresentazioni artistiche dell\"autodaf\u00e9\" ritraggono solitamente la tortura e l'esecuzione del condannato sul rogo. Comunque, questo tipo di attivit\u00e0 non ebbero mai luogo durante un \"autodaf\u00e9\", . Questo in quanto la tortura non veniva amministrata dopo la conclusione di un processo, e le esecuzioni erano sempre portate a termine successivamente e separatamente dalla cerimonia dell\"autodaf\u00e9\". Erano inoltre eventi non molto frequenti: nella citt\u00e0 di Toledo tra il 1575 e il 1660, ad esempio, se ne contarono solo 12."}
{"id": "125035", "revid": "1226", "url": "https://it.wikipedia.org/wiki?curid=125035", "title": "Porta sublime", "text": ""}
{"id": "125036", "revid": "6066", "url": "https://it.wikipedia.org/wiki?curid=125036", "title": "Culti misterici", "text": ""}
{"id": "125038", "revid": "78273", "url": "https://it.wikipedia.org/wiki?curid=125038", "title": "100 metri", "text": ""}
{"id": "125039", "revid": "1305772", "url": "https://it.wikipedia.org/wiki?curid=125039", "title": "Paranoia", "text": "Per paranoia si intende una psicosi caratterizzata da un delirio cronico, basato su un sistema di convinzioni, principalmente a tema persecutorio, non corrispondenti alla realt\u00e0. Questo sistema di convinzioni si manifesta sovente nel contesto di capacit\u00e0 cognitive e razionali altrimenti integre. La paranoia non \u00e8 un disturbo d'ansia, bens\u00ec una psicosi. Si tratta, in sostanza, non di una sensazione di ansia o di paura, ma di disturbi di pensiero (giudizio distorto, sbagliato) di cui il paziente non ha coscienza.\nIl termine (che deriva dal greco \"\u03c0\u03b1\u03c1\u03ac\u03bd\u03bf\u03b9\u03b1\", \"follia, insensatezza\") \u00e8 stato usato storicamente con diverse sfumature di significato, ed oggi non \u00e8 pi\u00f9 incluso nella terminologia internazionale ufficiale relativa alle patologie mentali, essendo stato sostituito dal concetto pi\u00f9 generale, ma pi\u00f9 chiaramente definibile, di \"disturbo delirante di tipo persecutorio\". Le alternative linguistiche, ora in disuso, al termine paranoia erano \"manie di persecuzione\" e \"monomania persecutoria\".\nI sintomi di paranoia possono altres\u00ec presentarsi in molti disturbi psichici come schizofrenia paranoide, parassitosi allucinatoria, disturbo bipolare in fase di mania e ciclotimia in fase di ipomania, disturbo paranoide di personalit\u00e0, disturbo schizotipico di personalit\u00e0, disturbo borderline di personalit\u00e0, nella tossicodipendenza e in alcune patologie neurologiche.\nDescrizione.\nNel significato corrente pi\u00f9 abituale, in uso soprattutto nella letteratura psichiatrica anglosassone, il termine \"paranoia\" indica una contingenza di disturbo mentale lucido, caratterizzato dalla convinzione delirante del paziente di essere perseguitato (o, pi\u00f9 specificatamente, dall'ideazione che qualcuno o qualcosa abbia intenzione di nuocergli). Questa condizione \u00e8 spesso caratterizzabile come una degenerazione patologica di alcuni tratti caratteriali come la diffidenza, l'inclinazione al pregiudizio o l'insicurezza. Il sistema di credenze di tipo persecutorio viene elaborato dal paziente in modo lucido e sistematico, ovvero non viene in generale a mancare la funzione razionale. In questo senso la paranoia si pu\u00f2 descrivere come un caso particolare di disturbo delirante.\nEsempi piuttosto comuni sono la convinzione di essere pedinati e spiati, di essere avvelenati, di essere colpiti da qualche malattia prodotta da azioni nocive di persecutori, di essere circondati da persone inaffidabili o autrici di congiure, di essere vittima di parassiti (come nella parassitosi allucinatoria), di subire o aver subito lavaggi del cervello o controllo mentale, di essere allontanati dalla societ\u00e0 verso posti lontani dove terzi potranno approfittare della propria mente. Ci\u00f2 che per una persona normale pu\u00f2 essere visto come un evento casuale, per un paranoide o un paranoico pu\u00f2 essere considerato intenzionale. Perci\u00f2 in caso di paranoia a tema persecutorio, quando scatta la paranoia, il paranoico attacca la persona di cui si sente vittima in modo del tutto ingiusto e irragionevole; qualunque risposta possa dare chi \u00e8 aggredito viene interpretata come un tentativo di inganno e quindi rimugina, parla molto dei suoi problemi, ne controlla i comportamenti.\nUno dei sintomi pi\u00f9 evidenti della paranoia \u00e8 la mancanza di modestia e la totale scomparsa del senso di autoironia, sia rispetto a se stesso, sia rispetto agli incarichi o alle funzioni che svolge socialmente. Il paranoico ha infatti una struttura giudicante molto rigida, protegge il suo io con strutture della negazione e della proiezione, dopo che scatta la paranoia l'aggressivit\u00e0 propria viene vista regolarmente nell'ambiente esterno. Il paranoico sviluppa quindi un atteggiamento antisociale, attribuendo alla societ\u00e0 la paranoia stessa della quale il soggetto \u00e8 vittima. \u00c8 tipico il ribaltamento sulla societ\u00e0 dei propri stessi atteggiamenti, per i quali il soggetto si sente vittima. Le caratteristiche ritenute \"cattive\" appartenenti alla propria persona vengono attribuite, proiettate all'esterno, su altre persone, o sull'intero ambiente, che verr\u00e0 cos\u00ec percepito come costantemente ostile e pericoloso per la sopravvivenza dell'individuo. Il desiderio di vendetta che innesca questa lucida autoconvinzione \u00e8 spesso causa di condotte socialmente pericolose. Molti serial killer sono stati identificati come paranoici. La loro volont\u00e0 di vendetta era in realt\u00e0 la voce incorporea della loro stessa paranoia, di cui molti si sono definiti vittime. Raramente i paranoici si considerano malati ed in genere si sottopongono a terapia solamente se fermamente invitati.\nLa paranoia pu\u00f2 essere associata ad altre forme di psicosi, in particolare la schizofrenia, e quindi anche associarsi a fenomeni allucinatori; caratteristiche attenuate possono essere presenti in altre situazioni con diagnosi principalmente non-psicotica, come il disturbo paranoide della personalit\u00e0. La discriminante tra un disturbo di personalit\u00e0 e una condizione psicotica \u00e8 nel fatto che, oltre che pervasivi e improbabili, i timori paranoici di grado psicotico sono anche chiaramente irrealistici o impossibili, e si accompagnano a percezioni allucinatorie.\nAlcune droghe, come le metamfetamine, possono portare all'insorgere di condizioni mentali paranoiche o rendere allucinatorie tendenze gi\u00e0 presenti in forma latente.\nStoria del termine.\n\"Paranoia\" non \u00e8 un neologismo composto; il termine esisteva gi\u00e0 in greco, col significato generale di \"follia\". Fu introdotto nella psichiatria moderna nel XIX secolo, da Emil Kraepelin, che lo impieg\u00f2 per descrivere ogni tipo di malattia mentale caratterizzata solo o soprattutto dalla presenza di un sistema di credenze illusorie, deviate, che in quanto tali alterano la percezione della realt\u00e0 del paziente. In particolare, Kraepelin indicava come \"paranoia pura\" una condizione patologica caratterizzata dall'adesione a un sistema di credenze illusorio, senza alcun apparente deterioramento delle altre facolt\u00e0 intellettuali, a prescindere dal fatto che tali credenze avessero o meno a che vedere con un complesso di persecuzione. Per esempio, chi si fosse persuaso di essere un profeta che parla con entit\u00e0 ultraterrene o aliene, sarebbe classificato da Kraepelin come 'puro paranoico'. Anche se la definizione di Kraepelin non \u00e8 pi\u00f9 usata, l'uso del termine \"paranoico\" in questo senso ampio sopravvive nella terminologia psichiatrica, che per esempio indica con l'espressione schizofrenia paranoide le forme di schizofrenia in cui false credenze siano predominanti.\nFreud menzion\u00f2 la paranoia nel 1895 in un documento noto come \"Minuta H\", in effetti un allegato di una lettera di Freud al suo pi\u00f9 stimato interlocutore, il dottor Fliess. Freud si riferiva al caso di una donna ossessionata da \"voci interiori\" che la criticavano.\nNel XX secolo si \u00e8 andata via via imponendo l'accezione pi\u00f9 restrittiva del termine \"paranoia\" col riferimento specifico a complessi di credenze a tema persecutorio. Al contempo, \u00e8 stata adottata l'espressione \"disturbo delirante\" per riferirsi al concetto pi\u00f9 generale di delirio lucido e razionale, che include per esempio il caso di coloro che sono patologicamente convinti di essere amati da qualcuno (per esempio personaggi pubblici, la cosiddetta sindrome di de Clerambault), di avere ricevuto una speciale missione da parte di Dio, di essere traditi dal proprio partner, e via dicendo.\nDubbi nell'identificazione della paranoia.\nDa un punto di vista psichiatrico, non \u00e8 sempre chiaro come si possa distinguere un paranoico da una persona mentalmente sana che sia \"effettivamente\" nella posizione di avere molti nemici o essere possibile bersaglio di congiure o persecuzioni. Per esempio, Stalin viene talvolta descritto come paranoico, ma \u00e8 ragionevole presumere che molte persone volessero realmente la sua morte. Potrebbe darsi che con un numero sufficiente di nemici (per esempio nel caso delle persone molto potenti) sia impossibile non essere clinicamente paranoici. La discriminante teorica (che le paure del soggetto siano o meno fondate) non \u00e8 sempre applicabile con certezza.\nSecondo Freud, i sintomi tipici della paranoia sono:\nL'indagine psicoanalitica dimostra che una frase apparentemente innocua risveglia un ricordo inconscio, in qualche modo legato ad essa, in genere parole simili pronunciate dalla stessa persona in circostanze che sono oggetto di rimozione.\nNel linguaggio comune.\nCome nel caso delle fobie o delle manie di vario genere, il termine \"paranoia\" viene spesso usato nel linguaggio comune in maniera imprecisa, a prescindere da connotazioni patologiche, per riferirsi a persone che mostrano di ritenersi vittima di qualche persecuzione, o anche semplicemente ansiose o apprensive.\nNel gergo giovanile, il termine assume un'accezione pi\u00f9 impropria, quale rafforzativo di \"paura\", di \"angoscia\" e soprattutto di noia costante per mancanza di stimoli, di motivazione, che conduce sovente all'abulia. I poeti decadenti la indicavano con nomi come \"spleen\" o \"ennui\".\nAnche le persone che hanno sistemi di credenze riconducibili a teorie del complotto sono talvolta definibili come \"paranoiche\", o presentano processi psicologici affini a tale categoria funzionale"}
{"id": "125041", "revid": "1718925", "url": "https://it.wikipedia.org/wiki?curid=125041", "title": "Santo Piazzese", "text": "Biografia.\nNasce a Palermo nel 1948 dove si \u00e8 laureato in biologia e ha lavorato come ricercatore presso l'Universit\u00e0 di Palermo fino alla pensione, e per questo si definisce un \"biologo prestato alla scrittura\". Si dedica alla narrativa e nel 1996 pubblica il suo primo romanzo, \"I delitti di via Medina-Sidonia\"; il libro viene pubblicato dalla Sellerio in Italia e da Fleuve Noir nel 1998 in Francia. Il suo primo romanzo gli frutta il primo premio al Festival del Primo Romanzo a Torino e il primo premio del Festival du Premier Roman a Chamb\u00e9ry. Oltre ai libri pubblica anche molti brevi racconti pubblicati in Francia. Collabora anche con il quotidiano \"La Repubblica\" e con numerose riviste italiane e straniere. Esordisce nel 2000 come autore radiofonico, con un radiodocumentario in cinque puntate trasmesso dalla RAI e dedicato ad alcuni siti della Sicilia antica.\nProduzione letteraria.\nI primi tre romanzi sono dei \"noir\" ambientati a Palermo, in cui l'elemento geografico \u00e8 particolarmente importante, in quanto decisamente impregnati dell'atmosfera tipica della citt\u00e0 di cui offrono, peraltro, uno spaccato molto interessante e lontano dai \"clich\u00e9\" siciliani solitamente esportati dal cinema e dalla letteratura.\nPur essendo infatti di genere \"noir\", e dunque legati in qualche modo alla criminalit\u00e0, i romanzi di Piazzese non raccontano storie di mafia, che tuttavia entra nella trama di uno dei romanzi, \"Il soffio della valanga\", in quanto \u00e8 l'omicidio di un capomafia e di una persona che era con lui a dare l'avvio alle indagini e lo spunto per la narrazione.\nLe prime due opere di Santo Piazzese hanno come protagonista Lorenzo La Marca, un professore di biologia che si trova a indagare prima su un traffico internazionale che coinvolge l'ambiente scientifico palermitano, poi sulla misteriosa vita di M.Laurent, padre di un'amica francese del protagonista. Sono caratterizzate da uno stile particolarmente ironico e brillante che rispecchia il carattere del protagonista come creato dalla penna di Piazzese.\nNel terzo romanzo, invece, muta completamente lo stile. Protagonista \u00e8 qui un comprimario dei due precedenti scritti, il Commissario Spotorno, personaggio introverso e taciturno, il cui carattere, anche in questo caso, impregna l'intero impianto del romanzo, dando vita a un'opera completamente diversa dalle precedenti due, e testimoniando una grandissima forza narrativa dello scrittore. In un passaggio dell'opera, il protagonista parla al telefono con un collega di Vigata, evidentemente il Commissario Montalbano, personaggio creato dalla penna di Andrea Camilleri. La citazione rivela una grande ammirazione per il decano dei giallisti siciliani, e un rispetto per chi tra i primi, nel filone inaugurato da Leonardo Sciascia, ha fatto della Sicilia la protagonista dei propri romanzi.\nGli episodi narrati in questo libro sono temporalmente paralleli a quelli del primo romanzo, \"I delitti di via Medina-Sidonia\". Con \"Il soffio della valanga\" Piazzese ha vinto il Premio Fedeli nel 2002 e il Premio Bergamo nel 2003.\nNel 2010 lo scrittore annuncia la pubblicazione del suo quarto romanzo prevista per l'anno successivo.\nIl 2013 vede la pubblicazione della quarta opera di Piazzese. A differenza dei lavori che lo precedono, \"Blues di mezz'autunno\" non ha come ambientazione il capoluogo siciliano e si discosta dai moduli investigativi. Il romanzo costituisce la rievocazione nostalgica del periodo pre-laurea del protagonista Lorenzo La Marca, universitario che per ragioni di studio si imbatte in una comunit\u00e0 isolana di personaggi culturalmente a lui affini con cui condivider\u00e0 momenti di leggerezza e una rivelazione temuta e sconvolgente."}
{"id": "125050", "revid": "1543377", "url": "https://it.wikipedia.org/wiki?curid=125050", "title": "Malvern Preparatory School", "text": "Malvern Preparatory School (\"Scuola Preparatoria di Malvern\"), generalmente chiamato \"Malvern Prep\", \u00e8 un liceo indipendente e cattolico per maschi situato a Malvern, Pennsylvania. Fu cominciata ed \u00e8 ancora governata dai preti agostiniani. Malvern Prep \u00e8 membro della lega sportiva \"Inter-Academic League\" che include anche le scuole Episcopal Academy, Germantown Academy, Penn Charter, Haverford School, e Chestnut Hill Academy, tutti, come Malvern Prep, nei pressi di Filadelfia (Pennsylvania).\nStoria.\nMalvern Prep fu fondata come un liceo sul campus dell'Universit\u00e0 di Villanova nel 1842 alla tenuta Belle-Aire, comprata dagli agostiniani nel gennaio di 1842. Il liceo fu nominato \"Accademia di San Nicola da Tolentino\" nel 1901. L'edificio originale, costruito nel 1848, \u00e8 ora chiamato Alumni Hall (\"Edificio dei Diplomati\") ed \u00e8 situato direttamente dietro la cappella dell'Universit\u00e0 di Villanova.\nNel 1922, a causa dell'espansione del programma universitario di Villanova e delle distinzioni crescenti fra gli studenti del liceo e dell'universit\u00e0, fu deciso rimuovere il liceo dal campus di Villanova. La famiglia Rosengarten di Malvern, Pennsylvania vend\u00e9 una parte di 579,000 metri quadrati della sua vecchia tenuta fra Viale Warren e Via Paoli agli agostiniani, e il liceo divent\u00f2 Malvern Preparatory School. La propriet\u00e0 includeva il sito del Massacro Paoli, un campo di guerra della Guerra d'indipendenza americana. Nel 2000, il governo federale degli Stati Uniti compr\u00f2 il campo. Solo due degli edifici originali erano convenienti per classi e sono ancora preservati; questi sono la casa colonica originale (Edificio Austin) e un altro edificio (Edificio Alber's, il convento di frati). Tre edifici nuovi furono costruiti nel 1924 per bisogno di pi\u00f9 spazio. La prima classe diplomata di Malvern Prep, di cui quasi tutti studenti pensionanti, gradu\u00f2 nel 1927.\nMalvern Prep raggiunse 200 studenti nel 1953 e speriment\u00f2 un'altra fase di costruzione, erigendo sei nuovi edifici nei successivi otto anni. Tra i successivi vent'anni, il numero di studenti pensionanti sul campus diminu\u00ec, eventualmente a zero; adesso la scuola \u00e8 interamente una scuola diurna. Attualmente, Malvern Prep sta sperimentando ancora un'altra fase di costruzione, la caratteristica pi\u00f9 importante di cui \u00e8 un edificio grande (il nome proposto di cui \u00e8 \"Rev. David Duffy Center\"), che rimpiazzer\u00e0 l'auditorio attuale (Edificio Vasey) e le attrezzature di arti nell'Edificio Tolentine. La scuola ha eretto una nuova palestra (\"O'Neill Sports Center\"), caffetteria (Edificio Stewart, effettivamente un edificio che era ancora in esistenza (Edificio Villanova) e recentemente rinnovato e rinominato), e campi sportivi negli ultimi anni.\nProgramma accademico.\nIl programma accademico di Malvern offre 15 corsi di \"Advanced Placement\" e richiede un'armonia estesa di corsi. 25.5 crediti (un \"credito\" corrisponde a un anno intero di una classe) sono richiesti per graduarsi, con 4 crediti richiesti in inglese, 3.5 in teologia, 3 in matematica, 2 in scienze, 2 in studi sociali, 2 in lingue straniere (spagnolo oppure francese), uno in arte, uno in educazione fisica, .5 in informatica, e .5 in salute. La maggioranza degli studenti prende pi\u00f9 corsi che quelli richiesti, specialmente in Matematica e Scienze, prendendo sei o sette corsi ogni semestre.\nSport.\nMalvern, un membro della lega sportiva \"Inter-Ac\", partecipa in sedici sport di prima squadra: atletica al coperto, atletica leggera, baseball, calcio, canottaggio, corsa campestre, football americano, golf, hockey su ghiaccio, lacrosse, lotta, nuoto, pallacanestro, pallanuoto, squash, e tennis."}
{"id": "125052", "revid": "1812835", "url": "https://it.wikipedia.org/wiki?curid=125052", "title": "Piero Cappuccilli", "text": "Biografia.\nNato da genitori originari di Ripabottoni nel Molise, dopo aver iniziato gli studi di architettura a Roma, scopr\u00ec l'interesse per l'opera e nel 1956 debutt\u00f2 al \"Teatro Nuovo\" di Milano in \"Pagliacci\". Nel 1957 vinse il \"Concorso Viotti\" a Vercelli, che lo port\u00f2 in Germania attraverso una lunga tourn\u00e9e di 34 recite de \"Il barbiere di Siviglia\" di Rossini, titolo che riprender\u00e0 solo occasionalmente in seguito, compresa un'edizione discografica.\nNel giro di qualche anno si specializz\u00f2 soprattutto nel repertorio verdiano e dai primi anni sessanta cominci\u00f2 ad apparire nei principali teatri italiani ed esteri (precoce fu l'esordio nel 1960 al Metropolitan ne \"La traviata\", che rimase l'unica presenza al Met), imponendosi come uno dei baritoni pi\u00f9 affermati della nuova generazione.\nNel 1964 fece l'importante debutto alla Scala in \"Lucia di Lammermoor\", seguita da \"Aida\" e \"Il trovatore\". Nel 1966 esord\u00ec all'Arena di Verona in \"Rigoletto\" e nel 1967 al Covent Garden di Londra ne \"La traviata\". Nel 1969 riapparve negli Stati Uniti, a Chicago, ne \"I puritani\" e nel 1971 cant\u00f2 alla Scala in una memorabile edizione di \"Simon Boccanegra\". Nel 1973 fu all'Op\u00e9ra di Parigi nel \"Trovatore\". Il 1975 lo vide nuovamente a Milano in \"Macbeth\", con la direzione di Claudio Abbado e la regia di Giorgio Strehler; dello stesso anno \u00e8 il \"Don Carlo\" a Salisburgo e del 1976, ancora alla Scala, \"Otello\" con la direzione di Carlos Kleiber.\nDa ricordare anche sempre alla Scala, nel 1983, il Carlo Gerard in \"Andrea Ch\u00e9nier\", spettacolo di cui esiste una registrazione video. Nel 1989 apparve per l'ultima volta nel teatro milanese come Scarpia in \"Tosca\", ruolo che frequent\u00f2 solamente negli ultimi anni di attivit\u00e0.\nLa carriera prosegu\u00ec fino al 1992, quando, di ritorno da una rappresentazione areniana, incorse in un grave incidente automobilistico che lo costrinse al ritiro dalle scene. Si dedic\u00f2 in seguito all'insegnamento."}
{"id": "125053", "revid": "123289537", "url": "https://it.wikipedia.org/wiki?curid=125053", "title": "Nicolaj Ghiaurov", "text": "Biografia.\nSvilupp\u00f2 buona parte della carriera in Italia, dove era giunto ancora giovane dalla nativa Bulgaria dopo aver debuttato nel 1955 a Sofia nel ruolo di Don Basilio ne \"Il barbiere di Siviglia\" di Rossini.\nL'ampio repertorio ha compreso ruoli in lingua russa (\"Boris Godunov\", \"Eugenio Onegin\"), italiana (\"Mefistofele\", \"Don Carlos\", \"Simon Boccanegra\", \"La boh\u00e8me\") e francese (\"Faust\", \"Don Quichotte\"). Ha lasciato due celebri incisioni di \"Don Giovanni\". \nConsiderato uno dei maggiori bassi del XX secolo; \u00e8 famoso per il fraseggio nobile e per il caldo e morbido timbro vocale.\nDal 1981 \u00e8 stato compagno del soprano Mirella Freni.\nCronologia.\nNell'ottobre 1957 \u00e8 Ramfis in \"Aida\" al Wiener Staatsoper con Christa Ludwig e Rolando Panerai diretto da Antonino Votto.\nNel febbraio 1960 \u00e8 Varlaam nella prima rappresentazione nel Teatro alla Scala di Milano di \"Boris Godunov\" con Boris Hristov e Fiorenza Cossotto sempre diretto da Votto. Sempre alla Scala in aprile dello stesso anno \u00e8 Ramfis nella prima di \"Aida\" con Giulietta Simionato e Birgit Nilsson diretto da Nino Sanzogno, in giugno canta lo \"Stabat Mater\" di Rossini con Anita Cerquetti la Simionato e Gianni Raimondi, in dicembre Il Grande Inquisitore nella prima di \"Don Carlos\" con Hristov, Flaviano Lab\u00f2 ed Ettore Bastianini, Antonietta Stella e la Simionato, nel gennaio 1961 \u00e8 Padre Guardiano nella prima de \"La forza del destino\" ed in dicembre dello stesso anno \u00e8 Creonte nella prima di \"Medea\" con Maria Callas, la Simionato e Jon Vickers diretto da Thomas Schippers, nel gennaio 1962 Baldassarre nella prima di \"La favorita\", in marzo Mefistofele nella prima di \"Faust\" con Renata Scotto ed in maggio Marcello nella prima di \"Gli ugonotti\" con Joan Sutherland.\nAll'Arena di Verona nel 1961 \u00e8 Ramfis in \"Aida\" con la Cossotto e Carlo Bergonzi e nel 1962 Zaccaria in \"Nabucco\" con Adriana Lazzarini.\nAl Royal Opera House di Londra debutta come Il Padre Guardiano ne \"La forza del destino\" con Bergonzi e Renato Capecchi diretto da Georg Solti nel settembre 1962 e nel novembre 1963 \u00e8 Philip II in \"Don Carlos\" con la Cossotto.\nAncora a Vienna nel gennaio 1963 \u00e8 Filippo II in \"Don Carlo\" sempre con la Ludwig; questo sar\u00e0 il ruolo maggiormente rappresentato allo Staatsoper, 46 recite fino al 1999. Sempre a Vienna in febbraio dello stesso anno \u00e8 M\u00e9phistoph\u00e9l\u00e8s in \"Faust\" diretto da Georges Pr\u00eatre, nel 1964 \u00e8 Padre Guardiano ne \"La forza del destino\" con la Simionato, nel 1965 \u00e8 Don Giovanni e nel 1969 Jacopo Fiesco in \"Simon Boccanegra\" con Gundula Janowitz e Carlo Cossutta.\nAncora alla Scala nel marzo 1963 \u00e8 Don Giovanni nella prima con Leontyne Price, Elisabeth Schwarzkopf, Mirella Freni e Rolando Panerai, in luglio canta il \"Requiem\" di Verdi con Carlo Bergonzi diretto da Herbert von Karajan.\nAll'Opera di Chicago \u00e8 M\u00e9phistoph\u00e9l\u00e8s in \"Faust\" nell'ottobre 1963, Philip II in \"Don Carlo\" con Richard Tucker, Tito Gobbi, Grace Bumbry che si alternava con la Cossotto e Leyla Gencer e Don Giovanni con Alfredo Kraus nel 1964 e Mefistofele di Boito con Renata Tebaldi nell'ottobre 1965.\nAl Teatro alla Scala nel gennaio 1964 Basilio nella prima di \"Il barbiere di Siviglia\" con Luigi Alva, la Cossotto e Sesto Bruscantini, in marzo \u00e8 Mefistofele nella prima con Bergonzi e Rajna Kabaivanska e nell'aprile 1965 \u00e8 Mos\u00e8 in Egitto nella prima e nel maggio dello stesso anno \u00e8 Jacopo Fiesco in \"Simon Boccanegra\".\nAl Metropolitan Opera House di New York debutta come M\u00e9phistoph\u00e9l\u00e8s in \"Faust\" con Robert Merrill diretto da Pr\u00eatre nel novembre 1965. Sempre nello stesso mese al Met \u00e8 Philip II in \"Don Carlo\" con Richard Tucker e la Kabaivanska diretto da Schippers, nel 1967 \u00e8 Padre Guardiano ne \"La forza del destino\" con Leontyne Price, Sherrill Milnes e Fernando Corena e nel 1968 Jacopo Fiesco in \"Simon Boccanegra\" con Cornell MacNeil e Rita Orlandi Malaspina.\nNel Gro\u00dfes Festspielhaus di Salisburgo nel 1966 canta nella ripresa di \"Boris Godunov\" diretto da Karajan e nel 1975 canta nella prima rappresentazione di \"Don Carlos\" diretto da von Karajan con la Freni, Anna Tomowa-Sintow, Christa Ludwig, Domingo, Cappuccilli e Jos\u00e9 van Dam.\nA Chicago nell'ottobre 1966 \u00e8 Boris Godunov e nel 1969 Ivan Chovanskij in \"Chovan\u0161\u010dina\".\nAlla Scala il 7 dicembre 1966 \u00e8 Zaccaria nella serata di apertura della stagione con \"Nabucco\", nel 1967 \u00e8 il Principe Ivan Chovanskij nella prima di \"Chovan\u0161\u010dina\", il 7 dicembre 1969 nella serata d'inaugurazione della stagione lirica \u00e8 Silva in \"Ernani\" con Pl\u00e1cido Domingo e Rajna Kabaivanka Corsaletti, nel 1975 \u00e8 Attila nella prima con Piero Cappuccilli e Rita Orlandi Malaspina, il 7 dicembre 1975 Banco in \"Macbeth\" nella serata d'inaugurazione della stagione d'opera con Cappuccilli, Shirley Verrett e Alfredo Mariotti diretto da Claudio Abbado, nel 1980 Creonte nella prima di \"Oedipus rex\" diretto da Abbado, nel 1986 Arkel in \"Pell\u00e9as et M\u00e9lisande\" con Frederica von Stade diretto da Abbado ed Il principe Gremin nella prima di \"Eugenio Onegin\" con Mirella Freni diretto da Seiji Ozawa, nel 1993 tiene un recital, nel 1994 \u00e8 Colline nella prima de \"La boh\u00e8me\" con Roberto Alagna e la Freni ed infine nel 1997 \u00e8 Alvise Badoero nella prima de \"La Gioconda\".\nAl San Francisco Opera nel 1967 \u00e8 M\u00e9phistoph\u00e9l\u00e8s in \"Faust\", nel 1983 Boris Godunov, nel 1986 Principe Gremin in \"Eugenio Onegin\", nel 1987 Don Basilio ne \"Il Barbiere di Siviglia\", nel 1988 Colline ne \"La boh\u00e8me\" ed infine nel 1990 il Principe Ivan Chovanskij in \"Chovan\u0161\u010dina\".\nAl Teatro dell'Opera di Roma nel 1968 \u00e8 Filippo II in \"Don Carlo\" e nel 1992 \u00e8 stato Colline con Roberto Alagna, Alfredo Mariotti e la Freni diretto da Daniel Oren.\nNel 1972 canta nella ripresa nel Teatro Comunale di Firenze di \"Attila\" diretto da Riccardo Muti e nella ripresa nel Nationaltheater (Monaco di Baviera) di \"Aida\" diretto da Claudio Abbado con la Cossotto, Domingo e Cappuccilli.\nAl Covent Garden di Londra nel 1974 \u00e8 Boris Godunov, nel 1976 M\u00e9phistoph\u00e9l\u00e8s in \"Faust\" con la Freni, nel 1977 Philip II in \"Don Carlos\" con Katia Ricciarelli, Jos\u00e9 Carreras e Grace Bumbry e nel 1988 Prince Gremin in \"Eugenio Onegin\" con la Freni.\nA Vienna nel 1974 \u00e8 Basilio ne \"Il barbiere di Siviglia\", nel 1976 Boris Godunov, nel 1980 Attila con Cappuccilli diretto da Giuseppe Sinopoli, nel 1982 Banquo in \"Macbeth\" con Renato Bruson diretto da Sinopoli, nel 1988 Principe Gremin in \"Eugen Onegin\" con la Freni diretto da Seiji Ozawa ed Arkel in \"Pell\u00e9as et M\u00e9lisande\" con Christa Ludwig diretto da Claudio Abbado e nel 1989 Principe Ivan Chovanskij in \"Chovan\u0161\u010dina\" diretto da Claudio Abbado. Complessivamente allo Staatsoper Ghiaurov ha tenuto 229 rappresentazioni fino al 1999.\nA Bilbao nel 1982 canta in \"Don Carlo\" ed in \"Simon Boccanegra\" con la Freni.\nA Chicago nel 1984 \u00e8 Prince Gremin in \"Eugene Onegin\" con la Freni e Jean Kraft ed infine nel 1996 \u00e8 Colline ne \"La boh\u00e8me\" con Vincenzo La Scola e la Freni.\nAl Metropolitan nel 1988 \u00e8 Banquo in \"Macbeth\", nel 1989 Prince Gremin in \"Eugenio Onegin\", nel 1990 Sparafucile in \"Rigoletto\" con Juan Pons e June Anderson e Boris Godunov, nel 1994 Don Basilio ne \"Il Barbiere di Siviglia\" con Enzo Dara e nel 1995 Arkel in \"Pell\u00e9as et M\u00e9lisande\" con Frederica von Stade e Marilyn Horne diretto da James Levine.\nNel 1996 \u00e8 Colline ne \"La boh\u00e8me\" diretto da Daniel Oren con la Freni, Pavarotti, Lucio Gallo, Pietro Spagnoli ed Alfredo Mariotti in diretta sulla RAI."}
{"id": "125054", "revid": "912778", "url": "https://it.wikipedia.org/wiki?curid=125054", "title": "Scuola Preparatoria di Malvern", "text": ""}
{"id": "125055", "revid": "912779", "url": "https://it.wikipedia.org/wiki?curid=125055", "title": "Malvern Prep", "text": ""}
{"id": "125058", "revid": "287204", "url": "https://it.wikipedia.org/wiki?curid=125058", "title": "Antigono di Caristo", "text": "Biografia.\nNacque a Caristo, nell'Eubea, e visse ad Atene e a Pergamo, nel III secolo a.C., alla corte di re Attalo I. Fu allievo di Menedemo di Eretria. \n\u00c8 in dubbio se si tratti dello stesso Antigono scultore e scrittore d'arte che Plinio nomina come propria fonte, unitamente a Senocrate di Sicione, relativamente alle opere di scultura in bronzo e toreutica per i libri XXXIII e XXXIV della \"Naturalis historia\". Secondo Plinio egli avrebbe anche partecipato alla realizzazione del Donario di Attalo, e scritto di pittura elogiando Parrasio.\nOpere.\nDei suoi scritti restano solo frammenti da una silloge di biografie, scritta in vecchiaia, intorno al 225 a.C., e dedicata ai filosofi suoi contemporanei, opera ampiamente citata da Diogene Laerzio, Filodemo e Ateneo di Naucrati. \nCi \u00e8 giunta, invece, integralmente la I\u03c3\u03c4\u03bf\u03c1\u03b9\u1ff6\u03bd \u03c0\u03b1\u03c1\u03b1\u03b4\u03cc\u03be\u03c9\u03bd \u03c3\u03c5\u03bd\u03b1\u03b3\u03c9\u03b3\u1f74 (nota come \"Historiae Mirabiles\"), che consiste per la maggior parte di estratti dalle \"Auscultationes\" attribuite ad Aristotele e da opere simili di Callimaco, Timeo ed altri autori perduti. \u00c8 solo per caso che Antigono ha, cos\u00ec, conservato estratti di altre e migliori opere, che danno valore a questa raccolta di paradossografia, che \u00e8 evidentemente fatta senza abilit\u00e0 o giudizio."}
{"id": "125062", "revid": "393899", "url": "https://it.wikipedia.org/wiki?curid=125062", "title": "Internet Message Access Protocol", "text": "L'Internet Message Access Protocol (IMAP), a volte anche chiamato Interactive Mail Access Protocol, \u00e8 un protocollo di comunicazione per la ricezione di e-mail da parte del client.\nIl significato \"Interactive Mail Access Protocol\" \u00e8 stato valido fino alla versione 3, dalla quarta in poi \u00e8 cambiato in \"Internet Message Access Protocol\". L'attuale versione \u00e8 la \"4 (revisione 1)\".\nIl protocollo \u00e8 stato inventato da Mark Crispin nel 1986 come alternativa pi\u00f9 moderna all'utilizzatissimo POP.\nLa porta predefinita del demone IMAP sull'host \u00e8 la 143. Se si utilizza una connessione sicura tramite SSL, allora la porta \u00e8 la 993.\nOltre che con un classico client, un account di posta in entrata con protocollo IMAP pu\u00f2 essere configurato in qualsiasi applicazione software che possa ricevere posta elettronica.\nDifferenze tra IMAP e POP.\nEntrambi i protocolli permettono ad un client (programma di posta elettronica oppure servizio di webmail) di accedere, leggere e cancellare le e-mail da un server, ma con alcune differenze. Con entrambi i protocolli, il client scarica la posta direttamente sul PC, eventualmente cancellandola dal server, ma \u00e8 altres\u00ec possibile conservare copia delle proprie e-mail sul server (opzione da selezionare in fase di configurazione), e scaricarle in un secondo momento da altri computer. IMAP, a differenza di POP, permette procedure complesse di sincronizzazione. Ecco un elenco delle caratteristiche dell'IMAP ma non del POP:\nDati i molteplici vantaggi introdotti dal protocollo IMAP, il protocollo POP sta cadendo in disuso."}
{"id": "125063", "revid": "486946", "url": "https://it.wikipedia.org/wiki?curid=125063", "title": "Standard (informatica)", "text": ""}
{"id": "125065", "revid": "117790641", "url": "https://it.wikipedia.org/wiki?curid=125065", "title": "Hagakure", "text": " \u00e8 una delle opere letterarie pi\u00f9 significative tramandateci dal Giappone, pubblicata nel 1906 bench\u00e9 sia stata composta due secoli prima.\nIl titolo \"Hagakure\" significa letteralmente \"nascosto dalle foglie\" (oppure \"all'ombra delle foglie\") e l'opera trasmette l'antica saggezza dei samurai sotto forma di brevi aforismi dai quali emerge lo spirito del \"bushid\u014d\" (la via del guerriero) con la differenza di rivolgersi al samurai solitario (r\u014dnin) che pu\u00f2 venire a trovarsi, per una serie di vicissitudini che non dipendono dalla sua volont\u00e0, senza un signore da servire.\nStoria.\nL'autore Yamamoto Tsunetomo fu al servizio del \"daimy\u014d\" Nabeshima Mitsushige (1632-1700) del feudo di Saga in un'epoca di pace e di inizio della decadenza dei samurai. Quando il \"daimyo\" mor\u00ec, Yamamoto divenne monaco buddhista della setta Zen S\u014dt\u014d e si ritir\u00f2 in monastero dove compose, in circa sette anni, ed aiutato dall'allievo Tashiro Tsuramoto, lo \"Hagakure\", l'opera sullo spirito e il codice di condotta del samurai.\nTsunetomo espresse al discepolo il fermo desiderio che il libro non venisse pubblicato ma dato alle fiamme, tuttavia il giovane Tsuramoto decise di renderlo pubblico ai samurai di Saga con il nome di \"Nabeshima Rongo\" (\"i dialoghi di Nabeshima\"). *\"Rongo intende \"i dialoghi tra Confucio e i suoi discepoli, dunque Nabeshima Rongo \u00e8 anche un'espressione del Confucianesimo.\" Il libro fu adottato per secoli come codice dei Samurai e vide la stampa solo nel 1906 con il titolo \"Hagakure\". Dopo la pubblicazione, che da subito dest\u00f2 molto interesse, il testo sub\u00ec la strumentalizzazione del militarismo giapponese della prima met\u00e0 del XX secolo al punto che i Kamikaze portavano con s\u00e9 questo testo come ultimo compagno di morte.\nIl tema principale del testo \u00e8 la morte, non come semplice estinzione della vita, piuttosto nel senso psicologico dell'eliminazione dell'io. Hagakure \u00e8 una raccolta di principi morali ma anche di consigli pratici, norme comportamentali, notizie storiche ed episodi esemplari di valore. Alcuni sono di natura assai spicciola (\"come reprimere uno sbadiglio\" o \"come licenziare un servo\") e di semplice etichetta, mentre altri invece costituiscono il nucleo del \"Bushid\u014d\", cio\u00e8 di quell'insieme di principi che costitu\u00ec per secoli l'etica di tutto il popolo giapponese.\nIl libro, che in originale consta di 11 volumi, non \u00e8 mai stato tradotto integralmente in lingua italiana, a causa del fatto che molte delle sue parti si riferiscono cos\u00ec specificamente alla cultura giapponese da risultare ostiche alla lettura da parte di un pubblico italiano: sono perci\u00f2 state operate delle scelte da parte dei curatori delle varie edizioni."}
{"id": "125066", "revid": "287204", "url": "https://it.wikipedia.org/wiki?curid=125066", "title": "Jean-Pierre Raffarin", "text": "Europarlamentare prima e senatore poi, \u00e8 stato Primo ministro della Repubblica Francese dal 6 maggio 2002 al 31 maggio 2005 sotto la presidenza di Jacques Chirac, si \u00e8 dimesso dopo il rifiuto da parte della Francia del referendum sulla bozza della costituzione dell'Unione europea. Tuttavia, dopo che Raffarin si \u00e8 dimesso, ha affermato che la sua decisione non era basata sull'esito del voto. Sondaggi di opinione a seguito delle sue dimissioni suggerirono che Raffarin era uno dei Primi Ministri meno popolari della Francia da quando la Quinta Repubblica fu istituita nel 1958. Tuttavia, secondo il libro \"France: 1815-2003\", scritto da Martin Evans ed Emmanuel Godwin, Raffarin fu \"un primo ministro straordinariamente popolare\" nonostante la sua capacit\u00e0 \"di affermare l'ovvio e di rendere dichiarazioni vuote\"\n\u00c8 stato anche vicepresidente del Senato dal 2011 al 2014.\nQuadro storico dell'Unione per un Movimento Popolare (UMP), agisce come capo del partito per alcuni mesi nel 2014. Candidato due volte (nel 2008 e nel 2014) per l'UMP nelle elezioni primarie interne per la presidenza del Senato, \u00e8 sconfitto da G\u00e9rard Larcher. Si dimette da senatore nel 2017.\nUn uomo della Francia profonda.\nNasce a Poitiers, citt\u00e0 della Francia centrale. Il padre Jean Raffarin \u00e8 stato segretario di Stato all'Agricoltura nel governo di Pierre Mend\u00e8s France (1954-1955). Dopo aver studiato legge a Parigi presso l'Universit\u00e0 Panth\u00e9on-Assas, si specializza alla ESCP Europe. Fino all'entrata in politica \u00e8 titolare di una societ\u00e0 di comunicazione.\nLiberale, fin da giovane vicino a Val\u00e9ry Giscard d'Estaing, \u00e8 stato senatore dal 24 settembre 1995 al 31 ottobre 1995, dal 21 settembre 1997 al 6 giugno 2002, dal 26 settembre 2004 al 1\u00ba novembre 2004 e dal 18 settembre 2005.\nDeputato europeo dal 1989 al 1995, \u00e8 stato ministro delle Piccole e medie imprese, del Commercio e dell'Artigianato nel Governo di Alain Jupp\u00e9 tra il 1995 ed il 1997. Presidente della Regione Poitou-Charentes dal 1988 al 2002. Nel 2002 \u00e8 uno dei fondatori dell'UMP, nata dalla fusione del Raggruppamento per la Repubblica (RPR) con una parte dell'Unione per la Democrazia Francese (UDF).\nPrimo ministro.\nIl 6 maggio 2002, all'indomani delle elezioni presidenziali, \u00e8 nominato Primo ministro dal presidente della Repubblica Jacques Chirac appena rieletto. \u00c8 una nomina che in un primo momento pare del tutto inattesa, dal momento che i candidati pi\u00f9 probabili per quell'incarico sembravano Nicolas Sarkozy, Fran\u00e7ois Fillon (entrambi del Raggruppamento per la Repubblica) e Philippe Douste-Blazy dell'Unione per la Democrazia Francese.\nMa la scelta sembra derivare soprattutto dall'apparenza bonaria e alla connotazione meno smaccatamente conservatrice di Raffarin rispetto a Sarkozy. L'ingresso di Jean-Marie Le Pen nel ballottaggio alle presidenziali e il \"soprassalto repubblicano\" che aveva visto i partiti di sinistra votare compatti per Jacques Chirac, infatti, rendevano inopportuna la nomina di un elemento troppo schierato a destra. \u00c8 anche probabile che, dopo cinque anni di coabitazione con un Primo ministro socialista, Jacques Chirac sentisse il bisogno di un capo di governo pi\u00f9 duttile e meno appariscente, rispetto alla forte personalit\u00e0 di un Sarkozy.\nGuida tre governi consecutivi, dal 6 maggio 2002 al 31 maggio 2005. Nell'agosto 2003 subisce i primi attacchi, per via dell'atteggiamento distratto del governo durante la grande ondata di caldo sulla Francia . Nel 2004 \u00e8 ulteriormente indebolito dai risultati delle elezioni regionali ed europee, insoddisfacenti per l'UMP. Il 31 maggio 2005 si dimette, prendendo su di s\u00e9 la responsabilit\u00e0 del voto contrario della maggioranza dei francesi al referendum popolare francese sulla ratifica della Costituzione europea. \u00c8 stato, a detta di molti, il Primo ministro pi\u00f9 impopolare della Quinta Repubblica francese, bench\u00e9 a contendergli il poco ambito primato siano in pista anche Raymond Barre e Alain Jupp\u00e9.\nSenatore e dirigente di partito.\n\u00c8 eletto senatore il 18 settembre 2005. Si schiera fin dal principio a favore della candidatura di Nicolas Sarkozy alle presidenziali del 2007. La sua candidatura \u00e8 a lungo considerata come la pi\u00f9 accreditata all'elezione alla presidenza dell'UMP (di cui \u00e8 a lungo primo vicepresidente) vacante dal maggio 2007 dopo l'elezione di Sarkozy. In realt\u00e0, l'obiettivo principale di Raffarin era la presidenza del Senato, che si sarebbe resa disponibile il 1\u00ba ottobre 2008 a seguito delle elezioni del 21 settembre per il rinnovo di un terzo dei senatori. E tuttavia, il 24 settembre 2008 con 78 voti contro 56 su 152 votanti i senatori dell'UMP indicano come candidato G\u00e9rard Larcher, che infatti \u00e8 eletto presidente il successivo 1\u00ba ottobre.\nIl 29 marzo 2011 \u00e8 eletto vice presidente del Senato, in sostituzione di Jean-Claude Gaudin, dimissionario in quanto eletto capogruppo dell'UMP. Rieletto vice presidente dell'Alta assemblea il 5 ottobre 2011, incarico che mantiene fino al 28 settembre 2014.\nDal gennaio 2013 al febbraio 2016 riveste l'incarico (puramente onorifico) di presidente del consiglio nazionale dell'UMP.\nDal 15 giugno 2014, insieme a Fran\u00e7ois Fillon e Alain Jupp\u00e9 \u00e8 membro di un triumvirato che regge l'UMP fino al congresso straordinario del novembre successivo.\nRieletto senatore il 28 settembre 2014. Il successivo 30 settembre si presenta davanti ai membri del gruppo UMP alle primarie per la candidatura alla presidenza del Senato, ma ha 56 voti ed \u00e8 battuto da G\u00e9rard Larcher che raccoglie sul suo nome 80 suffragi da parte dei suoi colleghi.\nIl 9 ottobre 2014 \u00e8 eletto presidente della commissione Affari esteri, Difesa e Forze armate del Senato.\nLe \"raffarinades\".\nPoco dopo il suo insediamento alla carica di Primo ministro, ha incominciato a circolare nelle redazioni dei giornali e per i corridoi dell'Assembl\u00e9e Nationale il neologismo \"raffarinade\", intendendosi con questa espressione certe frasi nello stile di Jean-Perre Raffarin. Ad esempio: \"La nostra strada \u00e8 dritta, ma la pendenza \u00e8 forte\"."}
{"id": "125068", "revid": "729019", "url": "https://it.wikipedia.org/wiki?curid=125068", "title": "Ren\u00e9 Coty", "text": "Biografia.\nEra uno dei cinque figli di Jean Coty, direttore di collegio, e di Blanche Sence. Aveva due sorelle, Nelly e Marthe, e due fratelli, Marcel e Henri. Avvocato a Le Havre, specializzato in diritto marittimo e commerciale, divenne presto influente negli ambienti industriali della Normandia. Deputato repubblicano di sinistra dal 1923, fu poi senatore dal 1936 al 1940. Nel luglio 1940 vot\u00f2 per il conferimento dei pieni poteri al maresciallo P\u00e9tain. Di nuovo deputato dopo la guerra, divenne ministro della ricostruzione e dell'urbanizzazione dal 1947 al 1948, e vice presidente del Consiglio della Repubblica dal 1949 al 1953.\nIl 23 dicembre 1953 fu eletto, dopo dodici scrutini, Presidente della Repubblica, con 477 voti (contro 329 andati all'altro candidato Marcel-Edmond Naegelen). Durante il mandato fu sostenitore della causa del rafforzamento dell'esecutivo denunciando in pi\u00f9 occasioni la pericolosit\u00e0 delle crisi ministeriali. Quando la situazione in Algeria il 13 maggio 1958 divenne particolarmente critica, provocando una crisi pi\u00f9 grave delle precedenti, si adoper\u00f2 per il ritorno di Charles de Gaulle alla presidenza: consegn\u00f2, infatti, a quest'ultimo, dopo la costituzione della quinta repubblica francese, i poteri presidenziali (8 gennaio 1959)."}
{"id": "125071", "revid": "798140", "url": "https://it.wikipedia.org/wiki?curid=125071", "title": "Vincent Auriol", "text": "Fu presidente della repubblica di Francia dal 16 gennaio 1947 al 16 gennaio 1954. Fu il primo presidente della Quarta Repubblica francese. Fu inoltre presidente onorario della \"F\u00e9d\u00e9ration Mondiale des Anciens Combattants\" (Federazione mondiale degli ex combattenti).\nBiografia.\nEra l'unico figlio di Jacques Antoine Auriol, fornaio, e di Ang\u00e9lique Virginie Durand.\nAscesa politica.\nAvvocato di idee socialiste, amico del presidente del partito socialista Jean Jaur\u00e8s, inizi\u00f2 la carriera politica come direttore del giornale \"Le Midi Socialiste\", venendo eletto deputato nel 1914. Membro militante della Sezione Francese dell'Internazionale Operaia (SFIO), si un\u00ec a L\u00e9on Blum e contribu\u00ec alla vittoria del Fronte Popolare, coalizione dei partiti di sinistra che govern\u00f2 il Paese dal 1936 al 1938. Fu ministro delle Finanze nel primo governo Blum, e poi nel 1937 con il governo Camille Chautemps. Nel 1940, dopo la sconfitta francese ad opera dei tedeschi nella Seconda Guerra mondiale, Auriol vot\u00f2 contro la nomina a capo di Stato del generale collaborazionista P\u00e9tain, venendo quindi arrestato per ordine del Governo di Vichy, alleato della Germania nazista. Una volta liberato, partecip\u00f2 alla Resistenza nel nord della Francia, per poi raggiungere nel 1943 a Londra il governo in esilio del generale De Gaulle. Dopo la liberazione di Parigi nel 1944 e la resa nazista nell'aprile 1945, nel novembre successivo Auriol fu ministro di Stato del Governo provvisorio della Repubblica francese, retto dallo stesso De Gaulle. Nel 1946 fu presidente dell'Assemblea costituente, che il 13 ottobre di quell'anno proclam\u00f2 la nuova Costituzione della Quarta Repubblica francese.\nPresidente della repubblica.\nNel corso del suo mandato, la delicata situazione politico-economica del dopoguerra impose scelte e avvenimenti storici di importanza capitale. Una volta sbrigate le formalit\u00e0 legate alla guerra in termini territoriali e di indennit\u00e0, Auriol fu testimone dell'inizio della guerra fredda tra le due nuove potenze del pianeta, l'Unione Sovietica e gli Stati Uniti, che avrebbe segnato anche il futuro della Francia. La guerra fredda influ\u00ec sulla ricostruzione post-bellica e sulla formazione di alleanze in ambito europeo e mondiale. Un altro dei grandi eventi occorsi durante il suo mandato di presidente fu l'inizio dello sgretolamento dell'Impero coloniale francese.\nImpegni del dopoguerra e politica interna.\nPresidente dell'Assemblea Nazionale nel 1947, il 16 gennaio Auriol venne eletto Presidente della Repubblica francese. Primo compito del nuovo capo di Stato fu la firma, il 10 febbraio 1947, dei Trattati di Parigi fra gli Alleati e le nazioni sconfitte, prima fra tutte l'Italia, che alla Francia dovette cedere i comuni di Briga e Tenda e altri piccoli territori di frontiera.\nLe attivit\u00e0 dei governi succedutisi durante il mandato di Auriol furono spesso concentrate sulle misure da prendere in relazione alla guerra fredda. Un problema urgente fu la crisi economica, che la Francia di Auriol affront\u00f2 aderendo al Piano Marshall, fatto che port\u00f2 all'uscita dei comunisti dal governo e pose quindi fine all'esperienza del Tripartismo tra socialisti, repubblicani popolari e gli stessi comunisti, iniziato nel 1945.\nPolitica estera.\nCrisi dell'Impero coloniale francese.\nDurante la seconda guerra mondiale, la Francia aveva perso buona parte delle proprie colonie e riusc\u00ec a tornarne in possesso alla fine del conflitto. Le varie colonie furono riorganizzate in un'unica entit\u00e0, l'Unione francese, istituita con la costituzione dell'ottobre 1946. I francesi, indeboliti dalla guerra, dovettero per\u00f2 confrontarsi con i movimenti anticolonialisti del dopoguerra e Auriol fu testimone del progressivo sgretolamento dell'Impero coloniale francese; durante il suo mandato, il primo ministro Paul Ramadier (della SFIO) represse duramente la rivolta del Madagascar nel 1947.\nAlla fine della guerra mondiale, Ho Chi Minh aveva dichiarato l'indipendenza del Vietnam e nel 1946 era iniziata la guerra d'Indocina, che tenne impegnata la Francia per tutto il periodo della presidenza di Auriol ed ebbe fine qualche mese dopo con la sconfitta nella battaglia di Dien Bien Phu nel maggio del 1954. La successiva Conferenza di Ginevra sanc\u00ec in luglio la perdita della Francia dei territori di Vietnam, Cambogia e Laos che erano stati dell'Indocina francese.\nIn quegli anni si svilupparono massicce proteste anche in Algeria, i cui moti del 1945 erano stati repressi con il massacro di S\u00e9tif e Guelma che provoc\u00f2 migliaia di morti. Le nuove proteste ebbero inizio nel 1946 e nel giro di dodici mesi vi furono nel paese 53 attentati antifrancesi. Nel settembre 1947 fu emanato lo Statuto di Algeria predisposto dal governo di Ramadier ma i movimenti di liberazione continuarono negli anni successivi formando diverse organizzazioni clandestine che avrebbero portato allo scoppio della guerra d'Algeria nel dicembre 1954.\nEuropa.\nSul fronte europeo, Auriol fece aderire la Francia dapprima al Trattato di Bruxelles del 17 marzo 1948, insieme al Benelux e al Regno Unito, che diede vita all'Unione dell'Europa Occidentale (UEO), precursore della futura NATO, concretizzatasi poi il 4 aprile 1949 con la firma a Washington dell'Alleanza atlantica, in funzione anticomunista. Appoggi\u00f2 successivamente la politica europeista dei ministri Robert Schuman e Jean Monnet, con l'adesione francese alla CECA nel 1950, dopo la Dichiarazione Schuman, e la proposta della CED tra il 1950 e il 1953.\nUltimi anni.\nAlla fine del suo mandato settennale, Auriol si dimise il 16 gennaio 1954."}
{"id": "125076", "revid": "124430663", "url": "https://it.wikipedia.org/wiki?curid=125076", "title": "Reichswehr", "text": "Reichswehr (che in tedesco significa \"Difesa del Reich\") \u00e8 il nome dato alle forze armate tedesche dal 1919 al 1935, finch\u00e9 il 16 marzo 1935 furono rinominate \"Wehrmacht\". Era composto da Reichsheer (esercito) e Reichsmarine (marina militare).\nStoria.\nAl termine della prima guerra mondiale, la forza militare dell'Impero tedesco Deutsches Heer si era in gran parte disintegrata come forza combattente, con i soldati che abbandonavano le proprie unit\u00e0 singolarmente o in piccoli gruppi. Molti di questi uomini si unirono ai \"Freikorps\" che si stavano costituendo in tutta la Germania e che giocarono un ruolo importante nel mantenimento della forma territoriale della Germania tra il 1918 e il 1923.\nIl nuovo \"Deutsches Reich\" (ricordato dagli storici come Repubblica di Weimar), in seguito al trattato di Versailles poteva disporre di una forza militare estremamente limitata, per cui un decreto del 6 marzo 1919, stabil\u00ec la costituzione di una \"Vorl\u00e4ufige Reichswehr\" (\"Forza difensiva nazionale provvisoria\"), comprendente il \"Vorl\u00e4ufiges Reichsheer\" (Esercito nazionale provvisorio) e la \"Vorl\u00e4ufige Reichsmarine\" (Marina nazionale provvisoria). Circa 400\u00a0000 uomini vennero arruolati nel nuovo esercito.\nIl 30 settembre, l'esercito venne riorganizzato e rinominato \"\u00dcbergangsheer\" (\"Esercito di transizione\"). Questa denominazione venne utilizzata fino al 1\u00ba gennaio 1921, quando in seguito alla stipula degli accordi finali con i vincitori, ne vennero presi di specifici per limitare la forza militare tedesca.\nLe forze armate dal 1921 vennero limitate a 100\u00a0000 uomini, con la \"Reichswehr\" composta dal \"Reichsheer\", un esercito formato da sette divisioni di fanteria, tre di cavalleria, senza aviazione, senza carri armati, senza stato maggiore ed un massimo di 4000 ufficiali; e da una \"Reichsmarine\", una marina composta da un massimo di 15000 uomini e 36 navi da guerra di vario genere con limitazioni di dislocamento e dei calibri dei cannoni e senza sommergibili.\nHans von Seeckt e la riforma militare tedesca.\nIl Generaloberst Hans von Seeckt nel novembre 1919 sciolse ufficialmente lo stato maggiore dell'abolito Deutsches Heer che fu sostituito dal Truppenamt (ufficio delle truppe). In questo nuovo organismo fu mantenuta la sezione operazioni del vecchio stato maggiore con una sessantina di ufficiali; le restanti sezioni furono semplicemente trasferite ad altri dipartimenti. Il Truppenamt comunque oper\u00f2 non ufficialmente con la funzione di stato maggiore e tramite la lungimirante direzione di von Seeckt apport\u00f2 fondamentali riforme al Reichsheer fino a renderlo la forza armata pi\u00f9 moderna ed efficace di quei tempi.\nLe riforme studiate dal Truppenamt furono in parte dettate dalle restrizioni del Trattato di Versailles e da una meticolosa analisi della passata prima guerra mondiale. Da queste condizioni e studi il Truppenamt lavor\u00f2 per rendere il Reichsheer una forza armata di professionisti, per migliorare la mobilit\u00e0 e gli armamenti delle truppe e per improntare la dottrina tattica ad una guerra prevalentemente offensiva.\nFu proprio in questo periodo, che figure come Heinz Guderian, ed Erich von Manstein iniziarono ad elaborare le tattiche di quello che doveva diventare il futuro \"Blitzkrieg\". Inoltre la riduzione della forza dell'esercito tedesco, dai 780.000 uomini del 1913 ai 100.000 imposti da Versailles, determinarono l'arruolamento di ufficiali e soldati altamente selezionati.\nComandanti della Reichswehr (Chef der Heeresleitung).\nDurante il 1933 e il 1934, in seguito alla nomina di Adolf Hitler a Cancelliere, la \"Reichswehr\" inizi\u00f2 un programma segreto di espansione, che si concluse con l'annuncio ufficiale, nel 1935, della creazione della \"Wehrmacht\" e della contestuale implementazione di attivit\u00e0 della speciale Agenzia per gli armamenti dell'esercito (\"Waffenamt\")."}
{"id": "125078", "revid": "2018598", "url": "https://it.wikipedia.org/wiki?curid=125078", "title": "Celeron", "text": "Il marchio Celeron identifica molti tipi di microprocessori x86 di fascia economica prodotti dalla Intel, affiancati ai pi\u00f9 costosi processori della classe \"Pentium\" tra cui il Pentium II, il Pentium III ed il Pentium 4. Il primo Celeron era un derivato del Pentium II e fu lanciato nell'aprile del 1998. Con l'arrivo delle nuove generazioni di Pentium (Intel II, Pentium III e Pentium 4) furono rinnovati anche i Celeron, basati su di essi.\nScopo del Celeron.\nI Celeron furono creati per rispondere alla concorrenza nella fascia economica del Cyrix 6x86 e dell'AMD K6, ma anche di altri come il Winchip dell'azienda IDT. Il portabandiera di Intel, il Pentium MMX, non aveva pi\u00f9 prestazioni all'altezza della competizione. Nonostante il miglioramento di tale chip potesse essere una strada meno rischiosa, questo si basava sul Socket 7, usato anche dai concorrenti, che rendeva quindi facile il passaggio ad una CPU non Intel. L'azienda scelse quindi di costruire una componente \"budget\" basata sullo Slot 1 usato dal Pentium II.\nCaratteristiche principali dei vari stadi evolutivi del Celeron.\nCovington.\nIl primo Celeron, chiamato Covington, era essenzialmente un Pentium II a 266\u00a0MHz completamente privo di memoria cache L2. Nonostante funzionassero ad una frequenza di 266\u00a0MHz e 300\u00a0MHz, i primi Celeron erano notevolmente pi\u00f9 lenti, non solo dei Pentium II ma addirittura dei Pentium MMX, operanti a frequenze inferiori, che andavano a sostituire. Al debutto ebbero un buon successo sul mercato, principalmente per la notoriet\u00e0 del marchio Intel, ma il Celeron si guadagn\u00f2 presto una cattiva reputazione sia presso la stampa che presso gli esperti del settore. Le vendite calarono molto, ed Intel dovette correre ai ripari.\nMendocino.\nIntel decise di correggere il proprio errore con la seconda serie di Celeron, e cre\u00f2 una CPU dalle buone \"performance\", chiamata Mendocino con 128 KB di cache L2 integrati sul chip. Fini per\u00f2 col compiere l'errore opposto, creando un processore abbastanza potente da competere anche col ben pi\u00f9 costoso Pentium II. Il primo Celeron basato su questo core infatti aveva sempre un \"clock\" di 300\u00a0MHz ma era veloce quasi il doppio rispetto al Covington. Per distinguerlo dal precedente modello, Intel lo chiam\u00f2 \"300A\". Questo modello in particolare, se eseguito l'overclock dagli originali 66 MHz di bus a 100 MHz, era in grado di essere pi\u00f9 veloce di un Pentium II 450 MHz. Nonostante gli altri Celeron Mendocino non avessero la \"A\" nella sigla, alcuni si riferiscono col nome \"Celeron-A\" a tutti gli appartenenti a questa categoria.\nCoppermine-128.\nLa generazione successiva di Celeron fu chiamata Coppermine-128, conosciuta anche, in modo del tutto informale, come \"Celeron II\". Questo processore derivava dal Pentium III Coppermine (quindi costruito a 180 nm) e fu lanciato nel marzo 2000, differenziandosi dal \"fratello maggiore\" per il quantitativo di cache L2, 128 KB, e il BUS da 66\u00a0MHz. In questo caso per\u00f2 il BUS costituiva un collo di bottiglia dato le relative alte frequenze che il chip cominciava a conquistare. Questo Celeron \"strozzato\" riusc\u00ec a reggere il mercato fino a quando l'unico concorrente nella propria fascia di mercato rest\u00f2 l'AMD K6-2, ma quando AMD fece uscire, nel luglio 2000 il Duron, basato sull'Athlon Classic e fornito di cache pi\u00f9 grande e BUS pi\u00f9 veloce, il Celeron torn\u00f2 ad essere l'ultima ruota del carro come ai tempi dei 233\u00a0MHz. Il 3 gennaio 2001 Intel finalmente port\u00f2 il BUS a 100\u00a0MHz, e le prestazioni si avvicinarono molto a quelle del Duron.\nTualatin.\nDopo lo scivolone di Coppermine-128, arriv\u00f2 il Celeron basato sul core Tualatin (hardware) (lo stesso alla base dell'ultimo Pentium III), costruito a 130 nm. Qualcuno ribattezz\u00f2 tale processore con il simpatico nome di \"Tualeron\", una fusione delle parole \"Tualatin\" e \"Celeron\". Furono inizialmente lanciate le versioni a 1\u00a0GHz e 1,1\u00a0GHz, denominate con la \"-A\" per distinguerle dalle versioni Coppermine-128 che andavano a sostituire, e poi via via altre da frequenze maggiori.\nLe differenze rispetto al Pentium III Tualatin risiedevano solamente nel BUS a 100\u00a0MHz (invece che a 133\u00a0MHz) e nella maggiore latenza sulla cache L2, che comunque non ebbe mai grande effetto. Inoltre, a causa dei moltiplicatori bloccati a valori superiori si prestavano perfettamente all'overclock, dato che era sufficiente aumentare il BUS fino a 133\u00a0MHz.\nWillamette.\nCon l'arrivo del Pentium 4, arriv\u00f2 anche il primo Celeron basato sulla nuova architettura NetBurst di Willamette. Stranamente, Intel decise di conservare il nome \"Celeron\" inalterato non facendo quindi nessun riferimento all'evoluzione tecnologica. Si trattava semplicemente di un Pentium 4 Willamette con una cache L2 dimezzata a 128 KB, mentre tutte le altre caratteristiche erano ereditate pari pari dal \"fratello maggiore\". A causa della nuova architettura, decisamente orientata a mettere le basi per un rapido aumento di clock, le prestazioni di un Celeron Willamette, erano inferiori a quelle di un Celeron Tualatin di pari frequenza.\nNorthwood.\nAncora una volta, all'aggiornamento del Pentium 4, con il core Northwood, arriv\u00f2 anche un nuovo Celeron basato su questo progetto. Le caratteristiche erano le stesse del predecessore (BUS, cache), ma il processo produttivo era quello a 130\u00a0nm del Pentium 4 Northwood. A differenza dei Pentium, il Celeron non sub\u00ec l'aggiornamento del BUS, prima a 533\u00a0MHz e poi a 800\u00a0MHz, ma rimase a 400\u00a0MHz. Ovviamente le frequenze aumentarono notevolmente, soprattutto in virt\u00f9 del nuovo processo produttivo, arrivando fino a 2,8\u00a0GHz.\nModelli arrivati sul mercato.\nLa tabella seguente mostra i modelli di Celeron arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:"}
{"id": "125079", "revid": "124927099", "url": "https://it.wikipedia.org/wiki?curid=125079", "title": "Pawn Hearts", "text": "Pawn Hearts \u00e8 il quarto album in studio del gruppo \"progressive\" inglese Van der Graaf Generator. \u00c8 stato pubblicato nel 1971 ed \u00e8 considerato uno dei capolavori del rock progressivo da molti fan del genere.\nL'album ottenne scarso successo nel Regno Unito, ma riusc\u00ec a scalare le classifiche italiane, dove il gruppo intraprese una serie di concerti particolarmente acclamati.\nNel giugno del 2015 la rivista \"Rolling Stone\" ha collocato l'album alla ventiseiesima posizione dei 50 migliori album progressive di tutti i tempi.\nAbbandono dell'idea del doppio album.\n\"Pawn Hearts\" era stato originariamente concepito come doppio album, un po' sulla falsariga di \"Ummagumma\" dei Pink Floyd. La prima parte del disco sarebbe diventata l'album che \u00e8 stato pubblicato, la seconda parte sarebbe stata divisa tra brani personali degli artisti e versioni live-in-studio di vecchie canzoni dei Van der Graaf Generator, come \"Killer\" e \"Octopus\".\nIl progetto fu poi accantonato, ma quando il catalogo dei Van der Graaf Generator venne rimasterizzato per la ristampa del 2005, molti brani della met\u00e0 mancante dell'album vennero ritrovati e aggiunti come tracce bonus.\nUna versione live-in-studio di \"Squid/Octopus\" \u00e8 stata inserita come traccia bonus nell'edizione rimasterizzata dell'album \"H to He, Who Am the Only One\", mentre la ristampa di \"Pawn Hearts\" contiene tre brani individuali dei membri della band: \"Angle of Incidents\", \"Ponker's Theme\" e \"Diminutions\".\nDifferenze tra l'edizione europea e la statunitense.\nLa pubblicazione statunitense e canadese dell'album contenne una quarta traccia, situata tra \"Lemmings\" e \"Man-Erg\", che \u00e8 l'arrangiamento della band del tema d'apertura e chiusura della BBC Radio 1. Questo brano strumentale, chiamato \"Theme One\", era originariamente composto da George Martin e venne pubblicato nel 1967. In Europa l'album venne pubblicato senza quest'ultimo brano, che per\u00f2 venne pubblicato nel febbraio del 1972 come singolo, con il brano \"W\" come b-side.\nLe successive ristampe nordamericane saranno identiche all'edizione europea. La versione rimasterizzata del 2005 contiene sia \"Theme One\" sia \"W\", entrambe in missaggi differenti rispetto all'album nordamericano e al singolo europeo.\nTracce.\nTutti i brani sono stati composti da Peter Hammill, eccetto dove indicato."}
{"id": "125082", "revid": "1318658", "url": "https://it.wikipedia.org/wiki?curid=125082", "title": "Presidenti della Lituania", "text": "I presidenti della Repubblica della Lituania si sono succeduti dal 1918, allorch\u00e9 il Paese, pochi mesi dopo il raggiungimento dell'indipendenza dall'Impero russo e la proclamazione del regno, esautor\u00f2 il re Mindaugas II.\nDal 1940 al 1990 la carica di capo dello Stato fu ricoperta dal presidente del Soviet supremo della Repubblica Socialista Sovietica Lituana."}
{"id": "125083", "revid": "287204", "url": "https://it.wikipedia.org/wiki?curid=125083", "title": "Hauptamt SS Gericht", "text": "Hauptamt SS Gericht, o HA SS Gericht, era l'Ufficio legale delle SS, che amministrava l'aspetto disciplinare del codice legislativo speciale cui erano soggetti i membri delle SS e della polizia.\nCon sede a Monaco di Baviera, il dipartimento era un ampliamento del vecchio \"SS Gericht\", un ufficio che svolgeva indagini per conto di Himmler tra i membri del corpo delle SS sulle trasgressioni disciplinari e sulle infrazioni al codice d'onore delle SS. Questo ufficio istruiva e portava avanti i processi ed era responsabile del condono e della sospensione della pena. L'ufficio controllava inoltre tutti i tribunali delle SS situati nelle varie citt\u00e0 della Germania e nelle varie nazioni occupate.\nIl dipartimento fu diretto dall\"SS-Gruppenf\u00fchrer\" Paul Scharfe, fino alla sua morte e poi dall\"SS-Obergruppenf\u00fchrer\" Franz Breithaupt.\nIl sistema giudiziario delle SS.\nUn aspetto poco noto, ma di cui si deve tenere conto, quando si parla delle SS e della polizia tedesca durante il periodo nazista, \u00e8 il fatto che queste due organizzazioni furono sempre poste al di sopra del comune sistema legale tedesco. Con la formazione dell\"SS- und Polizeigerichtsbarkeit\" (\"giurisdizione speciale delle SS e della polizia\") durante il 1939-1940, gli uomini delle SS potevano essere riconosciuti colpevoli di crimini e trasgressioni commessi all'interno e all'esterno della Germania soltanto dagli ufficiali disciplinari e dai tribunali delle SS.\nDi fatto tutto ci\u00f2 garant\u00ec all'intera organizzazione delle SS l'immunit\u00e0 dai normali procedimenti giudiziari e di conseguenza il diritto legale, in linea con i propri principi, di arrestare, imprigionare, maltrattare e in conclusione sterminare gli oppositori: questo spiega perch\u00e9 dopo la guerra gli uomini delle SS si limitavano a ribadire: \"Avevamo semplicemente obbedito agli ordini\". Era infatti stato dato loro il diritto legale di uccidere, e quindi era il rifiuto di obbedire a tali ordini che li portava al di fuori della legalit\u00e0 e quindi li rendeva punibili."}
{"id": "125085", "revid": "1318658", "url": "https://it.wikipedia.org/wiki?curid=125085", "title": "Capi di Stato di Malta", "text": "Questo \u00e8 un elenco dei capi di Stato di Malta, dall'indipendenza del paese, il 21 settembre 1964, ad oggi.\nInizialmente tale incarico era ricoperto dalla regina del Regno Unito, rappresentata nel paese da un governatore generale, analogamente agli altri Paesi membri del Commonwealth delle nazioni; con l'istituzione della Repubblica, nel 1974, fu sostituita come capo di Stato cerimoniale dal presidente."}
{"id": "125089", "revid": "1705737", "url": "https://it.wikipedia.org/wiki?curid=125089", "title": "Molossoidi", "text": "I molossoidi sono una famiglia di razze canine selezionate per servire l'uomo in tutti quei compiti che richiedono forza e resistenza. Sono cani per lo pi\u00f9 grossi e potenti, robusti, con un carattere deciso e con un forte attaccamento al padrone. La \"F\u00e9d\u00e9ration cynologique internationale\" (\"FCI\") le classifica in un apposito Gruppo, il n. 2 \"Cani di tipo pinscher - schnauzer - molossoidi - bovari svizzeri\".\nSi tratta di un nutrito gruppo di razze che si possono suddividere in almeno tre grandi gruppi:\nImportante poi ricordare che il termine \"mastino\" non costituisce una tipologia sistematica dei molossoidi. Il termine indica diverse razze, caratterizzate da grandi dimensioni, equamente distribuite tra le sottosezioni \"dogue\" (es. Mastino inglese) e \"cane da montagna\" (es. Mastino spagnolo).\nStoria.\nTutte le attuali razze canine discendono da animali che l'uomo ha selezionato a partire da una specie oggi estinta di lupo preistorico nell'Ultimo massimo glaciale, quando la maggior parte dell'Eurasia era dominata dal bioma della c.d. Steppa dei mammut. \u00c8 ad oggi argomento di dibattito se tale selezione sia stata avviata durante il Paleolitico o il Neolitico. Nel caso specifico dei molossoidi, \u00e8 dato certo che queste razze vennero selezionate in un contesto protostorico, quando l'uomo aveva gi\u00e0 cominciato a vivere in insediamenti stabili, e cio\u00e8 diversi secoli dopo l'addomesticamento dei primi cani.\nOrigini: ricerca e falsi miti.\nI molossoidi debbono il loro nome allo scomparso popolo dei Molossi d'Epiro (attuali Albania meridionale e Grecia settentrionale), noti nell'antichit\u00e0 per aver selezionato il cane molosso, apprezzato dai greci prima e dai romani dopo quale cane da guardia delle masserie e da guerra.\nLe origini dei molossoidi sono in realt\u00e0 pi\u00f9 antiche e lontane dall'areale del Mediterraneo. \nIl modello archetipico del molossoide fu quasi certamente quello del cane da montagna, originatosi in epoca protostorica nel Medioriente, fondamentalmente nella Mezzaluna Fertile, dove la nascente pastorizia (le prime aree in cui furono addomesticate le pecore furono gli altipiani di Turchia, Iraq e Siria) aveva evidenziato la necessit\u00e0 di selezionare un grosso cane difensore del gregge: il c.d. cane da guardiania. Nel corso dell'Et\u00e0 del ferro, nel contesto politico di un Medioriente costantemente oggetto di scontri bellici causati dal cozzare delle politiche espansionistiche delle prime grandi civilt\u00e0 (assiri, babilonesi, ittiti, egizi), il grande pastore-custode divenne cane da guerra/palazzo e come tale venne raffigurato nei bassorilievi del palazzo di Assurbanipal ( 668 - 626 a.C.) a Ninive e, ancor prima, sempre a Ninive, su una tavoletta d'argilla datata al 850 a.C., oggi al British Museum raffigurante un uomo accompagnato da un enorme mastino tenuto alla catena.\nAl collasso del Regno assiro (VII secolo a.C.), il molossoide si era ormai diffuso nelle terre del limitrofo Impero persiano che si fece promotore della diffusione della razza nell'areale caucasico, in quello indo-pakistano e, da l\u00ec, all'Estremo oriente. Questa tesi viene supportata sia dal persistere, ad oggi, di enormi biotipi canidi autoctoni in Turchia, Iran e Russia meridionale, sia dalla tradizione letteraria classica che testimonia l'esistenza di almeno quattro biotipi di grossi cani da guerra persiani: Elymaean (riva nord-orientale del Golfo Persico); Hyrcanian (riva sud del Mar Caspio), noto per la sua natura selvaggia; Carmanian, altro biotipo estremamente selvatico; Median, usato come da cane da guerra (forse dalle parti sud-occidentali della Persia). Mitologia vuole che l'enorme Hyrcanian fosse il risultato di un incrocio tra una tigre e una cagna. Grazio Falisco narra che le cagne in estro sfuggissero i cani maschi per andare nel bosco ad accoppiarsi con le tigri, per produrre prole pi\u00f9 \"nobile\". L'autore passa poi ad asserire che questi cani-tigre, seppur inclini a uccidere il bestiame, fossero preziosi per gli indigeni in quanto grandi combattenti. Supportano questi dato anche prove \"toponomastiche\". La contrada iraniana oggi occupante le terre dell'antica Ircania, il Gorg\u0101n (lingua persiana \u06af\u0631\u06af\u0627\u0646), nella provincia di Mazandaran, \u00e8 infatti \"[la terra dei] lupi\" ed ospita biotipi canidi di grossa taglia, i \"Sage-Siah\" (lett. \"cani neri\").\nNel Caucaso, il molossoide origin\u00f2 ceppi locali morfologicamente a caratterialmente molto simili che oggi la cinologia tende ad accorpare in poche razze dalle numerose varianti indigene: es. il c.d. \"Cane da pastore dell'Asia centrale\", razza ufficialmente riconosciuta dalla FCI creata o per meglio dire codificata nella ex-URSS partendo dai ceppi indigeni Alabai (Turkmenistan), Tobet (Kazakistan) e Torkuz (Uzbekistan).\nDiffondendosi verso l'Estremo Oriente, il molossoide origin\u00f2 invece ceppi locali caratterialmente simili (forti, dominanti, territoriali e protettivi verso la famiglia umana) ma dalle notevoli diversit\u00e0 morfologiche dovute al clima ed al territorio di sviluppo: nel Sindh (Mastino del Sindh), tra il Nepal (Bhotia) ed il Bhutan (Bjop-Khyi), tra le pendici indo-pakistane dell'Himalaya (cane dei Gaddi e cane dei Bakarwal) e le steppe mongoliche (Bankhar), ecc. Tra le tante, la razza che, in ragione dell'isolamento, si ritiene abbia meglio conservato le caratteristiche dell'antenato \u00e8 il mastino tibetano: studi recenti di genomica hanno infatti acclarato che, laddove diverse razze canine divergono geneticamente dal lupo grigio 42.000 anni fa, il tibetano diverge 58.000 anni fa e che la sua linea genetica si pu\u00f2 riscontrare in altri cani da montagna come il Bovaro del bernese, il Cane di San Bernardo ed il leonberger.\nCaratteristica comune alla diaspora orientale dei molossoidi \u00e8 il perdurare, in seno ad alcune varianti locali, di due tipi distinti di cane: la versione rustica e leggera, ancora oggi impiegata come cane da lavoro, e quella pi\u00f9 massiccia e pesante utilizzata per la guardia della casa proprio perch\u00e9 allevata in un contesto socio-culturale pi\u00f9 ricco e quindi libera di esprimere al meglio le proprie potenzialit\u00e0 fisiche in ragione di un'alimentazione pi\u00f9 ricca. Ci\u00f2 vale a titolo di esempio per il Torkuz da guardia ed il Torkuz-Sarkangik da lavoro o per le varianti \"Rong-khyi\" e \"Brog-khyi\" del mastino tibetano.\nPi\u00f9 complesso \u00e8 invece definire se la diaspora mediterranea dei molossoidi sia dovuto sempre ai persiani o sia un fenomeno pi\u00f9 antico.\nSin dall'Et\u00e0 Micenea, al tempo cio\u00e8 dell'Impero Medio-Assiro, il popolo dei Molossi d'Epiro selezionava il Cane Molosso che tramite loro si diffuse in Grecia. Fu per\u00f2 certamente tramite i Persiani, con i quali i Greci ebbero continui scontro/incontri, che i numerosi ceppi molossoidi fioriti in Asia raggiunsero l'Occidente. Lo stesso Erodoto racconta che durante la seconda guerra persiana, il sovrano achemenide Serse I port\u00f2 con s\u00e9 in Grecia grandi cani da guerra indiani, gli stessi che aveva fatto raffigurare dai suoi scultori a Persepoli. Importante poi ricordare che sin dal regno di Dario I (VI secolo a.C.), padre di Serse, i persiani occupavano in modo semi-permanente la Tracia, limitrofa all'Epiro e che proprio in quella zona si svilupparono diversi ceppi indigeni europei di molossoidi morfologicamente molto simili tra loro: il molosso di Tracia, il Pastore rumeno Raven, il \"Ciob\u0103nesc rom\u00e2nesc de Bucovina\", ecc.\nPi\u00f9 azzardata parrebbe ad oggi invece l'ipotesi avanzata dalla cinologia britannica d'inizio XX secolo secondo cui una significativa diaspora occidentale dei molossoidi fosse riconducibile all'importazione del Molossoide per tramite dei Fenici e delle loro rotte commerciali oceaniche.\nDiffusione e sviluppi.\nIn Occidente, la diffusione dei molossoidi si dovette largamente ai Romani che selezionarono un molosso romano, o \"Canis pugnax\", dal molosso epirota e da altri molossoidi mediorientali (i frequenti rimandi nel \"Cynegeticon\" di Falisco a razze canine asiatiche testimoniano l'esistenza di un florido mercato dei cani al tempo dell'Impero), diffondendolo per tutta Europa al seguito delle loro legioni e per tramite degli spettacoli circensi: se ne trovano raffigurazioni in diversi mosaici di et\u00e0 imperiale. Questa razza, ormai scomparsa, sopravvive per\u00f2 in molte razze di molossi moderni, di cui \u00e8 progenitrice: quella che per forma fisica gli si avvicina di pi\u00f9 non \u00e8 il mastino napoletano odierno troppo pesante e linfatico ma \u00e8 il cane corso che risulta essere pi\u00f9 leggero ed agile.\nSecondo un diffuso ed errato luogo comune, generato dalla cinologia britannica novecentesca, diversi autori dell'epoca imperiale tra cui lo stesso Falisco avrebbero testimoniato l'esistenza di una razza molossoide autoctona britannica: i \"Pugnaces Britanniae\" allevati dai Britanni. Tali cani, massicciamente impegnati dagli stessi Romani nelle \"venationes\" erano per\u00f2 quasi certamente pi\u00f9 simili agli odierni irish wolfhound che ai mastiff o ai bulldog seppur, tramite incroci con i molossoidi importati dall'Europa a diverse riprese, possano aver contribuito alla taglia gigante dell'attuale mastino inglese.\nIn Cina, al tempo della Dinastia Han (206 a.C.-220 d.C.), veniva nel frattempo selezionato lo Shar Pei, una razza molossoide di dimensioni contenute, adatta alla caccia ed alla cinomachia.\nPeriodo fondamentale per lo sviluppo delle razze molossoidi attuali furono il Medioevo ed il Rinascimento.\nIn Cina, durante il regno della Dinastia Song (960-1266), venne ufficialmente selezionato il Carlino, la prima forma di molossoide \"da compagnia\" che raggiunse l'Europa intorno al XVI secolo per tramite dell'Impero mongolo.\nDue cani di grossa taglia chiamati \"Passalaqua\" e \"Falch\u00f2n\" furono donati al sovrano ottomano dall\u2019ambasciatore veneziano Daniele Corner nel 1387. Murad I ne fu cos\u00ec soddisfatto che chiese anche una femmina, sempre con la testa grossa, in modo da poter dare inizio all\u2019allevamento di una simile razza anche nel suo paese. L'autore ottomano Evliya Elebi parla invece dei \"cani sansone\" dell'esercito ottomano: bestie enormi, pi\u00f9 simili a leoni che a canidi, necessitanti di 2 o 3 custodi per poter essere controllati.\nNelle Colonie americane, i \"conquistadores\" ispano-portoghesi importarono sia i mastini sia i segugi, finendo poi con l'ibridare le razze per selezionare nuove linee che fungessero a un tempo da cani da guardia e cani da caccia all'uomo (sia \"indios\" sia schiavi africani fuggiaschi, i c.d. \"cimarroni\"): il Fila brasileiro, il Dogo cubano (estinto), ecc.\nNel corso del XIX secolo, nuovi tipi di molossoidi vennero selezionate.\nIl numero dei \"molossoidi da compagnia\", prima costituiti unicamente dal carlino, venne arricchito con la selezione dell'attuale Bulldog inglese, ottenuto incrociando il vecchio bulldog proprio con il carlino (il ripetersi di detti incroci port\u00f2 anche allo sviluppo dell'estinto Toy Bulldog), del Boston Terrier (selezionato negli USA con un processo affine a quello del bulldog inglese) e del Bulldog francese sviluppato Oltremanica dal \"nuovo\" bulldog britannico per tramite degli operai inglesi emigrati per lavoro in Normandia.\nDescrizione.\nStruttura fisica.\nVe ne sono di diversa forma e peso dai 5\u00a0kg del carlino ai 120\u00a0kg di un mastiff o mastino spagnolo.\nCarattere.\nI molossi, a differenza di altre razze, sono molto dipendenti dal padrone e sentono il bisogno di avere sempre un contatto fisico che a volte pu\u00f2 sembrare quasi \"appiccicoso\". Il molosso \u00e8 un cane fedele, attaccato al padrone, robusto, atletico per chi volesse fare sport, ma al tempo stesso abbastanza riflessivo. \u00c8 un cane estremamente giocherellone che matura verso i 3 anni; anche dopo questa et\u00e0 rimane comunque un cane che desidera giocare e divertirsi insieme al padrone. In genere sono comunque cani che richiedono un elevato grado di addestramento, essendo molto forti fisicamente ed estremamente reattivi, e in generale come tutti gli altri cani hanno bisogno di essere educati fin da piccoli al rispetto e all'obbedienza per l'uomo.\nEducazione.\nIl molosso ha necessit\u00e0 di un compagno che lo indirizzi in maniera corretta e semplice verso quelle che saranno le sue attivit\u00e0, con un'educazione che non deve mai essere basata sulle punizioni bens\u00ec sulla pazienza perch\u00e9 in generale si tratta di cani molto sensibili. Con una corretta educazione si avr\u00e0 un cane capace allo stesso tempo di proteggere e di giocare con il suo padrone.\nLegislazione in Italia.\nA seguito di alcuni casi di aggressione, il governo italiano emise un decreto che rendeva obbligatori guinzaglio e museruola per buona parte dei molossoidi in tutte quelle occasioni in cui il cane sia a contatto con altri cani o persone: es. i giardini pubblici.\nAi giorni attuali, invece, \u00e8 stato reso obbligatorio il guinzaglio per qualsiasi cane venga condotto in luogo pubblico,che sia esso di grande o piccola taglia."}
{"id": "125091", "revid": "1372005", "url": "https://it.wikipedia.org/wiki?curid=125091", "title": "Berta di Savoia", "text": "Origine.\nBerta, secondo lo storico Samuel Guichenon, nella sua \"Histoire g\u00e9n\u00e9alogique de la royale maison de Savoie\", era figlia del conte di Moriana, d'Aosta e del Chiablese, Oddone e della margravia di Torino e di Susa, Adelaide, che discendeva dalla famiglia degli Arduinici, e secondo Samuel Guichenon, era figlia del margravio di Torino e Susa, Olderico Manfredi II e della contessa Berta degli Obertenghi, che secondo lo storico Ludovico Antonio Muratori era figlia di Oberto II, margravio di Milano, di Tortona e di Genova.\nOddone di Savoia era il figlio quartogenito del conte di Moriana e del Chiablese, Umberto I Biancamano e di Ancilia od Ancilla d'Aosta, come ci viene confermato dal documento n\u00b0 XXVII de \"Il conte Umberto I (Biancamano) e il re Ardoino: ricerche e documenti\".\nBiografia.\nSua madre, Adelaide di Susa, era al suo terzo matrimonio, avendo sposato in prime nozze il duca di Svevia della stirpe Babenberg Ermanno IV (1014 \u2013 1038), che, secondo il \"Chronicon Ottonis Frisingensis\", era il secondo figlio di Gisella di Svevia e del duca di Svevia Ernesto I e figliastro dell'imperatore della stirpe salica Corrado II il Salico, terzo marito di Gisella; e in seconde nozze - come ci viene confermato da una donazione al monastero di S. Antonino (\"Henricus marchio filius quondam Wilielmi similiter marchioni et Adalena comitissa jugales\"), riporta da \"Il conte Umberto I (Biancamano) e il re Ardoino: ricerche e documenti\" - spos\u00f2 il marchese del Monferrato, Enrico, figlio del marchese del Monferrato, Guglielmo III, come ci viene confermato dal documento n\u00ba 1 de \"Le carte della prevostura d'Oulx raccolte e riordinate cronologicamente fino al 1300\" (\"Heynricus marchio filius quondam Uuilielmi similique marchioni\"), e della moglie Waza.\nBerta venne citata in un documento, senza essere nominata, nel documento n\u00b0 VII de \"Le carte della prevostura d'Oulx raccolte e riordinate cronologicamente fino al 1300\", datato 1057, in cui, suo padre, Oddone, e sua madre, Adelaide, assieme ai fratelli Pietro, Amedeo e le figlie (\"Oddo et uxor mea Adalaicis et filii mei Petrus Admedeus et filie mee\"), fecero una donazione alla chiesa di Oulx.\nIl matrimonio.\nBerta, era ancora una bambina, quando, per le feste di Natale del 1055, fu promessa in sposa al duca di Baviera Enrico di Franconia, figlio di secondo letto del re dei Romani Enrico III il Nero e di Agnese di Poitou, che avevano desiderato l'alleanza con casa Savoia. Prima che il matrimonio venisse celebrato, nel 1056 Enrico III mor\u00ec. Subito i grandi dell'impero sottrassero l'erede alla tutela e alla benefica influenza della madre Agnese di Poitou. L'imperatrice, esautorata e fatta allontanare dal regno, fin\u00ec col ritirarsi in un convento a Roma. Le nozze di Enrico con Berta furono celebrate in Germania con somma magnificenza nello splendido castello di Trebur il 13 luglio 1066, come riporta anche l\"'Annalista Saxo\".\nIl tentativo di divorzio.\nIn seguito, per\u00f2, nel giugno 1069 a Worms davanti all'assemblea dei principi, Enrico chiese l'annullamento del matrimonio al papa adducendo una ragione ingiuriosa e calunniosa per la madre. Questa azione fu preceduta dal fatto che Berta non comparve nei diplomi regi dal 5 agosto 1068. La tempistica del divorzio non era casuale: infatti anche il duca e cognato Rodolfo di Svevia tent\u00f2, non riuscendovi, a divorziare dalla moglie Adelaide. Invano Agnese, dal suo ritiro, implor\u00f2 perch\u00e9 il figlio non volesse disonorarsi col suo comportamento; invano la famiglia della sposa, vicina alla causa dei riformatori papali, lo minacci\u00f2. Egli, pertinace, insist\u00e9 e fece adunare un concilio a Magonza per discutere la sua domanda. La moglie Berta si ritir\u00f2 nell'abbazia di Lorsch e attese in preghiere il compiersi della sua sorte. Papa Alessandro II si fece rappresentare al Concilio da Pier Damiani al quale aveva dato le opportune istruzioni. San Pier Damiani, con la sua ispirata eloquenza, convinse tutti delle bont\u00e0 delle ragioni di Agnese ed Enrico fu convinto a soprassedere. Nonostante questo tentativo di separazione, i due ebbero dei figli.\nCanossa e la morte.\nIl successore di Alessandro II, papa Gregorio VII, commin\u00f2 al re dei Romani la scomunica: fu la prima volta che un monarca veniva scomunicato; il fatto ebbe terribili conseguenze, cos\u00ec che Enrico decise di scendere in Italia per incontrare il pontefice. Fino a quel momento Berta era stata considerata una povera donna schiacciata dalla protervia del marito; in questa circostanza si dimostr\u00f2 grande: dimentica delle umiliazioni e delle violenze subite, fu l'unica a incoraggiare il marito e, contando sull'appoggio della sua famiglia di origine, lo accompagn\u00f2 nel disastroso viaggio intrapreso per supplicare il papa a concedere il sospirato perdono.\nL'inverno del 1077 fu rigidissimo e a Canossa, dove il papa si trovava, Enrico, scalzo, quasi nudo, sfinito, umiliato e intirizzito, dovette aspettare tre giorni per essere ammesso al cospetto del papa (umiliazione di Canossa). Pochi giorni dopo Berta ritorn\u00f2 col marito in Germania, dove la condotta di Enrico non aveva incontrato la soddisfazione dei sudditi: molti gli volsero le spalle e nominarono imperatore il rivale Rodolfo di Svevia, che da tempo gli contendeva la porpora imperiale. Intanto che Enrico lottava senza posa contro Rodolfo, Berta andava lentamente spegnendosi. Mor\u00ec a Magonza, consumata dai dolori, nel 1087, dove, secondo gli \"Annales Sancti Disibodi\" venne sepolta; poi per\u00f2 la salma, per ordine del marito imperatore, nel 1088, venne traslata e sepolta nella cattedrale di Spira, nelle tombe dei principi della casa di Franconia.\nUna tradizione popolare, fiorita a Fidenza, vorrebbe associare la figura regale a una raffigurazione di un rilievo del ciclo scultoreo e decorativo in stile romanico della cattedrale di San Donnino, interpretata come figura di donna impugna due fusi, intenta a filare (nel Novecento si \u00e8 scoperto, invece, rappresentare il leggendario volo di Alessandro Magno): il tramite su cui si basa l'associazione \u00e8 il detto proverbiale \"Ai tempi che Berta filava\".\nDiscendenza.\nDal suo matrimonio con Enrico ebbe cinque figli:"}
{"id": "125096", "revid": "123439237", "url": "https://it.wikipedia.org/wiki?curid=125096", "title": "Osservabile", "text": "In fisica si definisce osservabile una qualsiasi grandezza che \u00e8 in qualche modo misurabile direttamente tramite le operazioni e gli opportuni strumenti di misura, oppure indirettamente attraverso calcolo analitico.\nIl concetto, centrale nella pratica della scienza come rigorosamente definito dal metodo scientifico, si \u00e8 evoluto fortemente col progredire della scienza moderna, diventando centro di acceso dibattito e attenta riflessione a livello epistemologico e ontologico nell'ambito della filosofia della scienza del XX secolo.\nEvoluzione del concetto.\nSoprattutto la riflessione sui fondamenti della meccanica quantistica ha arricchito il dibattito sul concetto di osservabile con nuovi, interessanti e profondi spunti di riflessione.\nSe infatti nella fisica classica qualsiasi grandezza era ritenuta, in qualche senso, \"osservabile\" (massa, quantit\u00e0 di moto, momento, energia), gi\u00e0 con l'elettromagnetismo questa situazione cambia nel senso che si introducono delle grandezze (i campi e i potenziali) che non sono direttamente misurabili, ma che risultano essere dei validi strumenti e contributi per il calcolo e la risoluzione dei problemi fisici associati.\nCon la meccanica quantistica questa divisione poi si accentua ulteriormente in quanto, oltre ai limiti di misura imposti dal noto principio di indeterminazione di Heisenberg, alcune grandezze fondamentali introdotte da questa teoria non solo non risultano osservabili, ma non sono nemmeno quantit\u00e0 reali essendo descritte da numeri complessi. Di fatto per\u00f2 la meccanica quantistica non pu\u00f2 fare a meno del carattere intrinsecamente complesso delle sue trattazioni, quindi si \u00e8 aperto il dibattito sull'interpretazione fisica di queste quantit\u00e0 complesse. Nel caso specifico della funzione d'onda si \u00e8 potuto interpretare questa funzione come quella quantit\u00e0 il cui modulo quadrato (che \u00e8 una quantit\u00e0 reale) fornisce la densit\u00e0 di probabilit\u00e0 per la localizzazione di una particella.\nLa sua misura \u00e8 dunque un concetto prettamente probabilistico: la misura di un'osservabile perturba il sistema, quindi a priori non si conosce il valore di un'osservabile fino a che essa non viene misurata: il processo di misura fa cadere il sistema in un autostato dell'osservabile (e quindi della variabile dinamica) che si misura: questo fatto ha implicazioni molto profonde che va sotto il nome di collasso della funzione d'onda che \u00e8 a sua volta l'aspetto caratteristico della cosiddetta e celebre interpretazione di Copenaghen.\nOsservabili e operatori in meccanica quantistica.\nIn meccanica quantistica una osservabile \u00e8 una grandezza dinamica del sistema o dello stato quantico.\nNell'approccio matematico della meccanica quantistica un'osservabile viene rappresentata da un operatore lineare in generale complesso e in particolare hermitiano, che opera su un vettore di stato del sistema. In generale la linearit\u00e0 si esprime:\nLa caratteristica della meccanica quantistica \u00e8 intrinsecamente probabilistica, questa caratteristica \u00e8 quantitativamente descritta dal principio di indeterminazione di Heisenberg: la teoria della meccanica ondulatoria permette di prevedere il comportamento di un sistema quantistico sulla base della probabilit\u00e0 di trovare un certo valore dell'osservabile. Una misura provoca una proiezione dello stato, in generale descritto da una sovrapposizione infinita di stati, su un autostato dell'osservabile. Questo porta al fatto che tutti i valori possibili che pu\u00f2 assumere una osservabile devono essere autovalori dell'osservabile stessa.\nDato uno stato del sistema\ndove formula_3 sono i vettori di base dello stato, l'azione di un'osservabile formula_4 su tale stato, \u00e8 interamente identificata dalla sua azione sui vettori di base:\ndove formula_6 sono i coefficienti che caratterizzano l'operatore formula_4 quando agisce sull'i-esimo stato di base, e sono definiti da:\n\u00c8 possibile quindi rappresentare l'operatore come una matrice dei coefficienti formula_6, cio\u00e8 come una matrice rispetto a una data base. Infatti l'azione di un operatore pu\u00f2 anche essere scritta:\nSi consideri il caso in cui la matrice dei coefficienti \u00e8 diagonale e gli elementi della diagonale sono reali: allora gli elementi della matrice sono gli autovalori formula_11 dell'osservabile, e i vettori di base formula_12 coincidono con gli autostati formula_13 dell'osservabile formula_4, ed essendo la matrice diagonale essi formano una base ortonormale.\nSi ha in questo caso che l'operatore \u00e8 associato all'osservabile, e si ha\nL'equazione agli autovalori dell'operatore \u00e8 quindi:\nL'interpretazione di questo fatto \u00e8 che in meccanica quantistica si postula che tutti gli autovalori formula_11 di un'osservabile formula_4 siano anche tutti i possibili risultati della misura dell'osservabile.\nA ogni autostato \u00e8 quindi associato un possibile risultato della misura, e una misura fa collassare lo stato del sistema, che \u00e8 in generale una sovrapposizione di stati, in un autostato dell'osservabile che si sta misurando. L'autore di questo collasso \u00e8 il proiettore formula_19, che fa precipitare il sistema fornendo il coefficiente formula_11.\nIn tale stato il sistema permane indipendentemente dell'evoluzione temporale, fino a che non interviene un agente esterno che ne modifica lo stato.\nSi spiega quindi come sia possibile sviluppare un qualsiasi vettore di stato in termini di autovettori dell'osservabile formula_4:\nLa base formula_23 degli autostati \u00e8 una base ortonormale, ovvero:\nIl significato dei coefficienti formula_25 \u00e8 quello di ampiezza di probabilit\u00e0 dei possibili valori della misura di formula_4. Il valore medio dell'osservabile formula_4:\ne la condizione di normalizzazione del vettore di stato:\n\u00e8 una conseguenza della normalizzazione degli autostati di formula_4, e significa che i risultati delle misure sono esclusivi ed esaustivi.\nPropriet\u00e0 degli operatori.\nUna volta trovati autovalori e autovettori di una osservabile possiamo dimostrare alcune propriet\u00e0 degli operatori hermitiani che li rappresentano.\nSiccome \"A\" \u00e8 hermitiano allora vale:\nda cui si deduce che:\ne quindi formula_39, che come si sa vale solo se formula_40.\nma per l'hermiticit\u00e0 di \"A\" vale anche:\nUguagliando queste due espressioni e sottraendo una dall'altra:\ne siccome formula_41, l'unico modo perch\u00e9 sia nulla l'espressione sopra \u00e8 che:\ncio\u00e8 appunto che formula_49 e formula_50 siano ortogonali.\nNotare che nel caso a un autovalore siano associati due o pi\u00f9 autovettori (autovalori degeneri), questi non saranno in generale ortogonali, purtuttavia ogni combinazione lineare di autovettori \u00e8 sempre una soluzione dell'equazione agli autovalori e se ne pu\u00f2 scegliere sempre una in modo che sia ortogonale agli altri autovalori.\nValore medio di un osservabile.\nSiano formula_51 i possibili valori di un operatore formula_52; ognuno di questi ha una certa probabilit\u00e0 formula_53 di verificarsi se misuriamo formula_4. Il valore medio di un operatore \u00e8 il valore medio di tutti i possibili risultati della misura di formula_4 pesati con le rispettive probabilit\u00e0:\nIn meccanica quantistica ogni grandezza fisica \u00e8 associata a un operatore lineare e tale operatore viene definito in modo tale che in uno stato formula_57 il valore medio della sua grandezza associata sia:\ncio\u00e8 il valore di aspettazione della grandezza formula_4 associata all'operatore formula_52 sullo stato formula_57. Poich\u00e9 i valori delle misure e quindi il valore medio di un operatore devono essere reali, in quanto sono quantit\u00e0 osservabili, questo fatto limita i possibili valori che l'osservabile pu\u00f2 assumere.\nSia dato uno stato:\ndove formula_63. Calcoliamo il valore di aspettazione di formula_4 su questo stato:\ndove tutti i termini della somma devono essere reali. Ora i primi due termini sono reali per definizione infatti formula_66 e formula_67 rappresentano la probabilit\u00e0 dei due coefficienti formula_68 e formula_69, allora uguagliando gli altri due termini ai loro coniugati:\nossia:\ncio\u00e8\ncio\u00e8 gli operatori lineari che rappresentano grandezze osservabili in meccanica quantistica devono essere operatori hermitiani. Solo in questo caso infatti il loro valore medio e i loro autovalori sono reali.\nPer determinare i possibili valori di un osservabile, dobbiamo determinare gli autovalori dell'operatore hermitiano corrispondente, cio\u00e8 risolvere l'equazione agli autovalori:\nQuesta equazione \u00e8 ben nota nell'algebra lineare, formula_11 rappresenta l'autovalore a cui corrispondono uno o pi\u00f9 autovettori formula_23; nel caso l'autovettore associato sia pi\u00f9 di uno, si dice che l'autovalore \u00e8 degenere. L'insieme degli autovalori formula_76 si chiama spettro e gli autovettori sono chiamati nel contesto della meccanica quantistica anche autostati di formula_4. Naturalmente esistono spettri discreti e spettri continui e anche spettri misti: casi notevoli in meccanica quantistica sono l'operatore posizione e l'operatore impulso che hanno spettro continuo.\nCaso continuo.\nTutte le considerazioni fatte per il caso discreto valgono nel caso continuo. L'equazione agli autovalori nel caso continuo diventa:\ndove abbiamo indicato con formula_79 l'operatore, con formula_80 l'autovalore continuo e con formula_81 l'autostato o autofunzione dell'operatore in funzione delle coordinate. Se \"f\" sono valori continui allora un generico vettore di stato pu\u00f2 essere sviluppato in termini di autostati di formula_79:\ndove si deve sostituire alla sommatoria l'integrale, formula_84 corrispondono ai coefficienti formula_85 del caso discreto. La sua interpretazione \u00e8 che la probabilit\u00e0 di trovare la particella tra il valore formula_80 e formula_87:\ne la normalizzazione deve seguire di conseguenza:\nIn effetti dobbiamo sempre assicurare che la funzione d'onda formula_90 sia normalizzata:\nLa normalizzazione degli autostati o delle autofunzioni di un operatore nel caso continuo \u00e8 pi\u00f9 delicata. Infatti sappiamo che i coefficienti formula_84 devono ricavarsi da:\nd'altra parte deve essere:\nper cui l'integrale tra parentesi deve essere tale da annullarsi quando formula_95, nello stesso tempo deve fornire formula_84 quando formula_97 e contemporaneamente assicurare la normalizzazione della funzione d'onda. Tale normalizzazione \u00e8 assicurata dalla funzione delta di Dirac che una funzione generalizzata:\nAlcune propriet\u00e0 fondamentali della funzione delta di Dirac sono:\noppure:\nQuesta funzione ha applicazioni tra le pi\u00f9 numerose e variegate. Un'importante applicazione in meccanica quantistica che si vedr\u00e0 \u00e8:\ne in tre dimensioni\nOsservabili compatibili.\nDue osservabili si dicono compatibili se gli operatori che le rappresentano hanno una base comune di autostati: infatti l'avere gli stessi autostati significa che esiste una base in cui le matrici dei coefficienti dei due operatori sono diagonali.\nQuindi, date due osservabili compatibili formula_4 e formula_104 e una base formata dai vettori formula_105, le rispettive equazioni agli autovalori sono:\nDal momento che due matrici diagonali commutano sempre, un'altra propriet\u00e0 delle osservabili compatibili \u00e8 il fatto che il commutatore tra i due rispettivi operatori \u00e8 nullo.\nVi \u00e8 infatti un teorema che afferma che la condizione necessaria affinch\u00e9 due operatori ammettano gli stessi autostati \u00e8 che essi commutino.\nLe osservabili non compatibili, dette talvolta \"complementari\", sono, al contrario, osservabili rappresentate da operatori che non commutano. In generale, qualunque coppia di osservabili generiche, che non siano nella relazione di essere \"compatibili\", non si possono misurare simultaneamente, se non a prezzo di indeterminazioni l'una tanto pi\u00f9 grande quant'\u00e8 pi\u00f9 piccola l'altra.\nIl principio di indeterminazione di Heisenberg.\nIl principio di indeterminazione di Heisenberg stabilisce che non \u00e8 possibile conoscere simultaneamente i valori di due osservabili non compatibili, e quantifica l'imprecisione di una loro misura simultanea.&lt;br&gt;\nFormulato da Werner Heisenberg nel 1927 per il caso di posizione e momento, il principio si applica a qualsiasi coppia di variabili canonicamente coniugate. Nelle formulazioni moderne della meccanica quantistica il principio non \u00e8 pi\u00f9 tale ma \u00e8 un teorema facilmente derivabile dai postulati.\nNel caso pi\u00f9 noto dell'indeterminazione fra posizione e momento si ha:\nDate due osservabili qualsiasi formula_4 e formula_104, il principio nella sua forma pi\u00f9 generale \u00e8"}
{"id": "125099", "revid": "1318658", "url": "https://it.wikipedia.org/wiki?curid=125099", "title": "Cella elettrochimica", "text": "Una cella elettrochimica \u00e8 un dispositivo in grado di convertire energia elettrica in energia chimica o energia chimica in energia elettrica. \u00c8 composta da due semielementi, chiamati anche \"semicelle\".\nDescrizione generale.\nQuesti semielementi sono tenuti separati da una membrana semipermeabile oppure sono contenuti in contenitori separati collegati da un ponte salino. Quando vengono opportunamente collegati per mezzo di un circuito elettrico esterno, gli elettroni prodotti dalla reazione di ossidazione che si svolge in un semielemento vengono trasferiti all'altro per dare luogo alla reazione di riduzione.\nUn semielemento \u00e8 generalmente composto da un elettrodo metallico immerso in una soluzione elettrolitica, costituita alcune volte dagli ioni dello stesso metallo e altre volte dagli ioni di un altro metallo; si hanno anche semielementi in cui la soluzione contiene forme ossidate e ridotte di ioni diversi dal materiale che costituisce l'elettrodo (che pu\u00f2 essere di grafite o di platino).\nL'elettrodo dove ha luogo la semireazione di ossidazione si chiama \"anodo\", quello dove avviene la riduzione \"catodo\". Dal punto di vista circuitale, una cella elettrochimica pu\u00f2 essere assimilata ad un bipolo.\nClassificazione.\nLe celle elettrochimiche vengono classificate in:"}
{"id": "125102", "revid": "1543377", "url": "https://it.wikipedia.org/wiki?curid=125102", "title": "Trillian (software)", "text": "Trillian \u00e8 un client multi-protocollo per Microsoft Windows, Mac OS X, Linux, Android, iOS e Blackberry OS creato da Cerulean Studios. Permette di collegarsi a molteplici protocolli di messaggistica istantanea da un solo client, o da un'interfaccia web apposita. Il software supporta un proprio protocollo proprietario, oltre a permettere la connessione ad altri protocolli come Facebook Messenger, Google Talk, ICQ, IRC, XMPP, Twitter, e ad account email tramite i protocolli POP3 e IMAP. Altri protocolli, come AIM, Linkedin, Skype, MSN Messenger e Yahoo! Messenger, erano disponibili in passato ma sono stati disattivati per cessazione del servizio o per il ritiro di una API pubblica.\n\u00c8 stato distribuito inizialmente il 1\u00ba giugno 2000 come client IRC freeware, la prima versione commerciale (Trillian Pro 1.0) fu pubblicata il 10 settembre 2002. La versione 2.0 di Trillian \u00e8 uscita il 9 settembre 2003. A partire da questa versione, la versione pro del programma supporta l'uso di plugin esterni. La versione 3.0 usc\u00ec il 18 dicembre 2004. La versione attuale \u00e8 la 6.1, rilasciata a partire da settembre 2017 per le varie piattaforme.\nIl programma prende il nome da Trillian, un personaggio di fantascienza in \"Guida galattica per gli autostoppisti\" di Douglas Adams."}
{"id": "125103", "revid": "1652134", "url": "https://it.wikipedia.org/wiki?curid=125103", "title": "Duccio Galimberti", "text": "Fu la figura pi\u00f9 importante della Resistenza in Piemonte. Medaglia d'Oro al Valor Militare e Medaglia d'oro della Resistenza, fu proclamato Eroe nazionale dal CLN piemontese.\nBiografia.\nFiglio di Tancredi (che era stato ministro delle Poste con Giuseppe Zanardelli e poi senatore fascista) e di Alice Schanzer, studiosa e poetessa di origini austriache, gli vennero imposti i nomi di Tancredi, Achille, Giuseppe, Olimpio, ma per tutta la vita sarebbe stato, appunto, Duccio. Dopo aver conseguito la laurea in Giurisprudenza a Torino, esercit\u00f2 l'attivit\u00e0 di avvocato e continu\u00f2 a svolgere studi inerenti a problemi giuridici. Divenne un valente penalista gi\u00e0 in giovane et\u00e0 e, nonostante la posizione del padre, non venne mai a compromessi con il fascismo. Quando giunse il momento della chiamata obbligatoria alle armi, decise di svolgere il servizio di leva come soldato semplice, perch\u00e9 per poter frequentare il corso di allievo ufficiale avrebbe dovuto iscriversi al partito fascista.\nMazziniano fervente, negli anni tra il 1940 e il 1943 tent\u00f2 di organizzare gli antifascisti cuneesi. Nel 1942 fu tra gli organizzatori del Partito d'Azione nella sua citt\u00e0, raccogliendo attorno a s\u00e9 personaggi di antiche convinzioni democratiche e un gruppo di giovani cresciuti nell'ambito delle organizzazioni universitarie fasciste e maturati agli ideali dell'antifascismo. Galimberti venne clamorosamente allo scoperto dopo la destituzione di Mussolini: il 26 luglio del 1943 si affacci\u00f2 alla finestra del suo studio che dava sulla piazza Vittorio (divenuta negli anni successivi piazza Galimberti in suo onore) e arring\u00f2 la folla. Intervenne la polizia e le persone che accorsero ad ascoltarlo vennero disperse a colpi di manganello. Nello stesso giorno parl\u00f2 in un comizio a Torino. Riferendosi al proclama del generale Badoglio grid\u00f2: \u00ab\"S\u00ec, la guerra continua fino alla cacciata dell'ultimo tedesco, fino alla scomparsa delle ultime vestigia del regime fascista!\"\u00bb. Queste frasi gli causarono subito un mandato di cattura delle autorit\u00e0 badogliane, che fu revocato soltanto tre settimane dopo.\nNella Resistenza.\nL'8 settembre lo Studio Galimberti a Cuneo si trasform\u00f2 in centro operativo per l'organizzazione della lotta armata popolare, dopo che Galimberti non riusc\u00ec a convincere il Comando militare di Cuneo a opporsi in armi all'avanzata dell'esercito tedesco che stava calando dal Brennero in tutta la penisola. Tre giorni dopo, Duccio, con Dante Livio Bianco e altri dieci amici si rec\u00f2 in Valle Gesso, dove costitu\u00ec il primo nucleo della banda partigiana \"Italia libera\" (analoga banda venne formata in Valle Grana da Giorgio Bocca, Benedetto Dalmastro ed altri amici di Duccio), dalla quale nacquero le Brigate Giustizia e Libert\u00e0. Duccio dimostr\u00f2 rilevanti capacit\u00e0 di organizzazione e conduzione della lotta partigiana. Egli si occupava, tra l'altro, del reclutamento di nuovi partigiani, vagliando la validit\u00e0 \"morale\" dei nuovi arrivati. Infatti era altissimo il rischio che fra loro si annidassero delle spie fasciste.\nDimostr\u00f2 inoltre una grande cultura politica e progettuale e, soprattutto, una grande umanit\u00e0. L'umanit\u00e0 di Galimberti traspariva dal suo tratto, dal suo sorriso, dalla sua saggezza e anche dal suo disagio di fronte alle crudelt\u00e0, quali erano le rappresaglie ritenute indispensabili sui tedeschi e i fascisti che avessero infierito sulla popolazione civile. Trasferitosi pi\u00f9 tardi in Valle Grana, alla frazione San Matteo, Galimberti impost\u00f2 il lavoro di organizzazione delle unit\u00e0 partigiane da cui sarebbero nate le Brigate Giustizia e Libert\u00e0 del Cuneese. Quando il 13 gennaio 1944 i tedeschi investirono in forze la posizione di San Matteo, furono contrastati dalla tattica elastica dei partigiani, i quali riuscirono a far fallire il loro piano.\nNel gennaio del 1944 Galimberti venne ferito durante un rastrellamento e curato sommariamente in una stalla di Rittana da una dottoressa ebrea e polacca, che era sfuggita ai nazisti e era riparata tra i partigiani. La gravit\u00e0 delle ferite lo costrinse ad andare all'Ospedale di Canale. Dopo un periodo di cure trascorso in un rifugio nelle Langhe, venne nominato comandante di tutte le formazioni Giustizia e Libert\u00e0 del Piemonte e loro rappresentante nel Comitato militare regionale. Nutrito di spirito europeista nell'accezione federalista, il 22 maggio 1944 sigl\u00f2 a Barcelonnette un patto di collaborazione e di amicizia con i \"maquisards\", partigiani francesi. Tratt\u00f2 inoltre l'unificazione e il coordinamento delle bande operanti in Valle d'Aosta. Si trasfer\u00ec a Torino, dove inizi\u00f2 ad esercitare l'incarico della direzione militare regionale. Galimberti cominci\u00f2 in tal modo un'opera incessante e rischiosissima di organizzazione, entrando a far parte del Comando regionale dei Corpo volontari della libert\u00e0.\nIn seguito ad una delazione, venne arrestato il 28 novembre 1944 in una panetteria di Torino, che era il recapito del Comando partigiano. I frenetici tentativi delle forze della Resistenza di operare uno scambio di prigionieri con i tedeschi furono inutili: Galimberti era una figura importantissima per i partigiani resistenti e, per i nazisti e i fascisti, una preda troppo ambita per lasciarla sfuggire. Quattro giorni pi\u00f9 tardi, nel pomeriggio del 2 dicembre, un gruppo di fascisti dell'Ufficio politico di Cuneo and\u00f2 a Torino per prelevarlo dal carcere. Fu trasportato nella caserma delle brigate nere di Cuneo: qui Galimberti venne sottoposto a interrogatorio e ridotto in fin di vita dalle sevizie, ma nonostante questo i fascisti non riuscirono ad ottenere alcuna informazione riguardante le formazioni partigiane della montagna cuneese.\nIl mattino del 3 dicembre la salma fu caricata su un camioncino e, trasportata nei pressi di Centallo, fu abbandonata ai margini di un campo dopo una finta fucilazione. In reazione, il 12 dicembre il comando militare partigiano del Piemonte dispose una rappresaglia \u2013 giudicata dallo storico Claudio Pavone \u00abparticolarmente dura\u00bb \u2013 emanando il seguente ordine: \u00abPassare per le armi 50 banditi delle brigate nere per vendicare la morte del comandante Tancredi Galimberti\u00bb.\nNella memoria collettiva.\nIn Galimberti si rinnova una qualit\u00e0 propria del patriottismo italiano: in lui, fervente mazziniano, operava uno spirito impregnato di amor di patria e aperto alle rivendicazioni di libert\u00e0 di tutti i popoli, uno spirito europeista, libero da odii e ambizioni nazionalistiche.\nLa lapide ad ignominia.\nPiero Calamandrei ha dedicato alla memoria di Duccio Galimberti la \"Lapide ad ignominia\", scritta in risposta ad Albert Kesselring, comandante delle truppe tedesche in Italia, condannato per crimini di guerra, che affermava invece di meritare un monumento.\nMuseo-casa Galimberti.\nLa casa e lo studio che furono della famiglia Galimberti sono oggi un museo, a seguito del lascito testamentario del fratello Carlo Enrico nel 1974. Esso espone oggetti, documenti, ricordi della famiglia e in particolare contiene una biblioteca di circa 20.000 volumi, riviste ed opuscoli prevalentemente appartenenti all'Ottocento e primi Novecento d'argomento giuridico, letterario, scientifico ed artistico, opere d'arte di pittori quali Lorenzo Delleani, Giacomo Grosso, Matteo Olivero e scultori come Leonardo Bistolfi e Henri Godet."}
{"id": "125112", "revid": "21880", "url": "https://it.wikipedia.org/wiki?curid=125112", "title": "Corifa", "text": ""}
{"id": "125113", "revid": "114864940", "url": "https://it.wikipedia.org/wiki?curid=125113", "title": "Monomero", "text": "Col termine monomero (dal greco \"una parte\") in chimica si definisce una molecola semplice dotata di gruppi funzionali tali da renderla in grado di combinarsi ricorsivamente con altre molecole (identiche a s\u00e9 o reattivamente complementari a s\u00e9) a formare macromolecole.\nPer estensione, il termine viene usato anche per identificare l'unit\u00e0 strutturale ripetitiva che forma un polimero (detta pi\u00f9 propriamente \"unit\u00e0 ripetitiva\" del polimero).\nIl processo di trasformazione del monomero a polimero si chiama polimerizzazione\nQuando i monomeri vengono utilizzati per produrre copolimeri, si utilizza pi\u00f9 precisamente il termine \"comonomero\".\nEsempi di monomeri.\nEsempi di monomero nel caso di polimerizzazioni per addizione possono essere:\nNel caso di polimerizzazioni per condensazione, alcuni esempi sono:"}
{"id": "125116", "revid": "84184", "url": "https://it.wikipedia.org/wiki?curid=125116", "title": "Storia del colonialismo in Asia", "text": "Dal XVI secolo, mercanti provenienti dall'Europa percorrono con sempre maggiore frequenza le rotte marittime asiatiche e progressivamente si stabiliscono sul continente: con l'occupazione di alcune citt\u00e0 costiere e successivamente con quella di regioni pi\u00f9 estese, prende avvio il colonialismo in Asia. Nell'ultimo quarto dell'Ottocento, il Giappone e gli Stati Uniti affiancano le potenze europee nella conquista di colonie: il processo si conclude nei decenni centrali del Novecento, quando gli stati asiatici soggetti alle potenze coloniali ottengono l'indipendenza.\nLa curiosit\u00e0 degli Europei per l'Asia si accentua con la diffusione dei resoconti dei viaggi di mercanti che percorrono la Via della seta in et\u00e0 medievale. Proseguendo idealmente la \"Reconquista\" e desiderose di allacciare rapporti diretti con i produttori di spezie, aggirando gli intermediari arabi e veneziani, la Corona portoghese e quella spagnola finanziano la ricerca di una rotta marittima verso l'Estremo Oriente: il tentativo della Spagna di raggiungere l'Asia navigando verso ovest porta alla scoperta delle Americhe nel 1492, mentre i Portoghesi, con Vasco da Gama, approdano in India nel 1498.\nNel Seicento, le Province Unite sostituiscono il Portogallo come prima potenza europea in Asia, soppiantate a loro volta dalla Francia e quindi dalla Gran Bretagna, che per tutto l'Ottocento dall'India contender\u00e0 l'egemonia sul continente asiatico alla Russia, impossessatasi della Siberia e delle steppe kazake. Raggiunte attraversando l'Oceano Pacifico, la Spagna occupa le Filippine dalla seconda met\u00e0 del Cinquecento al 1898, quando viene estromessa dagli Stati Uniti. La sconfitta dell'Impero Ottomano al termnine della Prima guerra mondiale, consente a Francia e Gran Bretagna di allargare la propria sfera di influenza nel Mondo arabo, rimasto indifferente ai progressi europei. Il confronto con gli occidentali, induce invece il Giappone ad avviare un rapido processo di modernizzazione, al termine del quale occupa la Corea, ampie porzioni della Cina e, durante la Seconda guerra mondiale, tutto il sud-est asiatico.\nLe ragioni che hanno permesso a pochi Paesi europei di impadronirsi dei grandi Stati asiatici, e pi\u00f9 in generale del mondo extraeuropeo a partire dal XVI secolo, sono ancora oggetto di dibattito e rappresentano uno dei principali quesiti a cui risponde la storia dell'economia.\nConquiste e annessioni.\nIndia.\nContemporaneamente all'affermasi dell'Impero Moghul, in India arrivarono i primi mercanti europei. Portoghesi, francesi e olandesi si limitano (sostenuti dai rispettivi stati e in rivalit\u00e0 fra loro) a costruire basi commerciali lungo la costa: le uniche eccezioni sono il controllo diretto, prima portoghese poi olandese, di Ceylon.\nGli inglesi si spingono anche verso l'interno: sconfiggono i Francesi nelle Guerre del Carnatic (dal 1746 al 1763) per l'India sud-orientale, combattono il Regno di Myosre (dal 1766 al 1799) conquistando l'India sud-occidentale e si scontrano con l'Impero Maratha (dal 1775 al 1819) per il controllo nell'India centro-settentrionale. Strumento della penetrazione \u00e8 la Compagnia Britannica delle Indie Orientali, che dal XVII secolo controlla i piccoli regni e i sultanati formalmente autonomi (molti dei quali preferiscono il dominio britannico a quello locale) nati dalla dissoluzione dell'Impero Moghul. Nel 1858, dopo i Moti indiani del 1857, la Compagnia viene sciolta e l'India, che fino a quel momento \u00e8 rimasta politicamente indipendente, diviene una colonia della corona britannica, il \"British Raj\", affidata al controllo di un governatore generale.\nCina.\nAll'inizio del XX secolo la Cina si trova in una situazione di semi-colonia. Conserva una formale autonomia, senza divenire esplicitamente colonia, perch\u00e9 le potenze dominanti sono pi\u00f9 di una, le quali da una parte sono rivali fra loro, ma d'altro canto hanno interessi comuni nel mantenere aperto il mercato cinese.\nLe principali potenze detengono il controllo su una citt\u00e0 portuale cinese ed estendono la propria influenza sul territorio circostante:\nLe altre potenze controllano singoli quartieri nelle principali citt\u00e0: le Concessioni straniere di Tientsin (dove si trova anche la Concessione italiana) e le Concessioni straniere di Shanghai.\nL'ingerenza \"coloniale\" in Cina inizia con le Guerre dell'oppio (la prima viene combattuta tra il 1839 e il 1842): grazie al facile successo militare, il Regno Unito costringe l'Impero cinese ad aprire i suoi mercati all'oppio e alle merci britanniche. Il sistema \u00e8 basato sui \"treaty ports\": porti aperti al traffico internazionale sulla base di trattati ineguali. L'imperatrice Cixi e la nobilt\u00e0 sono contrari alla modernizzazione e occidentalizzazione del paese, ma non sono in grado di opporsi agli invasori. Le tensioni interne generano la \"xenofoba\" Rivolta dei Boxer (1899-1901): la sua repressione da parte di una coalizione internazionale mette in evidenza ancora una volta la debolezza cinese. La vera e propria occupazione militare si ha solo nel periodo tra le due guerre, ad opera del Giappone.\nAsia centrale e Siberia.\nDecisa a emanciparsi dai suoi antichi dominatori (i khanati superstiti dell'Impero mongolo) e determinata a raggiungere i \u201cmari aperti\u201d, la Russia intraprende la conquista delle terre situate a est dei monti Urali. L'occidentalizzazione del Paese (intensificatasi con il sovrano Pietro il Grande, ma iniziata nel XVI secolo) fornisce gli strumenti necessari per prevalere sui popoli della Siberia e dell'Asia centrale. Nel 1648 l'esploratore Semen Deznev entra per primo nell'Oceano Pacifico navigando da nord, nel 1727 viene raggiunto il confine cinese (dove l'emporio di Kjachta apre i commerci con l'Impero Qing) e nel 1860 (dopo la Convenzione di Pechino) viene fondata Vladivostock, prossima al confine con la Corea. L'espansione russa in Asia centrale (dal XIX secolo viene annesso il Turkestan occidentale e sottomessi il Khanato di Khiva e di quello di Bukhara) impensierisce l'Impero britannico, che risponde mettendo sotto la propria influenza l'Afghanistan e sostenendo il Giappone nella guerra contro l'Impero degli zar.\nMedio Oriente.\nSe si esclude il ruolo della Francia in Siria all'indomani della Prima guerra mondiale, il colonialismo in Medio Oriente \u00e8 opera essenzialmente del Regno Unito. Dal primo Ottocento si intensifica la presenza navale britannica nelle acque del Golfo Persico. Intuendo il malcontendo arabo per il dominio turco-ottomano sulla regione, la Gran Bretagna si erge a protettrice dei piccoli emirati del Golfo, ottenendo in cambio l'esclusione dei suoi concorrenti europei dai mercati locali e la cessazione della secolare tratta araba di schiavi africani nell'Oceano Indiano. Un trattato del 1853 con gli emirati della \"Costa dei Pirati\" d\u00e0 vita alla federazione degli Stati della Tregua, protettorato britannico. Nel 1861, viene dichiarato il protettorato sul Bahrein. Un accordo di protezione viene concluso nel 1899 anche con lo Sceiccato del Kuwait. Nel 1915, con il trattato di Darin, il Sultanato del Neged, retto dai Sauditi, chiede e ottiene il sostegno britannico per contrastare il potere turco-ottomano che in due occasioni, prima alleato con l'Egitto, poi con i Rashidi, ha sconfitto i due precedenti regni sauditi, l'Emirato di Dir\u02bfiyya (nel 1818) e l'Emirato di Najd (nel 1887). Durante la Rivolta araba del 1916, la Gran Bretagna sostiene anche gli Hashemiti, desiderosi quanto i Sauditi di emanciparsi dal potere ottomano, fornendo armi e istruttori militari contro le forze turche. Terminata la Prima guerra mondiale, l'Impero ottomano sconfitto perde il proprio controllo sui territori arabi, che sono ormai in vista della loro indipendenza. La Societ\u00e0 delle Nazioni affida ai britannici l'amministrazione provvisoria della Mesopotamia (dal 1920 al 1932); il Regno Arabo di Siria, formatosi dopo il ritiro turco, viene invece diviso in due diversi mandati (assecondando gli Accordi Sykes-Picot): la parte settentrionale viene affidata alla Francia (Mandato francese della Siria e del Libano), la parte meridionale al Regno Unito (Mandato britannico della Palestina e della Transgiordania). Pi\u00f9 a sud, il Regno hascemita dell'Hegiaz viene conquistato dai Sauditi che con la sua annessione, riconosciuta dai britannici nel Trattato di Gedda del 1926, possono infine proclamare la nascita dell'Arabia Saudita.\nSud-est asiatico.\nI Portoghesi conquistano Malacca nel 1511 e proseguono verso est raggiungendo le Molucche, le agognate Isole delle spezie, stabilendosi attorno al Mare di Banda. Nel Settecento occupano la parte orientale di Timor (che conservano sino al 1975), mentre le altre posizioni vanno perse a vantaggio delle Province Unite, che nel 1602, con la Compagnia olandese delle Indie orientali, sono ormai presenti in forze nella regione. Il dominio olandese si allarga a Giava, Sumatra, Isole della Sonda e Celebes e viene mantenuto nonostante i ripetuti attacchi degli Inglesi, che hanno fortuna solo durante le Guerre napoleoniche. Al termine del conflitto, il Regno Unito trattiene solo i possedimenti della Penisola di Malacca, che dal 1826 vengono amministrati congiuntamente come Stabilimenti dello Stretto. Nei decenni successivi il Regno Unito allarga la propria sfera d'influenza al Borneo settentrionale (Protettorati su Sarawak, Brunei, Labuan e Sabah), mentre i Paesi Bassi al Borneo meridionale e alla parte occidentale della Nuova Guinea. Pi\u00f9 a nord, partendo dall'India, i britannici intraprendono la conquista della Birmania, parallelamente la Francia annette l'Indocina: il confine fra i due possedimenti viene fissato sul fiume Mekong, mentre il Siam, nel mezzo, conserva la sua indipendenza, ma viene spartito in due distinte zone d'influenza. Nel 1898, l'esplosione della \"USS Maine\" davanti alle coste cubane porta gli Stati Uniti in guerra con la Spagna, che in Estremo Oriente devo cedere le Filippine, conquistate nel 1565. Per tutto il Seicento, a Manila affluisce una parte dell'argento che la Spagna estrae nelle sue colonie amricane e invia con un convoglio attraverso il Pacifico (sul \"Galeone di Manila\"): l'argento viene utilizzato per pagare i prodotti acquistati in Estremo Oriente destinati al mercato europeo.\nGiappone.\nTemendo che il commercio con gli Europei, giunti nel Mar Giallo nel 1542, possa turbare gli equilibri interni faticosamente raggiunti dopo l'instabilit\u00e0 dei periodo Sengoku, lo shogunato Tokugawa decide, nel 1638, per la chiusura dei porti ai mercanti stranieri; le rare informazioni sul mondo esterno filtrano dalla stazione commerciale olandese di Dejima, nel porto di Nagasaki. In Giappone, nei due secoli successivi, si manifestano allora due opposte tendenze: da un lato chi vorrebbe rifiutare ogni novit\u00e0 portata dagli occidentali, dall'altro chi vorrebbe adottarne le tecniche (\u2192 \"Rangaku\"). Nel 1854 le \"navi nere\" del commodoro statunitense Matthew Perry costringono il Paese a sottoscrivere la Convenzione di Kanagawa, un trattato ineguale simile a quelli imposti dagli occidentali alla Cina. Il potere dello Sh\u014dgun ne esce indebolito e un gruppo di decisi riformatori si raccoglie dietro la figura del giovane imperatore Mutsuhito: prende allora forma il Rinnovamento Meiji, che esautora lo shogun e ricostruisce il potere imperiale, riuscendo nell'importazione della rivoluzione industriale dall'Europa e nell'introduzione di audaci riforme sociali (fine del potere dei samurai e dei daimy\u014d, abbigliamento occidentale e scolarit\u00e0 obbligatoria). \nLa costruzione di una moderna flotta da guerra, con l'aiuto britannico e francese, permette l'espansione del Giappone nei Paesi vicini: una vittoria sulla Cina nel 1895 porta all'annessione di Taiwan, quella sulla Russia nel 1905 consente di estendere l'influenza alla Corea e alla Manciuria, l'intervento nella Prima guerra mondiale a fianco dell'Intesa consente di ottenere dalla Societ\u00e0 delle Nazioni il mandato fiduciario sulle Isole del Pacifico appartenute all'Impero coloniale tedesco. Dal 1930 il sistema degenera in un militarismo spietato e brutale: crimini di guerra vengono perpetrati ai danni dalla popolazione civile coreana e cinese. Con un'offensiva nel Sud-est asiatico vengono sconfitte singolarmente tutte le potenza coloniali: gli americani vengono cacciati dalle Filippine, i britannici dalla Malesia e dalla Birmania, i francesi dall'Indocina, gli olandesi dall'Indonesia e un raid aereo giunge a bombardare Darwin, in Australia.\nIntegrazione economica.\nLa principale conseguenza del colonialismo delle potenze dell'Europa in Asia \u00e8 la progressiva integrazione dell'economia dei due continenti. Tra i maggiori storici della modernit\u00e0 (come Fernand Braudel, Pierre Chaunu e Carlo Maria Cipolla) vi \u00e8 consenso nell'affermare che la bilancia commerciale europea con le economia asiatiche rimane a lungo deficitaria: le merci acquistate in India, in Cina e nelle Molucche vengono pagate con l'argento e non vengono scambiate con manufatti artigianali europei. L'argento che affluisce in Asia proviene soprattutto dall'America spagnola: giunto in Europa attraverso la Spagna, viene coniato e riesportato in Estremo Oriente. Solo dopo la rivoluzione industriale, nel XIX secolo, gli stati europei attivi sui mercati asiatici dispongono di beni concorrenziali con quelli locali: a quel punto l'Asia (in particolare Cina e India) diviene soprattutto uno sbocco commerciale per i prodotti finiti. Gli storici dell'economia mettono per\u00f2 in guardia dal sopravvalutare l'importanza dei mercati asiatici per lo sviluppo industriale dell'Europa occidentale: secondo Paul Bairoch per tutto l'Ottocento e nel primo terzo del Novecento, le colonie assorbono infatti meno di un decimo del totale delle esportazioni dell'Europa e degli Stati Uniti.\nInfluenza culturale sull'Europa.\nL'incontro con l'Asia porta nuovi elementi nella cultura europea. Nell'Ottocento, ai tradizionali curricula universitari europei, si aggiunge lo studio dell'Oriente. Dopo l'egittologia (nata al seguito della spedizione di Bonaparte in Egitto tra il 1798 e il 1803), prende forma l'archeologia orientale: lo studio delle civilt\u00e0 mesopotamiche permette agli europei di formulare le prime ipotesi relativa alla nascita dell'agricoltura e alla nascita della scrittura. Si approfondisce inoltre lo studio delle lingue orientali. Parallelamente, l'arte europea trova gusto nella rappresentazione di paesaggi esotici (con la corrente pittorica dell'orientalismo), nella rielaborazione dei motivi figurativi giapponesi (\u2192 giapponismo) e nell'imitazione dei prodotti artigianali cinesi (\u2192 cineserie); si fanno largo nuovi temi e ambientazioni anche nelle opere liriche (come in \"Madama Butterfly\" o in \"Turandot\" di Giacomo Puccini)."}
{"id": "125119", "revid": "767487", "url": "https://it.wikipedia.org/wiki?curid=125119", "title": "La terra dei morti viventi", "text": "La terra dei morti viventi (\"Land of the Dead\") \u00e8 un film del 2005, diretto da George A. Romero. \u00c8 un film horror, quarto capitolo che ha ampliato la serie sui morti viventi del regista.\nRomero nei suoi film sugli zombie ha sempre voluto ritrarre in maniera critica la realt\u00e0 socio-politica americana: ne \"La terra dei morti viventi\" \u00e8 messo in discussione il diritto di sopraffazione sui popoli pi\u00f9 poveri, dell'aggressione verso i diversi, della lotta al terrorismo e del principio di globalizzazione.\nTrama.\nA seguito di una massiccia invasione di zombie, la societ\u00e0 umana \u00e8 completamente collassata e i morti viventi camminano per l'intero pianeta. I sopravvissuti si sono organizzati in citt\u00e0 fortificate sparse per gli Stati Uniti. Una di queste \u00e8 Pittsburgh, circondata su due lati da fiumi e sul terzo da una recinzione elettrica pesantemente sorvegliata. Dietro le mura, per\u00f2, la citt\u00e0 \u00e8 un santuario con i ricchi e i potenti che vivono in un lussuoso grattacielo chiamato \"Fiddler's Green\", mentre il resto della popolazione sussiste nello squallore.\nIl sovrano della fortezza, Paul Kaufman, ha sponsorizzato il \"Dead Reckoning\", un veicolo armato corazzato che pu\u00f2 viaggiare attraverso le zone infestate da zombie con facilit\u00e0, e tale mezzo \u00e8 usato da una squadra di esploratori che viaggiano per il paesaggio post-apocalittico con lo scopo di recuperare medicinali e viveri per i sopravvissuti. Durante l'ultima nottata, sotto il comando di Riley Denbo, il progettista e collaudatore del Dead Reckoning che ha intenzione di ritirarsi, lui e il suo gruppo notano che diversi morti viventi continuano a condurre i loro lavori e routine quotidiane che svolgevano quando erano ancora vivi. Uno di questi, il benzinaio Big Daddy, inizia anche a sviluppare il senso di comprensione e l'apprendimento osservando i comportamenti della squadra di Riley. Al termine di un'altra operazione di recupero nel quale la squadra del Dead Reckoning massacra vari zombie, Big Daddy si mette a marciare furioso verso la citt\u00e0 con l'intenzione di vendicarsi.\nTornato alla fortezza, Riley scopre che l'uomo che gli ha venduto la macchina, il nano Chihuahua, sta mettendo in ballo la vita della prostituta Slack rinchiudendola in una recinzione con due zombie in cattivit\u00e0 per fare scommesse. Nella sparatoria che segue, Riley salva la vita a Slack eliminando i due morti viventi mentre Chihuahua, tentando di fuggire, viene colpito in testa da una fucilata sparata da Charlie Houx, il braccio destro di Riley. Riley, Charlie e Slack vengono arrestati e in cella Slack spiega di essere stata abbandonata per ordine di Kaufman, il quale ha scoperto che lei lavorava con Mulligan, un collega di Riley che sta organizzando una ribellione tra i civili.\nNel frattempo, l'impavido Cholo DeMora, il vice-comandante del Dead Reckoning, viene a sapere che non otterr\u00e0 il suo appartamento al Fiddler's Green nonostante gli anni di servizio per Kaufman che ha dedicato. Dopo essere stato respinto da Kaufman in persona e addirittura sfuggito al suo tentato omicidio ordinato dal tiranno, Cholo sequestra il Dead Reckoning con i suoi colleghi Pretty Boy, Mouse, Anchor e Foxy. Quando lo zombie Big Daddy, che sta guidando un esercito di morti viventi, assale la recinzione di sicurezza, Cholo e il suo gruppo decide di non intervenire e fuggono a bordo del Dead Reckoning. Kaufman libera Slack, Charlie e Riley dando loro il compito di andare fuori a recuperare il Dead Reckoning. Per rendere la missione pi\u00f9 efficace, Kaufman aggiunge i mercenari Manolete, Monica \"Motown\" e Pillsbury al gruppo di Riley.\nCholo richiede a Kaufman di portare cinque milioni di dollari su una barca entro due ore o altrimenti avrebbe distrutto Fiddler's Green con i missili del Dead Reckoning. Mouse viene lasciato al molo per attendere l'arrivo dei soldi, ma la barca non arriva e Mouse viene infine divorato dagli zombie di Big Daddy, che nel frattempo ha raggiunto il fiume e lo attraversa camminando sul fondo con il suo esercito di morti viventi e riemergono sull'altra sponda per continuare la marcia verso la citt\u00e0. Intanto, durante la ricerca, Manolete viene morso da uno zombie e quindi Slack lo elimina, consapevole che sarebbe stata solo una questione di ore prima che si trasformasse.\nGiunto al Dead Reckoning, quando Cholo si sta preparando per abbattere Fiddler's Green, Riley escogita un piano per avvicinarsi da solo. Contro gli ordini di Riley, Charlie, Slack e Pillsbury lo seguono, mentre Motown viene abbandonata per via della sua fedelt\u00e0 a Kaufman. Sapendo che sono giunti per conto di Kaufman, Cholo tiene Riley e Charlie sotto tiro. Prima che Slack e Pillsbury siano in grado di reagire, la vendicativa Motown li raggiunge e apre il fuoco nel tentativo di uccidere Riley e Cholo, ma viene divorata da uno zombie. Con questa distrazione, Riley de-attiva i sistemi delle armi del Dead Reckoning e permette a Cholo di proseguire per un avamposto a Cleveland anzich\u00e9 arrestarlo. Sulla strada, per\u00f2, Cholo viene infetto da un morto vivente, ma invece di farsi abbattere da Foxy, decide di usare il tempo che gli rimane per tornare in citt\u00e0 e uccidere Kaufman.\nL'esercito di zombie di Big Daddy invade infine la fortezza degli umani, iniziando a seminare panico e caos nella confusione generale. Fiddler's Green viene evacuato e Kaufman pianifica di fuggire in barca infischiandosene degli altri. Nel parcheggio sotterraneo, per\u00f2, Kaufman viene raggiunto da Big Daddy, che gli spruzza del carburante all'interno della sua limousine per poi allontanarsi. Con Big Daddy fuori di vista, Kaufman esce dall'automobile per andarsene a piedi, ma viene assalito da Cholo, che ormai \u00e8 diventato uno zombie. Durante lo scontro, Big Daddy torna al percheggio e fa rotolare un tizzone ardente che incendia il carburante facendo esplodere la macchina e uccidendo entrambi.\nRiley e il suo gruppo giungono troppo tardi e osservano impotenti i ricchi intrappolati senza via di fuga per via della recinzione elettrica venire divorati vivi dagli zombie. Per porre fine al massacro, Riley ordina di fare saltare tutto in aria con i missili del Dead Reckoning. Poco dopo che gli zombie se ne sono andati, si mostra un gruppo di superstiti e della ribellione che hanno seguito Mulligan, il quale inizia a fare progetti per ricostruire meglio la citt\u00e0 e renderla un posto dove tutti potranno vivere in pace. Nel finale Riley e il suo gruppo partono sul Dead Reckoning per andare in Canada.\nProduzione.\nCamei.\nTom Savini, il truccatore e responsabile degli effetti speciali dei precedenti episodi della saga, compie una breve apparizione nei panni di un motociclista (Blades) che gi\u00e0 aveva interpretato in \"Zombi\", stavolta per\u00f2 in forma di morto vivente. Lo si pu\u00f2 vedere durante l'assalto degli zombie al complesso residenziale Fiddler's Green, mentre afferra un ragazzo e lo squarta col suo machete.\nSimon Pegg e Edgar Wright, autori del film \"L'alba dei morti dementi\", sono stati invitati da Romero per interpretare in un cameo la parte dei due zombie usati per fare \"foto ricordo\". In tal modo il regista ha voluto pubblicamente dimostrare il suo apprezzamento per l'opera dei due cineasti inglesi, fortemente ispirata dai film di Romero.\nDistribuzione.\nData di uscita.\nIl film \u00e8 uscito prima nel festival del cinema mentre negli altri paesi \u00e8 uscito:\nAccoglienza.\nIncassi.\nil budget del film \u00e8 di 19 milioni di dollari mentre l'incasso totale \u00e8 di 46.800.000 dollari.\nAltri media.\nVideogiochi.\nIl 18 ottobre 2005 \u00e8 stato pubblicato un videogioco dal titolo \"\", uno sparatutto in prima persona che rappresenta un prequel alla trama del film."}
{"id": "125120", "revid": "436907", "url": "https://it.wikipedia.org/wiki?curid=125120", "title": "Once in a LIVEtime", "text": "Once in a LIVEtime \u00e8 il secondo album dal vivo del gruppo musicale statunitense Dream Theater, pubblicato il 28 ottobre 1998 dalla East West Records.\nDescrizione.\nContiene gran parte del concerto tenuto dal gruppo verso la fine di giugno 1998 al Bataclan di Parigi.\nTracce.\nMusiche dei Dream Theater, eccetto dove indicato."}
{"id": "125121", "revid": "125074064", "url": "https://it.wikipedia.org/wiki?curid=125121", "title": "Organisation arm\u00e9e secr\u00e8te", "text": "L'Organisation de l'arm\u00e9e secr\u00e8te (OAS) era un'organizzazione paramilitare clandestina francese, attiva durante la guerra d'Algeria.\nCreata il 20 gennaio 1961, dopo un incontro a Madrid da Jean-Jacques Susini e Pierre Lagaillarde, oper\u00f2 fino all'anno successivo in Algeria e anche nella Francia metropolitana. La sigla OAS, il cui slogan era \"L'Alg\u00e9rie fran\u00e7aise\", comparve la prima volta sui muri di Algeri il 16 marzo 1961. L'organizzazione attu\u00f2 numerosi attacchi terroristici, fra cui attentati dinamitardi e assassinii, nel tentativo di impedire il conseguimento dell'indipendenza dell'Algeria e la sua liberazione dal dominio coloniale francese. Tra il maggio 1961 ed il settembre 1962 l'OAS uccise 2.700 persone, di cui 2.400 algerini.\nStoria.\nL'organizzazione raggruppava i fautori del mantenimento della presenza coloniale francese in Algeria e i veterani della guerra gi\u00e0 perduta in Indocina nel 1954. Susini stesso era un francese nato in Algeria, convinto che un fronte di resistenza civile dovesse affiancare i generali ribelli.\nAll'indomani del putsch militare di Algeri (aprile 1961), l'organizzazione fu presa in mano dal generale Raoul Salan, e perpetr\u00f2 sia in Francia sia in Algeria numerosissimi attentati ed assassinii: alla fine di settembre 1961 si contavano pi\u00f9 di 1.000 attentati firmati dall'OAS, con 15 morti e 144 feriti. Le violenze si moltiplicarono nel febbraio del 1962 e poi al momento della firma degli \"accordi di \u00c9vian\" per il cessate il fuoco (18 marzo 1962): il 13 marzo l'OAS cerc\u00f2 di organizzare l'insurrezione dei coloni dal quartiere europeo di Bab El-Mandeb, e la repressione cost\u00f2 pi\u00f9 di 20 morti. Il 26 marzo, in una manifestazione di sostegno alla protesta dei Pieds-noirs, vi furono altri morti.\nIncurante del fatto che dal 19 marzo il Fronte di Liberazione Nazionale (FLN) algerino era diventato un partito legale e le azioni di repressione contro l'OAS cominciavano a essere coordinate tra l'esercito e la polizia, il CRS (\"Compagnie r\u00e9publicaine de s\u00e9curit\u00e9)\" corpo speciale antisommossa della polizia francese), l'organizzazione continu\u00f2 a opporsi con la violenza all'applicazione degli accordi di \u00c9vian, ancora convinta di riuscire a dissuadere i francesi d'Algeria dall'andarsene. Al momento dell'indipendenza i coloni in Algeria erano circa un milione, il 10% della popolazione totale, e molti di loro consideravano la rinuncia all'Algeria da parte della madrepatria un vero e proprio tradimento.\nProprio l'ondata terrorista e la constatazione della sua inutilit\u00e0 convinsero gli europei a partire e segnarono la sconfitta dell'OAS, la cui strategia non ebbe in definitiva alcuna influenza sulla soluzione prescelta per la decolonizzazione algerina, nonostante i colpi di coda rappresentati dai falliti attentati al presidente Charles de Gaulle. Infatti il presidente, in campagna elettorale, aveva garantito che l'Algeria sarebbe rimasta francese, per poi assumere la posizione opposta. L'OAS apr\u00ec la campagna che puntava direttamente al Capo dello Stato con l'attentato a Pont-sur-Seine dell'8 settembre 1961 e la chiuse con l'attentato di Petit-Clamart del 22 agosto 1962, anche se la fantasia letteraria arricch\u00ec la saga di un terzo attentato che avrebbe dovuto aver luogo nella piazza davanti alla Gare Montparnasse, che oggi si chiama \"Place du 18 Juin 1940\" (cos\u00ec nel romanzo \"Il giorno dello sciacallo\" di Frederick Forsyth).\nIl 17 giugno 1962 Susini firm\u00f2 un accordo di cessate il fuoco con il GPRA (il \"Gouvernement Provisiore de la R\u00e9publique Alg\u00e9rienne\"), braccio politico del Fronte di Liberazione Nazionale e negoziatore degli accordi di \u00c9vian, accordo che consent\u00ec a diversi aderenti all'OAS di fuggire. Molti di loro, contumaci in Francia, si rifugiarono nella Spagna di Franco; altri scelsero il Portogallo di Salazar, dove fra l'altro gli ex militari costituirono l'agenzia internazionale l'Aginter Press, implicata negli anni successivi nelle manovre delle destre eversive e stragiste di tutta Europa.\nIn Francia la vicenda si concluse con 44 condanne a morte, di cui solo 4 eseguite. Tutti i condannati superstiti, tra cui lo stesso Susini, ottennero nel 1968 l'amnistia generale da Charles de Gaulle."}
{"id": "125122", "revid": "125751219", "url": "https://it.wikipedia.org/wiki?curid=125122", "title": "Repubblica Socialista Federale di Jugoslavia", "text": "La Repubblica Socialista Federale di Jugoslavia (\"Socijalisti\u010dka Federativna Republika Jugoslavija\", SFRJ) fu la forma istituzionale assunta dalla Jugoslavia dal 1945 al 1992, anno della sua dissoluzione a seguito delle guerre jugoslave: in ambito locale ci si riferisce anche come \u00ab\"Druga Jugoslavija\"\u00bb (\u00abSeconda Iugoslavia\u00bb) o anche \u00ab\"Biv\u0161a Jugoslavija\"\u00bb (\u00abEx Iugoslavia\u00bb).\nConfinava a nord con l'Austria e l'Ungheria, a est con la Romania e la Bulgaria, a sud con l'Albania e la Grecia e ad ovest con l'Italia e il mare Adriatico. Durante la Guerra fredda fu un importante membro dei paesi non allineati.\nStoria.\nNella Jugoslavia (Jugoslavija, Terra degli Slavi del sud, \u0408\u0443\u0433\u043e\u0441\u043b\u0430\u0432\u0438\u0458\u0430) antica si parlavano varie lingue: il serbo-croato (includendo con questa denominazione la lingua parlata in Croazia, Serbia, Bosnia ed Erzegovina, Montenegro), lo sloveno, il macedone (lingua resa ufficiale nel 1945), l'ungherese (maggioritaria in gran parte della Voivodina e lungo le zone di confine con l'Ungheria di Serbia, Croazia e Slovenia), l'albanese nel Kosovo, l'italiano (Istria, Fiume, Dalmazia), oltre ad altri dialetti albanesi, turchi, slovacchi, rumeni (Istrorumeno) e veneti.\nLa Jugoslavia univa diverse realt\u00e0 storiche, culturali e religiose dei suoi singoli Stati federali. La Slovenia e la Croazia avevano per lungo tempo sub\u00ecto la dominazione austro-ungarica e con essa facevano parte della cultura occidentale cristiano-cattolica quindi usavano l'alfabeto latino. La Serbia, Montenegro e Macedonia invece avevano sub\u00ecto fin dopo il 1389, a seguito della disfatta di Kosovo Polje contro i turchi, la dominazione turca e appartenevano all'area orientale cristiano-ortodossa quindi usavano l'alfabeto cirillico. La Bosnia aveva una situazione ancora pi\u00f9 complessa: aveva sub\u00ecto varie dominazioni che avevano fatto s\u00ec che all'interno di questo Stato si ritrovassero serbi (ortodossi), croati (cattolici), bosgnacchi (musulmani) e una piccola comunit\u00e0 ebraica sefardita, reduce di quegli ebrei che dopo la reconquista spagnola dovettero abbandonare la Spagna e trovarono rifugio solo in Bosnia. In questa repubblica quindi trovavano posto almeno quattro religioni (cattolica, ortodossa, musulmana ed ebraica) e quattro alfabeti (latino, cirillico, arabo ed ebraico).\nLa Jugoslavia non fece parte del Patto di Varsavia e attu\u00f2 una forma particolare di socialismo fondato sull'autogestione dei lavoratori.\nLa Repubblica venne per la prima volta proclamata il 29 novembre 1943 come risultato della seconda riunione dell'AVNOJ, Consiglio Antifascista di Liberazione Popolare della Jugoslavia, tenutasi a Jajce in Bosnia-Erzegovina, in piena Seconda guerra mondiale. Le pressioni degli Alleati portarono nel 1944 all'Accordo Tito-\u0160uba\u0161i\u0107 con le autorit\u00e0 in esilio del vecchio Regno di Jugoslavia, sulla base del quale ogni decisione sulla forma di Stato venne sospesa coniando il nome transitorio e neutro di Jugoslavia Democratica Federale (\"Demokratska Federativna Jugoslavija\", DFJ) col quale le autorit\u00e0 dell'AVNOJ si insediarono nella Belgrado appena liberata dai partigiani dell'Esercito Popolare di Liberazione insieme alle truppe dell'Armata Rossa.\nAppena terminata la guerra nel 1945, vennero indette elezioni influenzate dall'effettivo potere comunista sul paese, in seguito alle quali l'Assemblea costituente proclam\u00f2 formalmente la Repubblica Federativa Popolare di Jugoslavia (Federativna Narodna Republika Jugoslavija\", FNRJ), mentre fu nel 1963 che si arriv\u00f2 al nome definitivo (Repubblica Socialista Federale di Jugoslavia - Socijalisti\u010dka Federativna Republika Jugoslavija\", SFRJ), in corrispondenza della nuova Costituzione in senso presidenzialista ed esplicitamente socialista.\nIl suo primo Capo di Stato fu Ivan Ribar mentre il Maresciallo Tito divenne Primo Ministro. Nel 1953 Tito venne eletto presidente, carica che divenne a vita con la nuova Costituzione del 1974. Tito morir\u00e0 il 4 maggio del 1980 e \"capo di Stato collettivo\" divent\u00f2 la Presidenza della RSFJ composta da un rappresentante di ogni Repubblica e Provincia Autonoma (otto membri).\nCon la morte di Tito iniziarono a riemergere i nazionalismi, che erano stati precedentemente tenuti a bada mediante una rigorosa politica di equilibrio fra i poteri attribuiti ai popoli di Jugoslavia nonch\u00e9 con la repressione. Dopo che quattro delle sei Repubbliche Socialiste dichiararono l'indipendenza tra il 1991 e il 1992, la Federazione si dissolse. Il 27 aprile 1992 nacque la Repubblica Federale di Jugoslavia, formata dalle due restanti repubbliche della Serbia e del Montenegro; a causa dell'opposizione delle altre repubbliche ex-jugoslave nonch\u00e9 delle Nazioni Unite a riconoscere lo stato come successore della precedente Jugoslavia, nel 2003 il paese cambi\u00f2 nome in Unione Statale di Serbia e Montenegro. Nel 2006 infine il Montenegro, dopo regolare referendum, proclam\u00f2 la propria indipendenza e mise fine alla comunione con la Serbia. Nel 2008 il Kosovo, gi\u00e0 una provincia autonoma della Serbia, proclam\u00f2 unilateralmente la sua indipendenza, sul cui riconoscimento vi \u00e8 tuttora dissenso internazionale.\nL'ultimo Primo Ministro (il Presidente del Consiglio esecutivo federale) della RSFJ fu Ante Markovi\u0107, di nazionalit\u00e0 croata come il Presidente della Presidenza Stjepe Mesi\u0107, che rimase in carica fino al dicembre 1991, giusto in tempo per vedere lo Stato jugoslavo dissolversi, nonostante egli avesse cercato di attuare, invano, una politica che frenasse le secessioni.\nRepubbliche socialiste e province autonome.\nInternamente lo Stato era diviso in sei repubbliche socialiste e due province autonome che facevano parte della Repubblica Socialista di Serbia. La capitale federale era Belgrado.\nCon la costituzione del 1974, in seguito alle tensioni interne, dovute al nazionalismo dei croati e dei serbi, si previde il diritto per i \"popoli costitutivi\" (identificati con le Repubbliche) di staccarsi dalla Federazione. Tale diritto non era previsto per le minoranze (e di conseguenza per le province autonome).\nDissoluzione.\nIl 25 giugno 1991 dichiararono l'indipendenza la Slovenia, guidata dal leader del Partito Comunista Sloveno Milan Ku\u010dan, e la Croazia, guidata dal presidente dell'HDZ Franjo Tudjman, seguite dopo pochi mesi (l'8 settembre 1991) dalla Macedonia.\nIl 5 aprile 1992 la Bosnia ed Erzegovina dichiar\u00f2 la propria indipendenza a seguito di un referendum boicottato da gran parte della popolazione serba.\nA quel punto le due Repubbliche Socialiste rimaste, la Serbia e il Montenegro, diedero vita il 27 aprile alla Repubblica Federale di Jugoslavia, mettendo fine all'esperienza socialista.\nLa Slovenia e la Croazia si sono riconosciute reciprocamente il 26 giugno 1991. Nonostante l'invito dei capi di Stato della CEE a non procedere ad un riconoscimento separato, la Lituania (30 luglio 1991), l'Ucraina (11 dicembre 1991) e la Lettonia (14 dicembre 1991) riconoscono la Croazia. L'Islanda (per voce del suo ministro degli esteri J\u00f3n Baldvin Hannibalsson), l'Estonia (31 dicembre 1991) e quindi la Citt\u00e0 del Vaticano, l'Austria e la Germania procedono ad un riconoscimento unilaterale dei due nuovi Stati. Nel 1992 arriveranno i riconoscimenti della gran parte degli altri paesi del mondo.\nDal punto di vista del diritto internazionale, il riconoscimento della secessione venne giustificato con il principio wilsoniano di autodeterminazione dei popoli. Tale diritto venne applicato solo alle ex-repubbliche di Slovenia e Croazia, e non alle provincie di tali ex-repubbliche contrarie alla secessione: non ottennero mai il riconoscimento internazionale la Repubblica serba di Krajina o la Repubblica serba di Bosnia; ci\u00f2 bench\u00e9 le frontiere interne della federazione fossero fissate da una Costituzione ormai non pi\u00f9 in vigore.\nLa dissoluzione della Jugoslavia sfocer\u00e0 nelle guerre jugoslave che porteranno alla morte di circa 250.000 persone e alla pulizia etnica nel paese con centinaia di migliaia di persone cacciate dalle proprie terre.\nPopolazione.\nIl territorio jugoslavo era caratterizzato da una grandissima composizione etnica. Dopo la seconda guerra mondiale, il governo comunista riconobbe \"nazioni\" e \"nazionalit\u00e0\": le prime includevano i popoli di origine slava costitutivi della nazione (bosgnacchi, croati, macedoni, montenegrini, serbi e sloveni), le seconde tutti gli altri gruppi etnici indistintamente fossero essi slavi (come bulgari e slovacchi) o non slavi (come albanesi, italiani e ungheresi); vi era poi un generico gruppo indicato come \"jugoslavi\" comprendente tutti coloro che, per una ragione o per l'altra, rifiutavano l'appartenenza a una certa nazione o nazionalit\u00e0. In base alle nazioni la repubblica venne divisa in sei repubbliche federali (tra parentesi i gruppi etnici principali):\na 2011 census\nb Serbia proper+Vojvodina (no Kosovo)\nc 2013 census\nSicurezza.\nLa tutela della pubblica sicurezza e dell'ordine pubblico erano affidati alla polizia federale che prendeva il nome di milicija.\nLe attivit\u00e0 di controspionaggio e di repressione del dissenso erano svolte dalla Amministrazione per la sicurezza o di stato, comunemente conosciuta con l'acronimo di UDBA, divenuta famosa per numerosi omicidi e sequestri di persona compiuti all'estero a danno degli oppositori dello Stato jugoslavo.\nDifesa.\nLa particolare posizione sia geografica che politica della Jugoslavia spinse Tito a sviluppare fortemente le forze armate. La Jugoslavia era uno degli ultimi paesi della Cortina di Ferro, confinava con l'Italia che faceva parte della NATO. Allo stesso tempo non era ben vista dall'Unione Sovietica perch\u00e9 non faceva parte del Patto di Varsavia e mantenne sempre una politica distaccata dai vertici di Mosca. Nel 1948 Tito si rifiut\u00f2 infatti apertamente di sottomettersi agli ordini di Stalin ritagliandosi cos\u00ec uno spazio di primo piano sulla scena politica internazionale. La Jugoslavia divenne cos\u00ec il solo Stato comunista in Europa a non sottostare al volere sovietico. Nel 1968, quando le truppe sovietiche invasero Praga e la tensione crebbe enormemente, si pensava che anche la Jugoslavia potesse essere invasa dai sovietici, cos\u00ec da piegarla al volere di Mosca. Tuttavia cos\u00ec non fu e in questo modo le forze armate della Jugoslavia divennero tra le pi\u00f9 potenti d'Europa e del mondo, partecipando a diverse missioni internazionali per l'ONU.\nLe forze armate jugoslave erano riunite nella Armata Popolare di Jugoslavia che si divideva in tre corpi:\nEsisteva anche un quarto corpo chiamato Difesa Territoriale: questi era una specie di milizia locale che rispondeva soprattutto alla propria repubblica federale di appartenenza. Nata nel 1968, il suo compito era quello di difendere la repubblica federale di appartenenza da attacchi esterni con tattiche di guerriglia, ereditate dal movimento di resistenza partigiana.\nCultura.\nLetteratura.\nLa letteratura delle lingue della Repubblica Socialista Federativa di Jugoslavia conobbe un periodo florido caratterizzato da grandi scrittori quali Danilo Ki\u0161, Abdulah Sidran e Izet Sarajli\u0107. Fondamentali sono i contributi alla letteratura europea di Miroslav Krle\u017ea, Predrag Matvejevi\u0107 e di Ivo Andri\u0107, insignito del Nobel per la letteratura.\nMusica.\nDal punto di vista musicale la Jugoslavia rappresenta un caso interessante poich\u00e9, a differenza dei paesi della Cortina di ferro, limitati nell'espressivit\u00e0 artistica dalle restrizioni sovietiche, fu l'unico paese a subire le influenze del rock; a partire dagli anni '60 si svilupparono diversi gruppi rock dando vita al cosiddetto rock jugoslavo, apprezzato anche in occidente. Tra i gruppi pi\u00f9 famosi si ricordano Yu grupa, OKO, Divlje Jagode, Zabranjeno Pu\u0161enje, Bijelo Dugme."}
{"id": "125125", "revid": "100676", "url": "https://it.wikipedia.org/wiki?curid=125125", "title": "Trascrizione", "text": "La trascrizione \u00e8, in grafemica, l'operazione che consiste nel rappresentare i suoni di una lingua con il sistema di scrittura di una lingua diversa. Mira, dunque, a rappresentare (in modo pi\u00f9 o meno approssimativo) il sistema fonologico della lingua trascritta per un parlante che non conosca il sistema di scrittura di quella lingua e usi quindi il proprio in sostituzione o, in ambiente scientifico, per rappresentare in maniera univoca delle stringhe di foni e fonemi.\nUso e tipologie di trascrizione.\nNell'uso si ricorre a tipologie di trascrizione diverse, a seconda dello scopo e dell'ambiente in cui sono usate: alcune trascrizioni, meno precise, tendono a sfruttare le regole del sistema di scrittura della lingua di arrivo per riprodurre i suoni della lingua che si vuole trascrivere: per trascrivere una parola straniera che contiene il primo suono della parola \"sciame\", un italiano user\u00e0 il digramma \u27e8sc\u27e9 o il trigramma \u27e8sci\u27e9, mentre un anglofono sceglier\u00e0 \u27e8sh\u27e9, un tedesco \u27e8sch\u27e9, un francofono \u27e8ch\u27e9 e un polacco \u27e8sz\u27e9.\nAltre trascrizioni, invece, traspongono univocamente i suoni della lingua da trascrivere, indipendentemente dal sistema di scrittura della lingua di arrivo. Appartengono a questa categoria di trascrizioni gli standard della traslitterazione dall'arabo e dell'alfabeto internazionale per la traslitterazione del sanscrito. Si noti che questi due casi sono anche esempio dell'uso improprio del termine \"traslitterazione\" (nella quale, invece di considerare i suoni come nella trascrizione, si ha una conversione biunivoca da un sistema di scrittura in un altro).\nTrascrizione in linguistica.\nQuando il sistema di trascrizione \u00e8 usato in ambienti linguistici, si parla generalmente di trascrizione fonetica e di trascrizione fonemica. La prima rappresenta univocamente i foni di una lingua e, a seconda del numero di dettagli fonetici inclusi, pu\u00f2 essere \"stretta\", se presenta molti dettagli, o \"larga\", se ne presenta meno; la seconda (detta a anche \"trascrizione fonologica\") trascrive i fonemi (in caso di allofoni, quindi, non viene segnata alcuna differenza). Per queste trascrizioni, il sistema di scrittura pi\u00f9 diffuso \u00e8 l'Alfabeto fonetico internazionale. Un terzo tipo di trascrizione \u00e8 quella grafemica: questa segnala i grafemi stessi, invece dei suoni che questi rappresentano.\nPer queste trascrizioni si ricorre alle seguenti convenzioni:\nRomanizzazione.\nViene detto romanizzazione (o latinizzazione) un sistema di trascrizione da una scrittura in alfabeto non latino (come il cirillico, l'arabo, la devan\u00e0gari etc...) ad una scrittura in alfabeto latino. Questi sistemi di trascrizione hanno spesso un insieme di norme ufficiali nazionali o internazionali (norme ISO). Si parla di romanizzazione anche per la trascrizione delle lingue logografiche (come il cinese o il giapponese); processo, questo, che viene spesso indicato, erroneamente, come traslitterazione, in cui, invece di considerare i suoni, come nella trascrizione, si considerano i segni alfabetici, per passare da un sistema di scrittura ad un altro.\nArabo.\nTra le diverse traslitterazioni usate nei paesi non-arabofoni, la seguente \u00e8 quella \"scientifica\", suggerita in un Congresso Internazionale degli Orientalisti svoltosi a Roma nel 1938:\nA - \ufe8d ; B - \ufe8f ; T - \ufe95 ; TH - \ufe99 ; J (\u011e) - \ufe9d ; H (\u1e24) - \ufea1 ; KH - \ufea5 ; D - \ufea9 ; DH - \ufeab ; R - \ufead ; Z - \ufeaf ; S - \ufeb1 ; SH (\u0160) - \ufeb5 ; Sad (\u1e62) - \ufeb9 ; Dad (\u1e0c) - \ufebd ; Ta enfatica (\u1e6c) - \ufec1 ; Za enfatica (\u1e92) - \ufec5 ; \u02bfAyn (\u02bf) - \ufec9 ; GH (\u0120) - \ufecd ; F - \ufed1 ; Q - \ufed5 ; K - \ufed9 ; L - \ufedd ; M - \ufee1 ; N - \ufee5 ; Ha hafifa (h) - \ufee9 ; W - \ufeed ; Y - \ufef1 . La \"hamza\" \u00e8 traslitterata \u02be .\nGli allungamenti vocalici sono per la \"fatha\" \u0101/\u0100; per la \"kasra\" \u012b/\u012a e per la \"damma\" \u016b/\u016a.\nCirillico.\nLa norma internazionale di trascrizione del russo \u00e8 la traslitterazione scientifica. La traslitterazione invece ha il numero ISO 9: in quest'ultima versione (1995), questo sistema fa corrispondere a ciascun carattere cirillico un carattere latino unico, ci\u00f2 che rende le traslitterazioni perfettamente reversibili senza la minima ambiguit\u00e0.\nPer dare un esempio semplice della differenza fra traslitterazione e trascrizione, si prenda il nome \"\u0413\u043e\u0440\u0431\u0430\u0447\u0451\u0432\"; questo dovr\u00e0 essere traslitterato \"Gorba\u010d\u00ebv\" secondo la norma ISO 9 (ad un carattere corrisponde un solo carattere: ad ogni \"\u010d\" deve corrispondere un \"\u0447\" e inversamente), ma potr\u00e0 essere trascritto \"Gorbatchof\", \"Gorbachof\" o ancora \"Gorbatschow\", secondo la lingua del trascrittore) un'equivalenza fonetica approssimativa che tiene conto degli usi della lingua bersaglio, in questo caso rispettivamente il francese, l'inglese e tedesco).\nGreco.\nIn effetti, l'alfabeto greco antico \u00e8 relativamente poco ambiguo (ad un grafema corrisponde quasi sempre una sola interpretazione fonetica) e le differenze tra trascrizione e traslitterazione saranno molto ridotte. Eppure la trascrizione del greco antico paradossalmente non \u00e8 regolata da una norma internazionalmente condivisa, in quanto normalmente l'alfabeto greco \u00e8 destinato a chi lo sappia gi\u00e0 leggere senza bisogno di trascrizioni in altri alfabeti: di conseguenza la trascrizione che ne deriva \u00e8 normalmente adattata alle abitudini fonetiche della lingua dei trascrittori. Per esempio, \u03b3\u03bd\u1ff6\u03b8\u03b9 \u03c3\u03b5\u03b1\u03c5\u03c4\u03cc\u03bd potr\u00e0 essere trascritto \"gnothi seauton\" (in caso di trascrizione va ricordato per\u00f2 che in greco antico la /\u03b3/ era pronunciata \"[g] di gatto\" in tutte le posizioni) e traslitterato \"gn\u00f4thi seaut\u00f3n\" (o \"gnthi seaut\u00f3n\"). La traslitterazione inserir\u00e0 soltanto gli accenti (e le quantit\u00e0 vocaliche). \u00c8 possibile ritrovare facilmente l'originale anche a partire da una trascrizione meno rigida.\nIl greco moderno, tuttavia, \u00e8 molto pi\u00f9 difficile da trattare. In effetti la pronuncia del greco si \u00e8 notevolmente modificata nel tempo rispetto alla fase pi\u00f9 antica, divergendo sempre pi\u00f9 dalla grafia.\nUna delle modificazioni maggiori \u00e8 lo iotacismo, fenomeno per il quale sono oggi confluiti nell'unica pronuncia [i] ben tre fonemi e tre dittonghi differenti (con pronuncia originaria: \u03b9 ~, \u03b7 , \u03c5 ~, \u03b5\u03b9 ~-, \u03bf\u03b9 -, \u03c5\u03b9 -) che, in greco antico, non erano affatto confusi. Allo stesso modo, \u03b5 e \u03b1\u03b9 si pronunciano entrambi [e], mentre \u03bf et \u03c9 valgono entrambi [o]. Cos\u00ec, la traslitterazione e la trascrizione saranno talora molto lontane (fatto che indica un'ortografia complessa: in effetti, non \u00e8 possibile notare direttamente, all'ascolto, una parola greca senza conoscerne la grafia).\nEcco un esempio concreto. Si rende il verso seguente dell'Odysseus Elytis:\nUna trascrizione (fonetica e con gli accenti) possibile sarebbe \"stin archj\u00e9a ek\u00edni th\u00e1lasa pou eghn\u00f3riza\". Si contano quattro [i], scritti \u03b7, \u03b5\u03b9 e \u03b9, due [e], scritti \u03b1\u03b9 e \u03b5. Se si pu\u00f2 proporre una traslitterazione, che permetterebbe di riconoscere il testo originale, \u00e8 necessario distinguere queste grafie. Si potrebbe per esempio adottare la traslitterazione del greco antico: \"st\u0113n archa\u00eda eke\u00edn\u0113 th\u00e1lassa pou egn\u014driza\", che sar\u00e0 molto lontana dalla trascrizione e richieder\u00e0 al lettore di conoscere delle regole di lettura meno intuitive.\nIl problema si pone quindi per i nomi propri attuali: bisogna scegliere la trascrizione o la traslitterazione? Per esempio, \u0393\u03b9\u03ac\u03bd\u03bd\u03b7\u03c2 \u0391\u03bb\u03b5\u03c5\u03c1\u03ac\u03c2 si traslittera \"Gi\u00e1nn\u0113s Aleur\u00e1s\" ma si trascrive \"J\u00e1nnis Alevr\u00e1s\". Peggio, \u0392\u03b1\u03c3\u03af\u03bb\u03b7\u03c2 \u039a\u03bf\u03bd\u03c4\u03bf\u03b3\u03b9\u03b1\u03bd\u03bd\u03cc\u03c0\u03bf\u03c5\u03bb\u03bf\u03c2 traslitterato sar\u00e0 \"Bas\u00edl\u0113s\", mentre trascritto sar\u00e0 \"Vas\u00edlis\". Quanto al patronimico, pu\u00f2 essere sorprendente constatare che si traslittera \"Kontogiann\u00f3poulos\" e si trascrive \"Kondojann\u00f3poulos\" (o \"Kondojannopoulos\").\nCinese.\nI sistemi principali di trascrizione dalla lingua cinese sono:\nCoreano.\nI sistemi principali di trascrizione dalla lingua coreana sono:\nThai.\nIl Sistema Generale Reale Thai di Trascrizione, chiamato anche RTGS, acronimo dell'inglese Royal Thai General System of Transcription, \u00e8 il sistema ufficiale di trascrizione adottato in Thailandia delle parole thailandesi nell'alfabeto latino ed \u00e8 stato pubblicato dall'Istituto Reale di Thailandia.\nViene usato ovunque in Thailandia, a partire dai cartelli stradali per finire alle pubblicazioni governative ufficiali. \u00c8 un sistema che rende solo un'idea approssimativa della reale pronuncia thai, dato che in tale lingua esistono lettere e suoni non presenti in quella latina. Oltre al sistema RTGS, in Thailandia vengono usati altri sistemi di trascrizione delle parole thai con lettere latine, e sono generalmente basati sul modo in cui queste ultime sono usate nella lingua inglese, ad esempio il verbo avere che si scrive \u0e21\u0e35, in RTGS viene trascritto \"mi\", ma usando un altro sistema si trova trascritto con il pi\u00f9 foneticamente fedele \"mee\" in cui il digramma \"ee\" viene pronunciato con una \"i\" lunga, come in \"Bruce Lee\" e come nella voce del verbo essere \"sii\".\nImprecisioni nelle trascrizioni.\nLa diffusione della scrittura tramite tastiere il cui layout non \u00e8 uniforme in tutte le lingue porta frequentemente a una sorta di traslitterazione imprecisa nel tentativo di rappresentare una parola straniera nella sua grafia d'origine. Quando l'alfabeto di partenza \u00e8 latino, questa traslitterazione si esegue solitamente tralasciando i segni diacritici e altri segni che non esistono nella lingua d'arrivo. Tale pratica, legata alle necessit\u00e0 divulgative dei mass media e alle limitazioni tipografiche dei diversi paesi ha tuttavia dato vita a pronunce che talora non hanno pi\u00f9 niente a che fare con la pronuncia della lingua di partenza.\nIl caso \u00e8 molto frequente con alfabeti latini modificati, come quello polacco. I caratteri estesi assenti dalle tastiere attuali sono semplicemente omessi, senza tuttavia adattarne l'ortografia nel modo in cui meglio renda la pronuncia reale. Cos\u00ec, il cognome di papa Giovanni Paolo II, (\"Wojty\u0142a\" con una \"elle barrata\" \u0142, pronunciata [w]) \u00e8 semplicemente scritto \"Wojtila\", con una \"elle\" normale. La pronuncia pi\u00f9 frequente, /v\u0254j'tila/, \u00e8 un compromesso abbastanza vicino alla pronuncia polacca /v\u0254j't\u026awa/ alla quale non manca che il valore reale di \"\u0142\" e il valore di [\u026a] pi\u00f9 vicino a /e/ che a /i/ italiano. La parola Walesa subisce lo stesso trattamento: il nome, scritto \"Lech Wa\u0142\u0119sa\" in polacco, si pronuncia in questa lingua /'l\u025bx va'w\u025b\u0303\u014bsa/. La scrittura \"Walesa\" e la pronuncia /va'le:za/ \u00e8 doppiamente erroneo. A differenza dell'italiano, che tende a mantenere le false traslitterazioni, in molte lingue non si esita a modificare la grafia dei nomi stranieri affinch\u00e9 essi siano letti nella maniera pi\u00f9 corretta.\nUn altro caso abbastanza frequente riguarda la lingua araba, per la quale esistono due grafemi e fonemi che rendono l'italiana \"c dura\" (\"k\u0101f\", traslitterata \"k\", e per il suo suono enfatizzato, \"q\u0101f\", traslitterata \"q\"). In quest'ultima evenienza non \u00e8 infrequente l'ipercorrettismo di apporre subito dopo una vocale \"u\", nel rispetto della lingua italiana ma non della realt\u00e0 fonetica dell'arabo. Classico esempio \u00e8 \"al-Quaida\" al posto del pi\u00f9 corretto \"al-Qaida\" (versione semplificata di \"al-Q\u0101\u02bfida\")."}
{"id": "125126", "revid": "599013", "url": "https://it.wikipedia.org/wiki?curid=125126", "title": "Trascrizione (disambigua)", "text": "Trascrizione \u00e8 l'operazione di trascrivere, il fatto di essere trascritto, la maniera in cui viene attuata tale operazione ed il risultato che si ottiene.\nIn molti casi significa eseguire una copia di un testo originale (un documento, un codice antico o un manoscritto), o di un discorso o dettatura nel campo del lavoro, usando una particolare attenzione ed usando calligrafia leggibile o supporti di stampa (macchina da scrivere, computer). La trascrizione nella sua forma pi\u00f9 semplice indica la rappresentazione scritta di un flusso vocale (ad esempio la trascrizione dei dialoghi di un film, o di un testo dettato da altri).\nPu\u00f2 avere applicazione in diversi ambiti:\nInformatica.\nTrascrizione dati \u2013 trasferimento dei dati tra diversi tipi di memoria (CD, floppy disc, hard disk) con eventuale modifica del formato, per soddisfare tale bisogna sono in vendita anche apparecchi chiamati trascrittori"}
{"id": "125129", "revid": "104458", "url": "https://it.wikipedia.org/wiki?curid=125129", "title": "Pisaurum", "text": ""}
{"id": "125130", "revid": "28592", "url": "https://it.wikipedia.org/wiki?curid=125130", "title": "Ariminum", "text": ""}
{"id": "125131", "revid": "104265", "url": "https://it.wikipedia.org/wiki?curid=125131", "title": "Guerra ispano-americana", "text": "La guerra ispano-americana fu combattuta nel 1898 tra gli Stati Uniti e la Spagna in merito alla questione cubana. Secondo alcuni studiosi il conflitto segn\u00f2 la nascita dell'imperialismo americano.\nAntefatti.\nDopo quattro secoli dall'inizio della colonizzazione dell'emisfero occidentale, verso la fine del XIX secolo, alla Spagna rimanevano ben pochi possessi coloniali, sparpagliati nel Pacifico, in Africa e nelle Antille. La maggior parte dei possedimenti dell'ex impero spagnolo aveva gi\u00e0 acquisito la loro indipendenza e molti altri territori sotto il controllo spagnolo puntavano ad acquisirla. Nelle Filippine e a Cuba operavano, gi\u00e0 dalla seconda met\u00e0 del XIX secolo, gruppi di guerriglieri indipendentisti.\nIl governo spagnolo non aveva n\u00e9 le risorse finanziarie n\u00e9 quelle militari per gestire queste rivolte e a Cuba decise quindi di spingere con la forza la popolazione ad allontanarsi dalle campagne e a riversarsi nelle citt\u00e0 e in apposite aree urbane fortificate, cercando di isolare i ribelli dalle loro fonti di sostegno logistico, situate proprio fra la popolazione contadina. In tali aree di \"concentramento e controllo\" della popolazione le condizioni di vita erano terribili e si stima vi abbiano avuto luogo in pochi mesi molte decine di migliaia di decessi, a causa delle precarie condizioni igieniche, sanitarie e alimentari.\nJos\u00e9 Mart\u00ed, in una lettera al suo amico Gonzalo de Quesada scritta il 14 dicembre 1889, mise in guardia sulla possibilit\u00e0 di un intervento statunitense: \"Sulla nostra terra, Gonzalo, grava un altro piano pi\u00f9 tenebroso [\u2026]: il diabolico piano di forzare l'isola, di farla piombare nella guerra per avere il pretesto per intervenirvi e con il credito di mediatore e garante, tenersela per s\u00e9\".\nNel 1898, nonostante la propria superiorit\u00e0 materiale, la Spagna si trovava sull'orlo di un abisso, sconfitta sul campo di battaglia dagli indipendentisti cubani. In una lettera al presidente statunitense William McKinley, datata 9 marzo 1898, l'ambasciatore Woodford, in servizio a Madrid, afferm\u00f2 che \"la sconfitta\" della Spagna era \"certa\". \"[Gli spagnoli] sanno che Cuba \u00e8 persa\". A suo parere, \"se gli Stati Uniti vogliono Cuba, devono ottenerla conquistandola\".\nFattore scatenante.\nIn un periodo di forti tensioni diplomatiche fra i due governi, l'esplosione della nave \"Maine\", che cost\u00f2 la vita a 266 marinai, focalizz\u00f2 l'attenzione dell'opinione pubblica americana su Cuba. La stampa sensazionalista dell'epoca, la cosiddetta \"yellow press\" del magnate William Randolph Hearst, contribu\u00ec in modo determinante, insieme con la propaganda dei dissidenti cubani stanziatisi negli Usa, a orientare l'opinione degli statunitensi verso una volont\u00e0 di guerra contro la Spagna.\nDichiarazione di guerra.\nL'allora presidente McKinley, inizialmente titubante, venne convinto dal suo gabinetto, tra i cui componenti vi era anche il futuro presidente USA Theodore Roosevelt, a muovere guerra alla Spagna. Nel frattempo la tensione tra i due paesi era aumentata e il 23 aprile 1898 la Spagna dichiar\u00f2 guerra agli Stati Uniti, che a loro volta la dichiararono il 25 aprile.\nLa Spagna non era assolutamente preparata alla guerra e lo stesso ammiraglio Cervera lo comunicava al ministro della marina il 30 gennaio.\nObiettivi politici e militari.\nGli Stati Uniti si prefiggevano di ottenere una maggiore influenza politica, conquista di posizioni strategiche, il dominio sul mare delle Antille ed il futuro dominio sull'Oceano Pacifico, tutti questi obiettivi furono patrocinati e propagandati dal Mahan. La vera posta della guerra per\u00f2 era il controllo dello sbocco atlantico del Canale di Panama. Tuttavia gli Stati Uniti non avevano, almeno all'inizio della guerra, forze terrestri utilizzabili per eventuali sbarchi, per\u00f2 le caratteristiche militari marittime garantivano ad essi una prevedibile vittoria sull'avversario, anche se in tempi relativamente lunghi.\nGli Stati Uniti, nonostante ancora nel 1815 fossero stati in guerra con la Gran Bretagna, si stavano riavvicinando ai britannici per una \"alleanza anglosassone\", invece la Spagna riteneva pi\u00f9 proficuo basarsi unicamente sulla flotta, senza tenere conto delle forze terrestri.\nLa preparazione dell'esercito terrestre statunitense non fu particolarmente sviluppata, dato che, pur avendo reclutato subito prima dell'inizio della guerra ben 120\u00a0000 uomini, questi furono inviati quasi immediatamente al combattimento, invece la flotta fu molto pi\u00f9 curata dell'esercito, lasciando a desiderare solo quanto riguardava gli arsenali.\nInvece la Spagna svilupp\u00f2 pi\u00f9 il proprio esercito di stanza a Cuba della flotta, che, invece, era rimasta legata concettualmente all'epoca della vela, inoltre la Spagna non aveva basi navali difendibili n\u00e9 in patria n\u00e9 nelle Filippine, mentre le basi di Cuba, pur fornendo possibilit\u00e0 di approdi, non erano state rinforzate.\nPer quanto riguardava la direzione strategica della guerra, questa fu pesantemente condizionata negli Stati Uniti dalla stampa che, sguinzagliata sul governo, praticamente lo costrinse a costituire degli \"squadroni volanti\" che tolsero navi alla flotta ed al suo compito principale (cio\u00e8 di bloccare Cuba), ma ancora di pi\u00f9 fu dannosa in Spagna dove il governo fu totalmente esautorato e la divisione di Cervera fu inviata inutilmente al sacrificio.\nForze navali militari.\nAntille.\nUSA: 5 squadre (I squadra delle Antille ammiraglio Sampson, II squadra dell'Atlantico commodoro Schley, III Divisione blocco comm. Watson, IV divisione sorveglianza commodoro Howell, V divisione costiera.\nSquadra di Sampson con divisione di blocco: 3 corazzate (\"New York\", \"Iowa\", \"Indiana\"), 4 incrociatori protetti (\"Cincinnati\", \"Marblehead\", \"Detroit\", \"Montgomery\"), 2 incrociatori indifesi (\"Dolphin\" e \"Mayflower\"), 4 guardacoste, 6 cannoniere protette, 6 torpediniere.\nSquadra dell'Atlantico (commodoro Schley): Tre corazzate (\"Brooklyn\", \"Massachusetts\", \"Texas\"), 3 incrociatori (\"Columbia\", \"New Orleans\", \"Minneapolis\").\nDivisione di sorveglianza: 1 incrociatore protetto (\"San Francisco\"), 4 incrociatori ausiliari (\"Dixie\", \"Yosemite\", \"Yankee\", \"Prairie\")\nDivisione costiera: 10 monitor antiquati e altro naviglio di scarso valore.\nSpagna: I squadra dell'Atlantico, (ammiraglio Cervera), II squadra delle Antille (ammiraglio Monterola), III squadra riserva (ammiraglio Camara).\nSquadra dell'Atlantico: 4 corazzate (\"Maria Teresa\", \"Viscaya\", \"Oquendo\", \"Col\u00f3n\"), 3 cacciatorpediniere, 3 torpediniere, 2 navi onerarie, ma gran parte delle navi erano menomate o come artiglierie o come velocit\u00e0\nSquadra delle Antille: 5 incrociatori indifesi (\"Alfonso XII\", \"Reina Mercedes\", \"Venadito\", \"Infanta Isabel\", \"Isabel II\"), 5 incrociatori torpedinieri (\"Ensenada\", \"M. Pinzon\", \"Nueva Espana\", \"Molins\", \"V. Pinz\u00f3n\"), 6 cannoniere.\nSquadra di riserva: 3 corazzate (\"Pelayo\", \"Carlo V\", \"Numancia\"), 3 controtorpediniere (Audax, \"Osado\", \"Proserpina\"), 3 incrociatori ausiliari (\"Rapido\", Patriota, \"Buenosayres\"), 7 navi onerarie, non utilizzabili erano gli incrociatori \"Alfonso XIII\" e \"Lepanto\".\nFilippine.\nUSA: (ammiraglio Dewey) 4 incrociatori protetti (\"Olympia\", \"Baltimore\", \"Raleigh\", \"Boston\") per 17\u00a0900\u00a0t, 2 cannoniere e 2 navi onerarie per 2\u00a0500\u00a0t, tutte con velocit\u00e0 da 10 a 21\u00a0nodi.\nSpagna: 2 incrociatori protetti (\"Isla de Cuba\", \"Isla de Luzon\") per 20\u00a0400\u00a0t e 14 nodi di velocit\u00e0 e 5 incrociatori indifesi (\"Reina Cristina\",\"Castilla\", \"Don Giovanni d'Austria\", \"Don Antonio Ulloa\", \"Velasco\") per 7\u00a0000\u00a0t e 12 nodi di velocit\u00e0, tuttavia 2 navi (\"Castilla\" e \"Ulloa\") non erano in grado di spostarsi in mare aperto.\nTeatro delle operazioni nell'Atlantico.\nLa squadra che la Spagna invi\u00f2 nelle Antille non era quanto di meglio potesse organizzare la Marina Spagnola, che, pur messa sull'avviso da circa un mese prima della dichiarazione di guerra, non riusc\u00ec a inserire in un'unica squadra le navi pi\u00f9 potenti e veloci a sua disposizione. Da parte loro gli Stati Uniti divisero la flotta in due squadre, potenzialmente inferiori a quanto avrebbe potuto disporre la Spagna.\nDopo un tentativo abortito di rifornire i ribelli cubani di armi e munizioni,il 29 aprile la squadra di Sampson impose il blocco a Cuba, abbandonandolo per\u00f2 il 9 maggio per portarsi su Porto Rico, dove giunse il 12 dello stesso mese, mentre la squadra di Schley restava ad Hampton Roads per coprire la costiera statunitense. Intanto la squadra spagnola di Cervera si stava formando alle isole di Capo Verde (in territorio portoghese), per cui, lasciate le isole il 29 aprile, si port\u00f2 alla Martinica, giungendovi il 10 maggio. L'ammiraglio Cervera dalla Martinica avrebbe potuto tentare un attacco all\"Oregon\", partito da Bahia (Brasile) il 9 maggio per raggiungere la squadra di Sampson, ma evit\u00f2 decisamente un simile impegno per la mancanza di carbone. Quindi Cervera punt\u00f2 su Cura\u00e7ao (colonia olandese), dato che Portorico era bloccata da Sampson, arrivandovi il 14 maggio. Dopo aver caricato poco carbone, a Cura\u00e7ao il giorno il 15 maggio Cervera ripart\u00ec per Cuba, ma, invece di puntare su Cienfuegos (che avrebbe rappresentato la base pi\u00f9 adatta per la sua squadra), punt\u00f2 su Santiago, probabilmente per la minore distanza da Cura\u00e7ao, dove giunse il 19 maggio.\nA questo punto, nota la posizione del Cervera, la squadra di Sampson fu portata su Cuba, mentre la squadra di Schley pot\u00e9 trasferirsi a Charleston. Il 23 maggio fu ordinato agli ammiragli di concentrarsi su Santiago, lasciando all'Avana solo 4 monitor e poche cannoniere e torpediniere. Fino al 26 maggio sarebbe stato possibile per la squadra di Cervera tentare di forzare il blocco di Santiago, finch\u00e9 non arriv\u00f2 anche la squadra di Schley, e in un consiglio di guerra fu deciso a maggioranza di rimanere dentro il porto di Santiago. Nel corso di maggio e di giugno a Cuba si ebbero poche battaglie navali e bombardamenti. La citt\u00e0 di Santiago, che presentava comunque una facile difesa dal lato mare, era molto pi\u00f9 difficilmente difendibile dal lato terra.\nSu richiesta dell'ammiraglio Sampson, dopo una caotica organizzazione del trasporto del \"V Corpo\" da Tampa, il generale Shafter sbarcava a Daiquiri (presso Santiago) una forza di circa uomini, lo sbarco, iniziato il 20 giugno, si concluse solo il 26 dello stesso mese.\nCuba.\nAzione del 25 aprile 1898.\nCombattuta vicino a C\u00e1rdenas, tra la torpediniera americana USS \"Foote\" sotto il tenente William Ledyard Rodgers e la cannoniera spagnola \"Ligera\" sotto il tenente Antonio P\u00e9rez Rend\u00f3n. Dopo un feroce scontro a fuoco, il \"Foote,\" gravemente danneggiato, fu costretto a ritirarsi. Fu la prima battaglia della guerra, nonch\u00e9 il primo successo navale spagnolo.\nAllo scoppio della guerra ispano-americana, la Marina degli Stati Uniti stacc\u00f2 una forza di due incrociatori protetti, 16 incrociatori ausiliari, 12 torpediniere e molte altre unit\u00e0 tra cui rimorchiatori armati, yacht e navi da carbone per bloccare le coste cubane con l'obiettivo di tagliare le forniture dell'esercito spagnolo. Si rivel\u00f2 un compito difficile a causa del gran numero di insenature e porti naturali di quelle coste che permisero alle navi spagnole, molto inferiori, di rompere il blocco molte volte. Uno di quei porti era C\u00e1rdenas. Le unit\u00e0 navali basate l\u00ec erano le cannoniere \"Alerta\", \"Ligera\" e \"Antonio L\u00f3pez\", l'ultimo dei quali era un ex rimorchiatore della Spanish Line che lo aveva ceduto alla marina ed armato con una mitragliatrice Nordenfelt. \"Alerta\" e \"Ligera\" montavano un cannone da 42\u00a0mm e un Maxim da 37\u00a0mm. Il porto era presumibilmente difeso da due batterie costiere, ma i conti spagnoli non menzionarono la loro presenza prima della loro installazione il 12 maggio. Gli ingressi alla baia erano coperti da 20 mine Bustamante, la maggior parte difettose, e una compagnia di marines di 70 uomini era stata distaccata per presidiare la citt\u00e0. \u00a0Le cannoniere appartenevano allo squadrone caraibico spagnolo sotto l'ammiraglio Vicente Manterola, e la maggior parte delle sue unit\u00e0 erano state descritte come \"inutili anche alla polizia costiera\". \"Antonio L\u00f3pez\" , tuttavia, aveva catturato la nave corsara \"Genoveva\" e la goletta \"William Todd\" pochi anni prima. Lo squadrone di cannoniere spagnolo, composto da due lance a vapore e un rimorchiatore armato, rimase illeso fino alla fine della guerra, quando tutte le unit\u00e0 furono vendute dal governo spagnolo.\nIl 25 aprile, la \"Ligera\" era in pattuglia \"al\"l'ingresso del porto di C\u00e1rdenas. Il suo comandante era il tenente Antonio P\u00e9rez Rend\u00f3n y S\u00e1nchez, un esperto ufficiale nato a Cadice che aveva assistito molte volte all'azione contro gli insorti cubani durante la guerra. La torpediniera americana \"Foote\", una nave da guerra da 142 tonnellate armata con tre cannoni da 1 libbra e tre tubi lanciasiluri da 457\u00a0mm, venne avvistata al largo di Cayo Diana. Entrambe le navi presto aprirono il fuoco l'una contro l'altra. L'americana spar\u00f2 pi\u00f9 rapidamente, ma con meno precisione, circa 70 colpi, di cui solo uno colp\u00ec la \"Ligera\", mentre quest'ultima ne spar\u00f2 solo 10. I danni e le vittime a bordo della nave spagnola furono minimi. La \"Foote\" al contrario sub\u00ec diversi colpi che causarono gravi dann lasciando il combattimento avvolta dal fumo e con le sue caldaie gravemente danneggiate. All'epoca gli spagnoli credevano che la torpediniera statunitense fosse la USS \"Cushing\".\nAntonio Rend\u00f3n fu insignito della Croce Navale di Maria Cristina per il suo successo, che ha riscosso il plauso del pubblico.\nI successi navali spagnoli della guerra furono principalmente dovuti alle azioni delle loro piccole navi della guardia costiera. Oltre alle azioni al largo di C\u00e1rdenas, affrontarono con qualche successo l'American \"Mosquito Squadron\" a Manzanillo, Cienfuegos e persino nelle acque filippine. L\u00ec la cannoniera \"Elcano\" cattur\u00f2 la barca americana \"Saranac\" il 26 aprile 1898. \"Saranac\" , al comando del capitano Bartaby, stava trasportando 1.640 tonnellate di carbone da Newcastle, nel Nuovo Galles del Sud, a Iloilo, per la flotta dell'ammiraglio Dewey.\nPrima battaglia di C\u00e1rdenas.\nAll'inizio di maggio 1898, la piccola torpediniera da 142 tonnellate USS \"Winslow\", sotto il tenente John Bernadou, e la cannoniera dal medesimo nome USS \"Winslow\", intorno al 1898, bloccarono Cardenas. L'8 maggio, la USS \"Machias\" lasci\u00f2 il blocco per una pattuglia, lasciando la \"Winslow\" come l'unica nave americana a Cardenas. Questo indusse le cannoniere spagnole a tentare di rompere il blocco. La USS \"Winslow\" era armata con bocche di fuoco rapido da 1 libbra e tre tubi lanciasiluri da 18 pollici (457\u00a0mm) con un equipaggio di venti uomini. \"Machias\" era una cannoniera molto pi\u00f9 grande armata con otto cannoni da 4 pollici, quattro da 6 libbre e quattro da 1 libbra. La \"Machias\" aveva un equipaggio di circa 150 uomini e ufficiali ma ha partecipato solo negli ultimi minuti di combattimento.\nLe forze spagnole erano composte nuovamente dall'\"Antonio Lopez\", l\"'Alerta\" e la \"Ligeria\". Tutti armati di bocche da fuoco rapido da 6 libbre ciascuno e avevano un equipaggio in media di venti uomini. La guarnigione spagnola di Cardenas presidiava due batterie costiere, una era una batteria occupata da pochi cannoni e artiglieri, l'altra era riempita con almeno tre pezzi da campo e circa 100 fanti con armi a lungo raggio, ma nessuna di queste forze era in grado di impegnarsi poich\u00e9 la battaglia veniva combattuta al di fuori del loro raggio d'azione. Le forze americane sospettavano anche che gli spagnoli avessero posato un campo minato marino intorno al porto con una sola via per entrare o uscire dal porto. Al di l\u00e0 del campo minato fu posta una boa che segnava la misura in cui le cannoniere spagnole potevano sparare. Le forze navali spagnole erano sotto il comando del tenente Antonio P\u00e9rez Rend\u00f3n .\nQuando la \"Machias\" salp\u00f2 verso est per la sua pattuglia, poche ore dopo la \"Winslow\" avvist\u00f2 molta attivit\u00e0 nel porto spagnolo, cos\u00ec Bardanou diresse la sua nave verso Cardenas. Vedendo il \"Winslow\" tutto solo, le tre cannoniere spagnole fecero una sortita e si diressero verso la nave americana. Il tenente Rendon ha segnalato ai suoi uomini che hanno aperto il fuoco con i loro tre cannoni combinati mentre il \"Winslow\" superava la boa da una distanza di circa un miglio. Invece di fuggire come sospettato dagli spagnoli, il tenente John Bernadou gir\u00f2 la sua nave a destra in direzione dello squadrone attaccante e apr\u00ec il fuoco. Questi cannoni da 1 libbra a fuoco rapido funzionarono molto bene secondo i rapporti, colpendo le navi spagnole che erano posizionate vicine tra loro. Il duello continu\u00f2 per diversi minuti finch\u00e9 \"Winslow non si\" avvicin\u00f2 a una distanza pi\u00f9 ravvicinata, il tenente Bernadou riusc\u00ec a manovrare la sua nave in modo che i suoi due cannoni di prua sparassero e colpissero tutte e tre le navi spagnole contemporaneamente. Dopo circa quaranta minuti di combattimento le tre cannoniere si dispersero e si diressero in porto.\nI cannonieri americani continuarono a sparare e durante la ritirata la cannoniera \"Antonio Lopez\" fu colpita proprio mentre si avvicinavano alla loro zona di sicurezza sotto le batterie. Il colpo \u00e8 entrato nella sezione poppiera dello scafo ed \u00e8 esploso all'interno della nave. L'\"Antonio Lopez si\" ferm\u00f2 retando disabilitata, ma ha continuato a sparare con i suoi 6 libbre. Una delle altre cannoniere venne in suo soccorso e attacc\u00f2 un cavo di rimorchio all\"'Antonio Lopez\" cominciando a trarla in salvo. Avendo sentito il rumore degli spari, la \"Machias si\" volt\u00f2 puntando su Cardenas ed arrivando proprio mentre il combattimento stava volgendo al termine. A due miglia di distanza la \"Machias\" ha aperto il fuoco con i suoi cannoni da 4 pollici. Furono sparati due colpi ma nessuno dei due and\u00f2 a segno, tuttavia gli spagnoli smisero di sparare e si concentrarono sulla loro fuga. Entrando nel viale sicuro attraverso il presunto campo minato, gli americani non potevano seguire le tre cannoniere. In seguito \u00e8 stato scoperto l'11 maggio che non c'erano mine marine a Cardenas o che le forze della Marina degli Stati Uniti semplicemente non riuscivano a localizzarle.\nLe batterie costiere non si sono mai impegnate in quanto gli americani non sono entrati nel loro raggio d'azione. La USS \"Winslow\" non fu affatto colpita durante la battaglia a causa del suo comandante che manteneva costantemente la nave ad una alta velocit\u00e0, inoltre, il mare era agitato quel giorno. Le vittime spagnole sono sconosciute anche se le tre cannoniere subirono danni, una delle quali apparentemente paralizzata. Oltre settantacinque proiettili sono stati sparati dalle forze americane in uno scontro che \u00e8 durato solo una cinquantina di minuti. Nei resoconti della battaglia, il tenente Bernadou \u00e8 accreditato per il suo coraggio nell'attaccare una forza nemica superiore, anche se la sua vittoria fu messa in ombra pochi giorni dopo, l'11 maggio 1898, quando fu combattuta la pi\u00f9 importante seconda battaglia di Cardenas.\nSeconda battaglia di C\u00e1rdenas.\nNel maggio 1898, un piccolo squadrone della Marina degli Stati Uniti, composto dalle torpediniere USS \"Foote\" e USS \"Winslow\", dalle cannoniere USS \"Wilmington\" e USS \"Machias\" , e dalla USS \"Hudson\", operava al largo della costa settentrionale di Cuba. L'11 maggio 1898, questa flotta entr\u00f2 nella baia di C\u00e1rdenas per distruggere le tre piccole cannoniere spagnole ormeggiate nel porto. Dopo aver spazzato l'area alla ricerca di mine, il Capitano Todd ordin\u00f2 al \"Winslow\" di avvicinarsi alla riva e indagare su un piroscafo ormeggiato lungo il molo per determinare se la nave fosse una nave da guerra nemica.\nLo squadrone spagnolo era sempre composto dalle stesse tre navi: \"Ligera\" , \"Alerta\" e \"Antonio L\u00f3pez\", al comando stavolta di Mariano Mateu.\nAlle 13:35, \"Winslow\" raggiunse un punto a circa 1.500 iarde dalla sua preda quando uno sbuffo di fumo bianco dal cannone della \"Antonio L\u00f3pez\" segn\u00f2 l'inizio di un duello di artiglieria che dur\u00f2 un'ora e 20 minuti. \"Winslow\" rispose con i suoi 1-libbre. Gli spagnoli concentrarono i loro sforzi sul \"Winslow\" che presto ricevette diversi colpi diretti. Il primo colpo a segno sulla torpediniera distrusse sia il suo impianto a vapore che la timoneria manuale. L'equipaggio cerc\u00f2 di attrezzare un sistema di governo ausiliario, ma esponendo il fianco al nemico, un colpo perfor\u00f2 lo scafo vicino alla sala macchine mettendo fuori uso il motore principale di babordo. Cercando di manovrare con il suo motore rimanente per eludere il fuoco nemico mantenne un fuoco di risposta costante con i suoi 1 libbra. \"Wilmington\" e \"Hudson\" puntarono i loro cannoni sulla nave e sulla costa spagnola, ed il fuoco combinato delle tre navi da guerra americane mise fuori combattimento il rimorchiatore spagnolo mentre diversi edifici sul lungomare presero fuoco.\nLa \"Winslow\" chiese quindi alla \"Hudson\" di rimorchiarla fuori combattimento. Quando la \"Hudson\" inizi\u00f2 a rimorchiare la \"Winslow\" in mare, uno degli ultimi proiettili spagnoli a colpire la torpediniera la colp\u00ec vicino al cannone di dritta e uccise il guardiamarina Worth Bagley che aveva aiutato a dirigere le manovre della nave da guerra portando le istruzioni dal ponte alla base della scala della sala macchine. Il guardiamarina Bagley divenne noto come il primo ufficiale della marina statunitense ucciso nella guerra ispano-americana, ucciso insieme ad altri quattro marinai, John Barberes, John Daniels, George B. Meek e EB Tunnell.\nPrima battaglia di Cienfuegos.\nGli spagnoli usavano cavi sottomarini come mezzo per comunicare non solo con il resto di Cuba, ma anche con il comando spagnolo. Questi cavi avevano molte giunzioni chiave come vicino a Cienfuegos. I cavi si collegavano all'Avana, il porto di Santiago, per poi diramarsi verso altre isole caraibiche come la Giamaica. I cavi uscivano da una struttura facilmente individuabile che conteneva un hub critico per il sistema di comunicazioni sottomarine. Essa poteva essere facilmente distrutta, infliggendo per\u00f2 solo danni in gran parte superficiali e facilmente riparabili in un breve lasso di tempo. Pertanto, il comando decise di tagliare i tre cavi dal mare in pi\u00f9 punti, interrompendo gran parte delle comunicazioni tra gli spagnoli e le loro operazioni a Cuba. Questo danno sarebbe stato molto pi\u00f9 difficile da riparare, poich\u00e9 i cavi si avvicinavano a due pollici di diametro, il che rendeva il taglio e, per estensione, la riparazione, un compito difficile. Per questa missione furono inviati, l'incrociatore USS \"Marblehead\", la cannoniera USS \"Nashville\" e il cutter USS \"Windom\" sotto il comando del capitano Bowman H. McCalla.\nIl \"Marblehead\" e \"Nashville\" aprirono il fuoco contro la struttura sulla terra ferma alle 6:45 del mattino del 11 maggio 1898. Piuttosto rapidamente, essa croll\u00f2 sotto il fuoco dalle due navi da guerra. Dieci minuti dopo, alle 6:55, le navi da guerra inviarono le loro navi da lavoro, ciascuna con a bordo un equipaggio minimo di sedici persone, al fine di ridurre al minimo il rischio di incidenti. L'elemento sorpresa era per\u00f2 stato rapidamente perso.\nMentre il primo cavo era fuori dalla linea di fuoco, il secondo cavo non era cos\u00ec facile da tagliare. A causa della formazione del corallo, il cavo era molto difficile da intrappolare per portarlo in superficie e tagliarlo. Le forze spagnole erano anche molto pi\u00f9 vicine al secondo cavo, quindi l'equipaggio dovette fare i conti con entrambi questi problemi. Al fine di sopprimere l'aumento del fuoco delle forze spagnole, entrambe le navi da guerra aumentarono il loro bombardamento. Quando l'equipaggio del raid riusc\u00ec alla fine a sollevare il secondo cavo per tagliarlo, scoprirono l'esistenza di un terzo cavo pi\u00f9 piccolo. Dopo che il secondo era stato tagliato, passarono alla ricerca di questo terzo e ultimo cavo che tuttavia, non furono in grado di trovare, poich\u00e9 un grande contingente di forze spagnole arriv\u00f2 a Cienfuegos per respingere quella che all'epoca pensavano fosse un'invasione su vasta scala. Alle 11:15 il raid era finito.\nDopo uno scontro a fuoco durato un'ora, due cavi erano stati tagliati ma un terzo cavo vicino alla riva \u00e8 rimasto intatto facendo risultare il raid in un successo solo parziale e lamentando la perdita da parte statunitense di due morti e 15 feriti.\nBattaglia della Baia di Guantanamo.\nCombattuta dal 6 giugno al 10 giugno 1898, quando le forze americane e cubane presero il porto di Guantanamo strategicamente e commercialmente importante. La conquista della baia dalle forze spagnole fu determinante nella successiva battaglia di Santiago de Cuba e nella successiva invasione di Porto Rico. Sebbene oscurata dalle battaglie di terra e di mare a Santiago, l'istituzione della base navale degli Stati Uniti a Guantanamo Bay e la rotta di difesa delle truppe spagnole da parte delle forze americane e cubane furono importanti nella sconfitta finale spagnola.\nNonostante la posizione offensiva nominale degli insorti nelle vicinanze della baia di Guantanamo, i regolari e i guerriglieri spagnoli occupavano la citt\u00e0 di Guantanamo, il porto di Caimanera e la ferrovia che collegava le due citt\u00e0, i grandi zuccherifici e altri punti di forza periferici. La guarnigione di Guantanamo era composta da circa 5.000 uomini \u00a0al comando del generale Felix Pareja. Un fortino spagnolo si ergeva sulla collina che domina il villaggio di Fisherman's Point vicino all'ingresso della baia, e un forte su Cayo del Toro comandava il canale relativamente stretto che portava dalla baia esterna a quella interna. La cannoniera spagnola \"Sandoval\" aveva sede a Caimanera, nella baia interna, e una serie di fortini difendeva la ferrovia per la citt\u00e0 di Guantanamo, 23\u00a0km nell'entroterra. Gli insorti cubani mantennero avamposti costieri dalla foce del fiume Yateras, a est della baia, fino a un punto a 15 miglia (24\u00a0km) a ovest di Santiago, ed erano indiscusso possesso della punta occidentale all'ingresso della baia.\nLa prima incursione statunitense di successo contro la baia avvenne il 6 giugno, con l'arrivo dell'incrociatore non protetto USS \"Marblehead\", capitanato dal comandante Bowman H. McCalla, e degli incrociatori ausiliari USS \u00a0\"St. Louis\" e \"Yankee\" , comandati da Willard H. Brownson. Il comandante McCalla era stato distaccato dall'ammiraglio Sampson dalla flotta di blocco a Santiago e aveva ordinato di perlustrare la baia per una base navale. Il capitano di \"St. Louis\" doveva tagliare i cavi che avevano il loro capolinea in una piccola stazione di Fisherman's Point e collegavano Cuba con Haiti e il mondo esterno.\nIn una precedente occasione, \"St. Louis\", in una missione simile, era stato cacciato dalla baia dalla cannoniera spagnola \"Sandoval\". Questa volta, quando le tre navi da guerra entrarono nella baia all'alba, i soldati spagnoli si radunarono intorno al fortino sulla collina conosciuta oggi come McCalla Hill. Il fortino e il villaggio furono rapidamente cancellati dal fuoco della \"Marblehead\". Le cannoniere spagnole \"Alvarado\" e \"Sandoval\" scesero lungo il canale da Caimanera per affrontare l'attacco, ma si ritirarono precipitosamente scoprendo il calibro dei cannoni usati contro di loro. L'unico cannone del forte su Cayo del Toro apr\u00ec il fuoco sulla \"Marblehead\" senza effetto finch\u00e9 non fu messo a tacere.\nI cavi telegrafici che portavano a est a Cap-Ha\u00eftien , a ovest a Santiago, e il piccolo cavo nella baia che collegava Caimanera e Guantanamo City con Cap-Ha\u00eftien furono tutti tagliati con successo, e dal 7 giugno al 5 luglio la citt\u00e0 di Guantanamo non ebbe comunicazioni con il mondo esterno.\nAl ritorno alla flotta di blocco dalla ricognizione, \"Marblehead\" trasportava due ufficiali cubani che erano stati portati sulla nave da Leeward Point (lato occidentale) di Guantanamo Bay. Erano stati inviati all'ammiraglio Sampson dal generale Calixto Garc\u00eda (lo stesso che figurava con il tenente statunitense Rowan nel famoso \" Messaggio a Garcia \") per riferire che le forze cubane, i cui avamposti occupavano posizioni sulla costa dalla foce dello Yateras fino a un punto a 15 miglia (24\u00a0km) a ovest di Santiago erano a disposizione del comandante in capo degli Stati Uniti. Il comandante McCalla da allora in poi mantenne stretti contatti con il generale Pedro P\u00e9rez, comandando le forze ribelli cubane intorno alla citt\u00e0 di Guantanamo, tramite il capo di stato maggiore di quest'ultima, il colonnello Vieta, ricevendo cos\u00ec preziosi consigli e assistenza.\nCon la decisione di stabilire una base a Guantanamo Bay, il Primo Battaglione di Marines , composto da sei compagnie di circa 650 uomini (quattro di fanteria e una di artiglieria), fu ordinato di procedere nel trasporto convertito USS \u00a0\"Panther\" , e unirsi alla flotta al largo Santiago. \u00a0Il primo battaglione, sotto il comando del tenente colonnello Robert W. Huntington USMC, era stato sottoposto a esercitazioni di battaglione in attesa di ordini a Key West . La \"Pantera\" raggiunse Santiago il 9 giugno 1898. \u00a0Quello stesso giorno, prima dello sbarco del battaglione, il comandante della Marina Bowman H. McCalla della USS \u00a0\"Marblehead\", l'ufficiale in comando degli sbarchi, ha approvato un campeggio selezionato per i Marines dal tenente colonnello Huntington. Il sito selezionato era un crinale piatto in cima a una collina, sopra il villaggio di Fisherman's Point, e designato Camp McCalla. Oltre a una compagnia di artiglieria dotata di una batteria di quattro pezzi di artiglieria a fuoco rapido da 3 pollici e una mitragliatrice Colt-Browning modello 1895 , ogni marine era equipaggiato con il nuovo fucile caricatore a fuoco rapido della Marina, il modello 1895 Lee Navy . Sia la mitragliatrice Colt che i fucili Lee utilizzavano una nuova cartuccia di polvere senza fumo ad alta velocit\u00e0, la Lee Navy da 6\u00a0mm .\nIl battaglione della Marina sbarc\u00f2 senza opposizione il 10 giugno con cinque delle sue sei compagnie, \u00a0lasciando a bordo la compagnia di artiglieria per scaricare la nave, poich\u00e9 il comandante Reiter, il capitano della \"Pantera\" , si era rifiutato di autorizzare l'uso del personale della nave per le operazioni di scarico . Reiter ha anche rifiutato di consentire lo scarico del resto delle munizioni per armi di piccolo calibro dei Marines, sostenendo che erano necessarie come zavorra della nave. \u00a0tenente colonnello Huntington chiese aiuto al comandante McCalla, che ordin\u00f2 a Reiter di rilasciare immediatamente le munizioni dei Marines: \"Signore, scappi immediatamente e atterra con l'equipaggio della \"Panther\", 50.000 colpi da 6 mm. munizioni\", ordin\u00f2 McCalla. \"In futuro, non richiedere al colonnello Huntington di evadere o di sbarcare le sue scorte con i membri del suo comando. Usa i tuoi ufficiali e uomini per questo scopo, e fornisci prontamente al Comandante dei Marines tutto ci\u00f2 che pu\u00f2 desiderare.\"\nI marines hanno bruciato rozze capanne del villaggio e i resti del fortino con tutto il loro contenuto per evitare la possibilit\u00e0 della febbre gialla . Gli spagnoli erano fuggiti cos\u00ec in fretta che vestiti, denaro, gioielli e armi erano rimasti indietro. \u00a0Il battaglione iss\u00f2 la bandiera americana, la prima unit\u00e0 militare statunitense a farlo sul suolo cubano, \u00a0e invi\u00f2 distaccamenti per compiti di avamposto.\nIl tenente colonnello Huntington ordin\u00f2 alla compagnia C di occupare una collina alta 150 piedi situata a una certa distanza dalla posizione principale dei marine, e che non poteva essere supportata dal corpo principale a Camp McCalla. Furono istituiti due avamposti avanzati, uno in corrispondenza di un incrocio stradale situato a diverse centinaia di metri davanti al campo e noto come \"Crossroads\", e uno chiamato \"The Bridge\" posto di fronte a una strada a un miglio e mezzo dal campo americano, dove gli spagnoli erano attese forze che portassero artiglieria da Caimanera. Con il mare alle spalle, la mancanza di sostegno reciproco tra gli avamposti e la macchia spinosa e i cactusdelle aride colline che si stendevano in un fitto groviglio davanti a loro, i Marines avevano una posizione tattica tutt'altro che ideale. Il comandante McCalla fece notare al tenente colonnello Huntington che i suoi avamposti erano troppo in avanti e non potevano essere visti o supportati nel fitto sottobosco tra gli avamposti e il campo principale. Tre delle compagnie hanno accatastato le armi e sono tornate sulla nave per aiutare con le operazioni di scarico. Poco dopo il tramonto, i Marines consumarono il loro primo pasto a base di caff\u00e8 e gallette . Poco dopo \u00e8 scattato il primo allarme. Si udirono voci e si vedevano luci nel boschetto, ma quella notte non ci fu nessun attacco. Le forze spagnole che difendevano l'area erano disperatamente a corto di cibo e ritardarono l'attacco fino a quando i marines non avessero completato lo scarico delle loro scorte nella speranza di impossessarsi delle forniture americane.\nAll'alba, i marines avevano completato lo scarico delle loro provviste e delle loro attrezzature, sebbene i pezzi di artiglieria e le loro munizioni fossero stati lasciati a bordo della nave. Le restanti compagnie del battaglione arrivarono a terra e la compagnia C fu ritirata dal suo avamposto collinare isolato. L'unico suono nei boschetti era il tubare delle colombe in lutto , un suono che i marine avrebbero poi appreso essere un segnale di chiamata preferito utilizzato dalle forze di guerriglia lealiste spagnole.\nIl tenente colonnello Huntington fu raggiunto nel pomeriggio dal colonnello Laborde dell'esercito cubano, che per diversi giorni era stato con il comandante McCalla come pilota su \"Marblehead\" , e ora era stato inviato a terra per assistere i marines e fornire informazioni sul nemico.\nLaborde rifer\u00ec che la maggiore forza spagnola nell'area aveva il suo quartier generale al \"Pozzo di Cuzco\", 2 miglia (3,2\u00a0km) a sud-est di Fisherman's Point. Il pozzo forniva l'unica acqua dolce della zona. \u00a0Questa forza di occupazione di circa 500 soldati e guerriglieri, unita alle truppe cacciate dal fortino sulla baia, costituiva la pi\u00f9 grave minaccia per la base operativa statunitense. \u00a0Laborde not\u00f2 che sequestrare Cuzco Well e distruggerlo avrebbe inevitabilmente costretto le forze spagnole a ritirarsi fino a Ciudad Guantanamo (Citt\u00e0 di Guantanamo).\nMentre parlavano, nel boschetto di fronte alla loro posizione inizi\u00f2 il fuoco. Il tenente colonnello Huntington guid\u00f2 la maggior parte del suo comando in avanti. Tuttavia, il groviglio spinoso di alberi, sottobosco e cactus lo costrinse a procedere con una sola compagnia.\nSebbene a Huntington fosse ora assicurato il supporto del fuoco navale, Camp McCalla era tatticamente inadeguato. Nessun attacco era stato previsto, quindi non furono scavate trincee. L'artiglieria dei marines non era stata nemmeno sbarcata. \u00a0Situato sulle sabbie della spiaggia aperta, il campeggio Marine si \u00e8 rivelato un bersaglio ideale per i cecchini nascosti nella boscaglia.\nAll'alba (05:00) di sabato 11 giugno, i guerriglieri spagnoli hanno aperto il fuoco contro i marines a Camp McCalla dalla boscaglia circostante. Sparando una fucilata dai loro fucili Mauser a fuoco rapido , i guerriglieri avanzarono verso il campo. \u00a0Dopo pesanti combattimenti, e supportati dalla compagnia di riserva (Compagnia C), i Marines respinsero il nemico nella boscaglia, inseguendo il nemico fino a quando l'inseguimento fu abbandonato al buio. \u00a0Due picchetti in servizio di avamposto, i soldati William Dumphy e James McColgan, che erano stati inviati come pattuglia di allerta a 100 metri dall'avamposto avanzato di \"Crossroads\", furono successivamente trovati morti, colpiti da colpi di arma da fuoco e tagliati numerose volte al viso e al corpo . \u00a0loro armi, scarpe, cinture e parte dei loro vestiti erano stati presi.\nQuesto fu l'inizio di quelle che l'ufficiale esecutivo di Huntington, il maggiore Henry Clay Cochrane, in seguito chiam\u00f2 \"le sue 100 ore di combattimento\". A Camp McCalla, i Marines scavarono e iniziarono a sparare agli spagnoli nascosti, aiutati da tre pezzi da campo da 3 pollici e due mitragliatrici Colt-Browning da 6\u00a0mm aggiuntive che erano state sbarcate il 12 giugno dalla USS \u00a0\"Texas\" . \u00a0spari di \"Marblehead sono\" passati sopra le nostre \"teste\" e hanno colpito le colline vicine. Indossando grandi foglie di palma legate alle loro uniformi per mimetizzarsi e sparando cartucce di polvere senza fumo, le forze spagnole erano difficili da individuare mentre si spostavano da un cespuglio all'altro nel fitto sottobosco.\nLa sera del 12 giugno, le forze nemiche arrivarono a una cinquantina di metri da Campo McCalla e inizi\u00f2 un disperato scontro a fuoco. \u00a0marines hanno risposto con i loro fucili Lee straight-pull , insieme a mitragliatrici e fuoco di artiglieria dai pezzi da campo da 3 pollici dei Marine. \u00a0Forse scoraggiati dall'intenso fuoco di artiglieria e mitragliatrice, gli spagnoli non tentarono di invadere il campo. \u00a0assistente chirurgo John Blair Gibbs e il sergente Charles H. Smith furono entrambi uccisi in questo scontro a fuoco. I marine in seguito hanno trovato diverse tracce di sangue, ma nessun corpo, poich\u00e9 i guerriglieri hanno rimosso i loro feriti e morti per nascondere le figure delle vittime.\nIl giorno successivo, i marines furono rinforzati da circa 60 cubani \u00a0sotto il tenente colonnello Enrique Thomas. I cubani erano stati equipaggiati con fucili e uniformi da marinaio anatra bianca dal comandante McCalla della USS \"Marblehead\" . \u00a0Avendo familiarit\u00e0 con le tattiche di guerriglia, gli insorti cubani si schierarono a coppie davanti al campo, bruciando i cespugli e la sterpaglia mentre avanzavano, negando cos\u00ec al nemico la copertura. Il \"Marblehead\" , che aveva fornito bombardamenti a terra in diverse occasioni, scese a vapore lungo la costa e proietti\u00f2 il pozzo a Cuzco. Tuttavia, l'attacco spagnolo riprese al tramonto e altri due marines, il sergente maggiore Henry Good e il soldato semplice Goode Taurman, sono stati uccisi.\nAl calar della notte del 13 giugno, i Marines erano esausti. Non avevano dormito n\u00e9 riposato per 100 ore. I soccorsi oi rinforzi erano impossibili, poich\u00e9 le truppe dell'esercito americano dovevano ancora lasciare gli Stati Uniti. I combattimenti continuarono per altri due giorni.\nIl tenente colonnello Thomas delle forze ribelli cubane consigli\u00f2 al colonnello Huntington di attaccare la guarnigione spagnola a Cuzco Well, composta da quattro compagnie di fanteria spagnola e due compagnie di guerriglie lealiste per un totale di circa 500 uomini. \u00a0Catturando e distruggendo l'unica fonte di acqua dolce vicina, si sperava che le forze spagnole in difesa sarebbero state costrette a lasciare l'area. Il comandante McCalla approv\u00f2 i piani e l'attacco fu programmato per le 08:00 del giorno successivo.\nLe compagnie marine C e D, circa 160 uomini, al comando del capitano George F. Elliott , futuro comandante del Corpo dei Marines , affiancate dai cinquanta cubani al comando del tenente colonnello Thomas, si sarebbero avvicinate a Cuzco lungo le scogliere in riva al mare. Una forza marina pi\u00f9 piccola sarebbe avanzata da una valle interna, tenendo un picchetto per la forza principale, con uomini di riserva per assistere se necessario. La cannoniera USS \u00a0\"Dolphin \u00e8\" stata assegnata per supportare l'attacco dal mare.\nLa giornata era gi\u00e0 calda quando la forza combinata USA-cubana ha iniziato la sua marcia il 14 giugno. Il colonnello Laborde guid\u00f2 la forza principale, e un esploratore cubano di nome Polycarpio guid\u00f2 una forza pi\u00f9 piccola guidata dal secondo tenente Magill. La marcia fu rallentata dal terreno accidentato, dal sottobosco feroce e dal caldo crescente; a un certo punto, i capitani delle compagnie C e D della colonna principale erano rimasti indietro per esaurimento da calore. \u00a0Erano quasi le 11:00 quando la forza principale raggiunse la ripida collina a forma di ferro di cavallo intorno alla valle di Cuzco; i comandanti delle compagnie C e D raggiunsero le loro unit\u00e0 quindici minuti dopo.\nPi\u00f9 o meno nello stesso periodo, i cubani, che stavano marciando davanti alle compagnie dei marine, furono avvistati dal nemico. Cominci\u00f2 una corsa per la cresta della collina. I marines ei cubani raggiunsero per primi la vetta, sotto il fuoco pesante degli spagnoli e della guerriglia. La forza marina pi\u00f9 piccola si avvicin\u00f2 al doppio, usando i loro fucili Lee da 6\u00a0mm (0,236 pollici) per versare un mortale fuoco incrociato sul fianco nemico . Tre delle quattro mitragliatrici Colt-Browning M1895 che accompagnavano i Marines furono usate dalla Compagnia C nei combattimenti. \u00a0Secondo Pvt. John Clifford della compagnia D, le mitragliatrici furono fondamentali per sostenere l'assalto dei Marine. \u00a0Questo \u00e8 stato il primo uso tattico noto del fuoco di mitragliatrice per il supporto di fuoco mobile in combattimento offensivo.\nLa leggerezza della nuova cartuccia Lee da 6\u00a0mm dei Marines \u00a0si \u00e8 rivelata di notevole beneficio, consentendo a ciascun Marine e all'equipaggio di mitragliatrici di trasportare grandi quantit\u00e0 di munizioni sul terreno montuoso e sterminato. \u00a0met\u00e0 della battaglia, le forze ribelli cubane finirono le cartucce da 6\u00a0mm e furono rifornite con altri sei caricatori (30 cartucce) dalle cinture dei singoli marines, ma nessuno degli americani rimase a corto di munizioni , nonostante abbia sparato una sessantina di colpi a testa nella battaglia.\nDurante questa parte del combattimento, il capitano Elliott aveva richiesto che la \"Dolphin\" fornisse supporto di fuoco ai Marines bombardando il fortino spagnolo e le posizioni vicine con i suoi cannoni navali. Tuttavia, a causa di una cattiva comunicazione di segnali, la cannoniera inizi\u00f2 inconsapevolmente a lanciare proiettili sul percorso diretto di una piccola forza di cinquanta marines e dieci irregolari cubani guidati dal secondo tenente Magill, che stava tentando di fiancheggiare la posizione spagnola e potenzialmente tagliare qualsiasi strada di ritiro. \u00a0Attaccando il suo fazzoletto a un lungo bastone e sfidando il fuoco spagnolo, il sergente John H. Quick prese una posizione esposta sul crinale per lanciare immediatamente un segnale di bandiera a \"Dolphin\" per regolare il suo fuoco. Corrispondente di guerra.\n\"La Dolphin\" spost\u00f2 il fuoco sull'accampamento nemico e sul fortino, e alle 14:00 gli spagnoli avevano rotto e fuggiti dal fortino. Sfortunatamente, gli uomini del 2\u00b0 tenente Magill subirono un ritardo sufficiente per impedire loro di interrompere una ritirata spagnola, sebbene i suoi uomini riuscirono a catturare la stazione di segnalazione spagnola e il suo equipaggiamento eliografo . \u00a0Mentre le forze spagnole si ritiravano attraverso un burrone dall'altra parte della valle, i marines aprirono il fuoco a una distanza di 1.200 iarde, sparando raffiche dopo raffiche. \u00a0Gli spagnoli non furono in grado di rispondere con precisione al fuoco, permettendo alla Compagnia dei Marines B e ai ribelli cubani di chiudere la distanza, sparando mentre avanzavano. \u00a0Gli spagnoli tentarono dapprima di concentrare il fuoco sui cubani e riuscirono ad ucciderne due, ma furono respinti ancora una volta dal fuoco dei fucili dei Marines, a quel punto il nemico rimasto, che fino a quel momento si era ritirato in buon ordine, ruppe e dispersi.\nAlle 15:30, il nemico aveva abbandonato il campo di battaglia e tutti gli spari erano cessati. \u00a0La maggior parte degli spagnoli era fuggita, ma un tenente e 17 soldati furono catturati e il nemico sub\u00ec 60 morti e 150 feriti. \u00a0Avevano lasciato 30 moderni fucili Mauser da 7\u00a0mm e munizioni. Due marines e due ribelli cubani erano stati feriti, e due ribelli cubani uccisi, che furono sepolti dove caddero. Le vittime pi\u00f9 gravi subite dai marines furono dovute a colpi di calore , che resero invalido un ufficiale e 22 uomini. Gunboat \"Dolphin ha\" preso questi a bordo dopo che i combattimenti erano finiti per il viaggio di ritorno a Camp McCalla. \u00a0L'edificio del quartier generale spagnolo (fortino) \u00e8 stato bruciato e il pozzo d'acqua dolce a Cuzco \u00e8 stato distrutto, ponendo cos\u00ec fine alla sua immediata utilit\u00e0, anche per i marines, i cui ufficiali non avrebbero permesso loro di bere da esso prima della sua distruzione. \u00a0acqua \u00e8 stata infine portata dalla USS \"Dolphin\" dopo un'attesa di due ore.\nLe forze spagnole si ritirarono in piccoli gruppi di ritardatari a Guantanamo, via Cayo del Toro e Caimanera. Apparentemente aspettandosi che le forze statunitensi seguissero la vittoria, fortificarono Dos Caminos , un piccolo insediamento all'incrocio di due strade, e aggiunsero diversi fortini al numero gi\u00e0 eretto sulla linea ferroviaria. I soldati spagnoli erano apparentemente impressionati dalla potenza di fuoco dei marine; all'arrivo a Ciudad Guantanamo (citt\u00e0 di Guantanamo), i membri sopravvissuti della guarnigione di Cuzco Well informarono il generale Pareja di essere stati attaccati da 10.000 americani.\nCamp McCalla non ha visto ulteriori attacchi da parte delle forze spagnole o di guerriglia, ed \u00e8 stato sciolto il 5 agosto 1898.\nNel frattempo, l'attenzione si \u00e8 presto concentrata su altre zone della baia. Gli spagnoli stavano ampliando i loro lavori di sterro su Cayo del Toro, dove disponevano di tre cannoni in bronzo da 160\u00a0mm e un moderno cannone Krupp da 89\u00a0mm . A Caimanera, sulla scogliera a sud del villaggio, erano montati altri tre cannoni da 6,4 pollici (160\u00a0mm), e la piccola cannoniera \"Sandoval\" aveva una batteria di un cannone da sei libbre e un cannone automatico da una libbra Maxim .\nL'ammiraglio Sampson decise di bombardare il forte di Cayo del Toro e il 16 giugno invi\u00f2 la USS \"Texas\" e la \"Yankee\" a unirsi alla USS \"Marblehead\" in questo piano. Il fuoco delle tre navi smont\u00f2 temporaneamente due dei grossi cannoni del nemico, distrusse gli edifici sul Cay e scacci\u00f2 le truppe da tutti i cannoni e dalle trincee. La loro potenza di fuoco combinata aveva ridotto il forte spagnolo all'impotenza entro 15 minuti dall'attacco iniziale. Un proiettile nemico \u00e8 atterrato vicino alla prua della Marblehead, affondando a meno di dieci metri dalla nave, ma non sono stati registrati colpi.\nMentre gli americani procedevano lentamente, una vedetta su \"Marblehead\" rifer\u00ec che l'elica di dritta era in fallo con una boa. Il motore \u00e8 stato spento e l'elica \u00e8 stata liberata dalla \"boa\", che si \u00e8 rivelata una mina di contatto . La mina \u00e8 stata disarmata con successo. In seguito, si seppe che le navi erano passate attraverso un campo di 18 di tali mine, o siluri, durante il viaggio verso la baia e attraverso lo stesso campo durante il viaggio di ritorno, senza danni di alcun tipo. Pochi giorni dopo l'attacco a Cayo del Toro, il campo minato \u00e8 stato esplorato a fondo e sono state recuperate 14 mine. La loro mancata esplosione al contatto \u00e8 stata attribuita a guasti meccanici, oltre a una sana crescita di cirripedi sulle leve di contatto.\nL'operazione di dragaggio , effettuata senza attrezzature specializzate, ha coinvolto due lance a vapore e due baleniere di \"Marblehead\" e \"Dolphin\" . Una lancia e una baleniera affiancate, collegate all'altra lancia e baleniera da una fune con una catena di trascinamento al centro, spazzavano il canale. Quando la resistenza ha incontrato un ostacolo, le barche si sono unite e hanno attraversato le estremit\u00e0 della resistenza. Le barche sono state quindi issate con cura fino alla mina, che \u00e8 stata portata in superficie e disarmata. Due volte la resistenza ha fatto emergere due mine insieme.\nDurante la ricerca di mine, le barche erano state colpite da Hicacal Beach , dove erano stati appostati 250 fanti spagnoli a guardia del campo minato. Era determinato a sbaragliare l'ultima forza nemica rimasta nelle vicinanze della baia, e il 25 giugno il tenente colonnello Huntington guid\u00f2 due compagnie di marines e 40 cubani in un assalto anfibio a Hicacal Beach. Si \u00e8 rivelato un incontro incruento, dal momento che gli spagnoli erano partiti un giorno o due prima.\nCon \"Guantanamo\" Bay occupata con successo, l'interesse degli Stati Uniti si \u00e8 concentrato sulle operazioni a Santiago. Un corpo di spedizione americano di 17.000 ufficiali e uomini al comando del maggiore generale William R. Shafter fu sbarcato a est della citt\u00e0 nei piccoli porti di Daiquir\u00ed e Siboney tra il 22 e il 25 giugno, senza opposizione. Una settimana dopo, il 1\u00b0 luglio, le storiche battaglie di El Caney e San Juan Hill si conclusero con la vittoria delle forze statunitensi, aprendo le porte alla stessa Santiago. La mattina del 3 luglio fu inviata una richiesta al comandante spagnolo, generale Arsenio Linares , di arrendersi o subire un bombardamento della citt\u00e0 come alternativa. La stessa mattina, la flotta spagnola sotto l'ammiraglio Pascual Cervera salp\u00f2 dalla baia di Santiago, solo per incontrare la completa distruzione per mano della flotta statunitense. La grande resistenza spagnola a Santiago era al termine, anche se solo il 15 luglio fu firmato un accordo preliminare. Le forze statunitensi hanno occupato la citt\u00e0 il 17 luglio.\nLe 7.000 truppe spagnole nella citt\u00e0 di Guantanamo - a soli 64\u00a0km di distanza - non marciarono in aiuto dell'esercito assediato di Linares, perch\u00e9 prima del taglio delle sue comunicazioni, il generale Pareja era stato ordinato dai suoi superiori di tenere la citt\u00e0 di Guantanamoa tutti i costi. Questo \u00e8 stato ordinato perch\u00e9 gli spagnoli temevano che la valle di Guantanamo potesse essere utilizzata come rotta di invasione dalle forze statunitensi, poich\u00e9 gli inglesi l'avevano usata una volta per avanzare su Santiago. Dopo che la Marina tagli\u00f2 i cavi e stabil\u00ec una base a Guantanamo Bay, il generale Pareja rimase nella completa ignoranza del corso della guerra perch\u00e9 gli insorti cubani mantennero un anello cos\u00ec stretto intorno alla citt\u00e0 che nessun messaggero riusc\u00ec a superare le loro linee. Quindici furono catturati e giustiziati come spie. Nessuna delle frenetiche richieste di aiuto del generale Linares raggiunse Pareja.\nLa minaccia rappresentata dalle forze navali statunitensi e da un battaglione di marines a Guantanamo Bay, oltre alla stretta sulle comunicazioni terrestri da parte di 1.000 ribelli cubani, ha effettivamente bloccato un esercito di 7.000 uomini che avrebbe potuto cambiare l'esito dei combattimenti a Santiago. Meno di una settimana dopo la resa di Santiago, la base di Guantanamo Bay fu utilizzata per lanciare l'invasione di Porto Rico, 500 miglia (800\u00a0km) a est. Tremilacinquecento truppe sotto il generale Miles salparono dalla baia il 21 luglio. Questo fu l'ultimo evento importante nella fase della guerra ispano-americana di Guantanamo Bay; il 12 agosto la guerra si concluse con la firma del protocollo di pace e l'armistizio. La nuova base navale degli Stati Uniti non fu formalizzata dal contratto di locazione tra gli Stati Uniti e Cuba fino a cinque anni dopo, quando nel 1903 fu acquisita come \"stazione di carbone e navale\", ma il suo valore era gi\u00e0 dimostrato.\nIl primo battaglione della marina del tenente colonnello Huntington, che era tornato a bordo della USS \u00a0\"Resolute\" durante l'assedio e la resa di Santiago, salp\u00f2 per gli Stati Uniti e, dopo una sosta a New York, arriv\u00f2 al porto di Portsmouth , sbarcando i suoi marines la sera del 24 agosto 1898.\nLa battaglia di El Caney.\nIl 1\u00ba luglio all'alba le truppe statunitensi attaccarono gli spagnoli attestati a El Caney e a forte El Viso con 6653 uomini contro 520 spagnoli, supportati da un numero imprecisato di guerriglieri lealisti cubani. La battaglia si protrasse fino alle cinque del pomeriggio con gravi perdite sia da parte statunitense sia spagnola, fra l'altro gli spagnoli persero anche il comandante delle loro forze (gen. Vara de Rey).\nLa battaglia di colle San Juan e Kettle Hill.\nMentre si combatteva al El Caney, circa alle 8:20 del mattino gli americani attaccarono anche le colline di San Juan, affinch\u00e9 il comandante della zona (gen. Linares) non potesse inviare rinforzi alla vicina posizione di El Caney. Una fortuita scoperta di un nuovo sentiero per guadare il fiume Aguadores permise agli americani di alleggerire l'ingorgo che si stava formando ai piedi del colle San Juan, ma il reggimento di testa fu costretto a ritirarsi in disordine dal fuoco spagnolo, tuttavia la brigata di riserva riusc\u00ec ad accostarsi agli spagnoli fino a circa 500 m, dove venne ucciso il comandante della brigata (colonnello Wikoff) e feriti gravemente i suoi vice (tenente colonnello Worth e tenente colonnello Liscum), quindi il comando della brigata fu preso dal t. col. Ewers. La battaglia prosegu\u00ec con alterne fortune finch\u00e9 gli spagnoli esausti, non abbandonarono il colle San Juan alle 1.30 del pomeriggio. A quel punto cominci\u00f2 l'assalto a Kettle Hill, effettuato dal 1\u00ba cavalleria, 9\u00ba cavalleria, Rough Riders, e parte del 3\u00ba cavalleria guidati dal futuro presidente Theodore Roosevelt, e dal tenente colonnello Sumner, che si concluse pi\u00f9 o meno alla stessa ora. La battaglia continu\u00f2 fino al tramonto, ma gli spagnoli non riuscirono a riconquistare le posizioni perse, perdendo fra l'altro anche il loro comandante (gen. Linares), ferito ad un braccio. Le perdite complessive degli americani a El Caney e sui colli di San Juan furono pi\u00f9 di 1000 fra morti e feriti.\nDopo questi fatti d'arme gli statunitensi rimasero fermi davanti a Santiago, aspettando che la guarnigione si arrendesse per fame, evento che avvenne il 16 luglio, la guarnigione della citt\u00e0 ottenne comunque l'onore delle armi. Tuttavia, dopo la resa di Santiago gli statunitensi, rimasti in loco fino alla conclusione della guerra, furono decimati da febbri malariche, febbre gialla e febbri tifoidee.\nIl 3 luglio la squadra di Cervera tent\u00f2 di forzare il blocco, ma fu distrutta in circa due ore dal commodoro Schley (Sampson era a terra parlare con il generale Shafter), la Spagna perse 4 incrociatori e due cacciatorpediniere.\nIntanto la squadra di Camara (Squadra di riserva) era partita da Cadice il 16 giugno, lasciandovi comunque l\"Alfonso XIII\" e il \"Numancia\", passando il 20 giugno di fronte a Pantelleria e il 6 luglio era entrata a Suez, avendo passato il canale omonimo, presumibilmente per far credere agli statunitensi di essere diretta alle Filippine, rientrando poi a Cadice il 29 luglio\nIl 25 luglio 3000 statunitensi comandati da generale Miles sbarcarono a Porto Rico occupando il porto di Ponce, ai primi di agosto, dopo essere stati raggiunti da altri uomini lanciarono un attacco su San Juan, che fu occupata quasi subito con la perdita di meno di 50 uomini.\nTeatro delle operazioni nel Pacifico.\nFilippine.\nLe Filippine erano state scoperte dagli spagnoli il 17 marzo 1521 ed erano diventate velocemente una delle colonie chiave dell'Impero spagnolo. Tuttavia tutti i successivi governi spagnoli si erano disinteressati della fortificazione dei punti chiave e in particolare di Manila, che, opportunamente rinforzata avrebbe potuto diventare una base navale di prima classe. D'altra parte, la squadra statunitense doveva necessariamente occupare quanto prima Manila per ottenere il dominio (almeno locale) del mare.\nLa squadra di Dewey, concentrata a Hong Kong vi rimase fino al 24 aprile, dato che il governatore, essendo stata dichiarata la guerra il 23, aveva informato gli americani che avevano 24\u00a0h per lasciare il porto, la squadra di Dewey si diresse prima su Mirs e successivamente su Luzon, dove giunsero al traverso di Corregidor il 30 aprile alle 23:30, senza essere stati avvistati dagli spagnoli. Intanto la squadra spagnola si era rifugiata a Cavite.\nIl primo scontro tra americani e spagnoli si ebbe appunto a Cavite, nella baia di Manila il 3 maggio 1898, quando il comandante George Dewey, al comando dello \"Squadrone Asiatico\" della Marina degli Stati Uniti, a bordo dell'incrociatore protetto USS \"Olympia\" si spinse a cercare gli spagnoli. Inizialmente la squadra di Dewey, si diresse su Manila, ma, una volta constatata l'assenza della squadra spagnola comandata dall'ammiraglio Patricio Montojo y Pasar\u00f3ndiresse su Cavite, dove alle 03.45 apr\u00ec il fuoco con l\"Olympia\" a 3500\u00a0m dalla squadra spagnola, sfilando a lento moto lungo la linea nemica accostando sempre pi\u00f9 verso gli spagnoli, utilizznado la superiorit\u00e0 delle sue navi nel tiro con i cannoni. Alle 07:00 il \"Cristina\" (nave ammiraglia di Montojo) punt\u00f2 sulla linea americana, seguito subito dal \"Don Juan\", ma le artiglierie statunitensi riuscirono a distruggere la nave prima che potesse provocare gravi danni, ferendo lo stesso Montojo. La battaglia continu\u00f2 fino alle 12:30, quando da Cavite venne richiesto di parlamentare. I risultati della battaglia furono la distruzione delle navi spagnole \"Cristina\", \"Castilla\", \"Don Juan de Austria\", \"Ulloa\", \"Luzon\", \"Cuba\", \"Velasco\", mentre successivamente furono rigalleggiate il \"Cuba\" e il \"Luzon\", le perdite di uomini per gli spagnoli furono il 20% del personale imbarcato, le navi statunitensi subirono solo poche avarie e non ebbero che due morti e nove feriti.\nNonostante la conquista tedesca della base navale di Qingdao, lo \"Squadrone Asiatico\", pur con grossi problemi logistici, soprattutto per il carburante e le munizioni, riusc\u00ec non solo a decimare la flotta spagnola, ma anche a conquistare la stessa baia di Manila, che fu occupata dalla flotta il 2 maggio.\nIn agosto sbarc\u00f2 presso manila l\"VIII Corpo\" statunitense di 13000 regolari e 2000 volontari, comandato dal gen. Wesley Merritt, a cui di opponevano i 13000 spagnoli della guarnigione di Manila e i 13000 uomini del rivoluzionario Aguinaldo. A causa dei differenti intendimenti degli americani e dei ribelli (entrambi comunque intenzionati ad eliminare gli spagnoli) alla fine dell'estate iniziarono a manifestarsi forti contrasti fra gli statunitensi e i ribelli. La conclusione fu che gli statunitensi occuparono Manila il 13 agosto, dopo una battaglia poco pi\u00f9 che simbolica (17 morti e 105 feriti statunitensi), tenendo Aguinaldo lontano dalla capitale. Comunque, dopo gli accordi di Parigi con i quali gli Stati Uniti acquistarono le Filippine per 20 milioni di dollari, scoppi\u00f2 la guerra filippino-americana.\nGuam.\nIl 20 giugno 1898 l'incrociatore statunitense USS \"Charleston\" si present\u00f2 davanti all'isola di Guam, parte della colonia spagnola delle isole Marianne: dopo una breve trattativa, il giorno seguente una forza da sbarco dei marines scese a terra e prese possesso dell'isola in modo incruento, accettando la resa della piccola guarnigione spagnola.\nEsito e conseguenze.\nLa formazione di domini coloniali statunitensi.\nGli americani vinsero in tempi molto brevi e con perdite relativamente basse, tanto che la guerra venne definita \"splendid little war\". Il 12 agosto venne firmato l'armistizio con il quale gli Stati Uniti ottennero dalla Spagna:\nQuesti risultati vennero quindi ratificati il 10 dicembre successivo dal Trattato di Parigi, con cui fu formalizzata la cessione per 20 milioni di dollari agli USA delle Filippine, di Porto Rico e di Guam nel Pacifico.\nNello stesso anno gli Stati Uniti avevano acquistato le Isole Hawaii. Infine Panama divenne indipendente nel 1903, con il sostegno militare degli Stati Uniti.\nIn Spagna, la distruzione della flotta e la contemporanea perdita delle ultime colonie nel Pacifico (l'anno successivo la Spagna ceder\u00e0 alla Germania gli arcipelaghi delle Caroline e delle Marianne), determinarono una profonda crisi d'identit\u00e0 in un paese che non riusciva a inserirsi nella modernit\u00e0 del nuovo secolo. I militari, in particolare, maturarono un profondo senso di rancore verso la classe dirigente, alla quale le ristrettezze del bilancio statale non consentivano di fornire all'esercito armi pi\u00f9 moderne. La guerra pass\u00f2 alla storia come \"El Desastre del '98\".\nL'aumento del costo dei cereali in Italia.\nLa guerra ispano-americana ebbe una certa influenza anche nella situazione sociale italiana, in quanto caus\u00f2 indirettamente l'aumento del costo dei cereali d'importazione e il conseguente aumento del costo del pane che, gravando sulle gi\u00e0 affaticate famiglie proletarie, port\u00f2 a sommosse, fra le quali la pi\u00f9 conosciuta fu la protesta dello stomaco (nome che identifica i moti di Milano del 1898), repressa nel sangue da Bava Beccaris.\nLa guerra ispano-americana nella letteratura italiana.\nNel romanzo di Emilio Salgari \"La capitana del Yucatan\" tutta la trama si svolge avendo come sfondo la guerra ispano-americana a Cuba."}
{"id": "125132", "revid": "2148245", "url": "https://it.wikipedia.org/wiki?curid=125132", "title": "Conolophus subcristatus", "text": "Il Conolophus subcristatus, noto anche come iguana di terra o iguana terrestre delle Gal\u00e1pagos \u00e8 un rettile endemico delle isole Gal\u00e1pagos. \nDescrizione.\nLa lunghezza di quest'iguana varia tra uno e due metri, compresa la coda, mentre invece il peso va da 8 a 15 kg. Ha una pupilla rotonda, come altri rettili notturni e palpebre molto ben sviluppate. Possiede un senso dell'udito ben sviluppato ed organi uditivi completi, laddove i serpenti non ne hanno. La bocca consente all'iguana di cibarsi di cactus, una tra le poche fonti alimentari disponibili sulle isole in cui vive. I denti sono posti nel lato interno delle mandibole, il che rende \"C. subcristatus\" diverso dalle iguane che vivono in altri continenti. La lingua \u00e8 spessa e larga; le zampe sono fornite di 5 dita ognuna. Sul dorso c'\u00e8 una cresta spinosa che va via via decrescendo con il progressivo avvicinarsi alla coda, che non gode di autotomia. Ci\u00f2 \u00e8 dovuto alla mancanza di superpredatori ed altri carnivori in grado di uccidere esemplari di iguana di terra e, pertanto, la capacit\u00e0 rigenerativa di tale appendice \u00e8 diminuita fino a scomparire quasi del tutto. A dimostrazione di questo fatto, osservazioni condotte su 200 esemplari hanno portato alla luce che solo due fra loro erano capaci di rigenerarne buona parte. Ogni individuo \u00e8 tuttavia \u00e8 capace di farla ricrescere, anche in misura minima. La colorazione assunta da \"C. subcristatus\" pu\u00f2 variare dal marroncino smorto al giallo acceso. Le squame crescono verso l'alto e successivamente verso l'esterno e vengono sostituite regolarmente da altre nuove. Poich\u00e9 la pelle \u00e8 impermeabilizzata, quest'iguana sopravvive senza problemi all'aridit\u00e0 ed alla secchezza del suo habitat. \nBiologia.\nAlimentazione.\nSi nutre di piante, specificamente di cactus del tipo nopal ed i loro fiori. Nonostante siano coriacei e spinosi non causano alcun problema all'iguana durante il processo digestivo. \nComportamento e riproduzione.\nL'indole di quest'animale \u00e8 mite e quieta: durante il giorno possono essere ammirate mentre vanno in cerca di cibo o fanno i loro bagni di sole. L'utilit\u00e0 di questi risiede nel fatto che, trattandosi di una specie eteroterma, l'iguana terrestre, come del resto la maggior parte dei rettili, ha bisogno di fonti di calore esterne per \"avviare\" le sue funzioni vitali fondamentali ed il suo metabolismo. Quando la temperatura diventa talmente torrida da non essere pi\u00f9 sopportabile, \"C. subcristatus\" cerca rifugio nei buchi scavati nel terreno. La natura placida di questi sauri subisce un radicale cambiamento durante la stagione degli amori: i maschi difendono strenuamente il loro territorio, ricco di cavit\u00e0 che esercitano una forte attrazione sulle femmine, l\u00e0 infatti verranno deposte le uova, ma assenza di rientranze, la vegetazione offre una valida alternativa. Ogni maschio, qualora riscontri la presenza di un intruso lo insegue per metterlo in fuga, solo di rado si ricorre alla lotta. Il corteggiamento appare veemente e si manifesta con piccoli inseguimenti tra le fessure rocciose. L'incubazione dura almeno tre mesi e dopo la schiusa, i piccoli passano un periodo di tempo indeterminato nel luogo in cui sono nati, per poi abbandonarlo quando si sentono sicuri \nPredatori.\nNormalmente l'iguana terrestre non avrebbe predatori, eccezion fatta per la poiana delle Gal\u00e1pagos che occasionalmente si ciba dei piccoli, per\u00f2 le specie aliene introdotte dagli uomini arrivati nelle isole, vale a dire cani, gatti e ratti rappresentano una seria minaccia per la popolazione di \"C. subcristatus\". \nCuriosit\u00e0.\nAccanto alla ben pi\u00f9 diffusa \"C. subcristatus\" c'\u00e8 anche la specie \"C. pallidus\", chiamata cos\u00ec per via dei suoi colori meno appariscenti. La sua popolazione \u00e8 pi\u00f9 esigua ed inoltre vive unicamente nell'Isola di Santa Fe. "}
{"id": "125135", "revid": "486946", "url": "https://it.wikipedia.org/wiki?curid=125135", "title": "Nick Name", "text": ""}
{"id": "125136", "revid": "486946", "url": "https://it.wikipedia.org/wiki?curid=125136", "title": "Nick name", "text": ""}
{"id": "125137", "revid": "2014155", "url": "https://it.wikipedia.org/wiki?curid=125137", "title": "L\u00e9on Blum", "text": "Socialista, fu uno dei dirigenti della Sezione Francese dell'Internazionale Operaia (SFIO) e presidente del Consiglio dal 4 giugno 1936 al 29 giugno 1937 e dal 13 marzo al 10 aprile 1938, nonch\u00e9 Capo del Governo provvisorio della Repubblica francese dal 16 dicembre 1946 al 22 gennaio 1947.\nHa segnato la storia della politica francese per aver rifiutato l'adesione dei socialisti alla Terza Internazionale comunista nel 1920 e per essere stato il presidente del Consiglio del Fronte Popolare nel 1936.\nL'intellettuale borghese.\nL\u00e9on Blum nacque il 9 aprile 1872 a Parigi. Allievo del Lyc\u00e9e Henri-IV, l\u00ec fece l'incontro con lo scrittore Andr\u00e9 Gide e pubblic\u00f2 le sue prime poesie, all'et\u00e0 di 17 anni, in un giornale creato con Gide. Nel 1890 entr\u00f2 all'\u00c9cole normale sup\u00e9rieure, ma si disinteress\u00f2 delle lezioni e ne venne espulso alla fine del primo anno, non essendo riuscito a superare l'esame. Indeciso tra giurisprudenza e letteratura, si iscrisse a entrambi i corsi di laurea, alla Sorbona, avendo in mente una carriera nel settore pubblico. Si laure\u00f2 in lettere nel 1891 e in giurisprudenza nel 1894.\nL\u00e9on Blum fu ammesso, alla sua seconda domanda, al Consiglio di Stato all'et\u00e0 di 25 anni, dove divenne praticante nel dicembre 1895. Vi comp\u00ec una brillante carriera durata quasi 25 anni, interrotta soltanto dalle funzioni di capo di gabinetto di Marcel Sembat, ministro socialista dei Lavori Pubblici nel 1916 nel governo Viviani.\nI suoi rapporti con la religione.\nRispettava la religione ebraica della sua famiglia, si sentiva ebreo e francese perch\u00e9 pensava che uno non escludesse l'altro e, in seguito, si impegn\u00f2 in molti movimenti sionisti dopo la guerra. Per gran parte della popolazione ebrea, Blum era un uomo politico come gli altri; tuttavia, una minoranza di ebrei vedeva piuttosto di cattivo occhio la sua ascesa al potere, temendo il possibile innesco di reazioni antisemite.\nBlum fu presto vittima dell'antisemitismo. Lo aveva gi\u00e0 incontrato come critico letterario, ma ne fu investito pi\u00f9 duramente dopo la sua elezione alla Camera, quando i suoi discorsi in Parlamento iniziarono ad ottenere immensi successi. Fu cos\u00ec l'obiettivo di numerosi attacchi da parte di giornali di estrema destra. Per esempio, L\u00e9on Daudet si scaten\u00f2 contro questo \u00ab ibrido etnico ed ermafrodita \u00bb in \"L'Action fran\u00e7aise\" del 2 settembre 1933.\nBlum, critico letterario.\nAll'inizio del secolo fu critico letterario e teatrale. I suoi articoli sulla \"Revue Blanche\", alla quale collabor\u00f2 a partire dal 1892, gli valsero una reputazione nell'ambiente letterario parigino. Secondo il regista e professore Jean-Laurent Cochet, Blum fu \u00ab il critico pi\u00f9 intelligente della sua epoca \u00bb.\nIl suo ingresso in politica.\nL\u00e9on Blum si dedic\u00f2 concretamente all'azione politica durante lo scoppio dell'affare Dreyfus dal 1894 al 1906; \u00e8 grazie all'incontro con Jean Jaur\u00e8s nel 1897 che inizi\u00f2 la sua militanza nella Sezione Francese dell'Internazionale Operaia (SFIO). In compagnia di Jaur\u00e8s partecip\u00f2 alla fondazione de \"L'Humanit\u00e9\" nel 1904. Sempre durante l'affare Dreyfus, Blum ruppe con Maurice Barr\u00e8s, che aveva sempre considerato fino ad allora come il suo maestro in letteratura.\nAlla morte di Jaur\u00e8s, ucciso da un fanatico nell'agosto 1914, Blum ne raccolse l'importante eredit\u00e0 ideologica, ma fu soprattutto lo scoppio della prima guerra mondiale che lo spinse a entrare in politica. \u00c8 proprio nell'agosto 1914 che divenne capo di gabinetto di Marcel Sembat, dopo essere stato riformato dall'esercito per la miopia. Lasci\u00f2 gli uffici di Sembat insieme a questi, nel 1917, e torn\u00f2 a lavorare al Consiglio di Stato.\nBlum fu costantemente a sostegno dello sforzo nella guerra e della politica dell\"'Union sacr\u00e9e\". Anche se il partito socialista francese era diviso sulla questione della guerra, Blum era convinto che si trattasse della scelta giusta. Tuttavia, bench\u00e9 opposto ai pacifisti, non si identificava comunque con l'ala destra del partito.\nIl dirigente socialista.\nLe elezioni legislative del 1919.\nL\u00e9on Blum arriv\u00f2 in posizioni di rilievo nel partito solamente alla vigilia delle elezioni legislative del 1919. Nel congresso dell'aprile 1919, Blum tent\u00f2 di continuare nel solco di Jaur\u00e8s e di infondere nei socialisti un approccio progressivo alla rivoluzione negli aspetti sociali, economici e politici. Grazie a lui il partito conserv\u00f2 un'apparenza di unit\u00e0 in quelle elezioni, che furono comunque vinte dalla destra. Blum fu eletto per la prima volta deputato della Senna; diede quindi le dimissioni dal Consiglio di Stato. Fu in seguito eletto segretario del partito e poi presidente del gruppo parlamentare socialista.\nLa scissione del Congresso di Tours.\nDurante il congresso di Tours, Blum rifiut\u00f2 di seguire la maggioranza favorevole all'adesione alla Terza Internazionale. Straordinariamente lucido a proposito della rivoluzione russa e del suo carattere antidemocratico, tenne un discorso premonitore sul futuro dell'URSS, ma non pot\u00e9 impedire l'inevitabile scissione.\nPrima del Fronte popolare.\nDopo la scissione, Blum non escluse accordi pre-elettorali con i radicali, visto anche che la SFIO sostenne nel 1924 il governo radicale di \u00c9douard Herriot senza parteciparvi. La SFIO ebbe alterne fortune elettorali durante gli anni Venti, ma non soffr\u00ec troppo della divisione con il partito comunista.\nAll'inizio degli anni Trenta, la Francia entr\u00f2 in una crisi economica. In questo periodo, dopo la sconfitta elettorale della destra parlamentare nel 1932, l'estrema destra prese nuovo slancio. Essa era costituita da diverse organizzazioni, formatesi all'inizio degli anni Venti, che avevano numerosi punti in comune, come il rifiuto del sistema parlamentare.\nTra i socialisti, a livello internazionale, si delineavano due grandi tendenze di lotta contro il fascismo. Da una parte una frangia pi\u00f9 a destra, incarnata dagli inglesi, gli scandinavi, i cechi e i polacchi, che voleva adattare il socialismo alla classe media; e dall'altra parte una tendenza di sinistra, costituita dagli italiani, gli svizzeri, i francesi e i belgi, che proponeva \u00ab una tattica rivoluzionaria di lotta proletaria per la conquista del potere [\u2026] \u00bb. Blum prevedeva anche di insistere sugli interessi comuni tra le classi medie e le classi operaie.\nAll'inizio del giugno 1934 presero vita dei contatti tra la SFIO e il partito comunista (PCF), le trattative avanzarono rapidamente grazie a mutue concessioni (il PCF era anche sospinto in certi casi dalla Comintern). Per la prima volta dopo la scissione di Tours veniva stabilito un accordo politico, siglato il 27 luglio. Esso non aveva finalit\u00e0 elettorali dirette, ma era orientato verso l'azione politica. Durante le elezioni cantonali dell'ottobre 1934, le reciproche desistenze adottate per la prima volta fecero progredire i due partiti, mentre i radicali persero voti.\nNel 1935, all'atto della firma dell'alleanza franco-sovietica, si intensificarono di nuovo le tensioni tra i favorevoli a una guerra antifascista e quelli che attribuivano la massima importanza alla pace.\nL'uomo di Stato.\nIl Fronte popolare.\nFu il dirigente comunista Maurice Thorez che, con alcuni articoli su \"l'Humanit\u00e9\", chiam\u00f2 alla formazione di un largo \u00ab Fronte popolare \u00bb (citando Eugen Fried, rappresentante dell'Internazionale Comunista in Francia), che era stato proposto anche due anni prima dall'ex dirigente comunista e futuro collaborazionista Jacques Doriot; il progetto era stato per\u00f2 allora respinto da Mosca e Doriot era stato espulso dal PCF. Thorez present\u00f2 quindi il suo progetto alcune settimane dopo davanti alla Camera dei deputati. Propose anche di estendere questo Fronte popolare ai radicali, che erano legati a quell'epoca alla destra ed erano il partito pi\u00f9 forte alla Camera.\nGli accordi del Fronte Popolare permisero la vittoria alle elezioni legislative dell'aprile 1936 e portarono al primo governo a maggioranza socialista della Terza Repubblica. Blum divenne Presidente del Consiglio a partire da giugno. Egli \u00abnon si incaric\u00f2 di alcun'altra responsabilit\u00e0 particolare per dedicarsi interamente alla direzione del governo\u00bb. Il governo era allora composto solamente da socialisti e da radicali, i comunisti lo sostenevano da esterni; esso fu anche il primo ad avere sottosegretari donne, che a quel tempo non possedevano ancora in Francia il diritto di voto.\nLe ragioni della vittoria del Fronte popolare sono diverse: crisi economica, ascesa di Adolf Hitler, scandali finanziari, instabilit\u00e0 del governo della legislatura del 1932, vivacit\u00e0 delle leghe di destra, armate e sempre pi\u00f9 numerose, disordini del 6 febbraio 1934.\nI risultati che davano vincente il Fronte Popolare diedero molte speranze al proletariato e si origin\u00f2 uno sciopero generale spontaneo. Il socialista Marceau Pivert esort\u00f2 Blum ad assumere il potere immediatamente, appoggiandosi su questa mobilizzazione popolare e senza attendere il passaggio di poteri ufficiale. Ma Blum prefer\u00ec attendere.\nQuesti scioperi obbligarono comunque gli imprenditori a trattare con i loro dipendenti e i sindacati e a concedere ferie pagate e una riduzione dell'orario di lavoro.\nIn Spagna il governo del Fronte popolare spagnolo doveva affrontare la rivolta franchista: iniziava la guerra civile. L\u00e9on Blum era per un intervento diretto, ma fu trattenuto dall'opposizione dei radicali e del Regno Unito, principale alleato della Francia, senza contare l'attivismo dell'estrema destra e di una parte della destra parlamentare; dovette cos\u00ec scegliere, contro l'opinione dei comunisti, il non intervento. Vi fu tuttavia un aiuto clandestino, organizzato da Pierre Cot e Jules Moch. Riguardo agli altri paesi europei, si pu\u00f2 inoltre dire che i rapporti con l'Italia furono molto pi\u00f9 difficili che con la Germania.\nSul piano interno, il governo Blum riusc\u00ec a risolvere la crisi sociale, ma a partire dall'estate 1936 dovette far fronte a numerose difficolt\u00e0, tra cui la svalutazione del franco francese a causa della situazione monetaria e la politica finanziaria in generale, che fece passare la destra dall'inquietudine all'opposizione decisa.\nLe calunnie dell'estrema destra colpivano tutte le personalit\u00e0 del Fronte Popolare. Ebbero in particolare come conseguenza il suicidio del ministro dell'interno Roger Salengro. L'arrivo di Blum al potere scaten\u00f2 anche un'ondata di antisemitismo di grande portata. Egli fu odiato e ingiuriato come raramente successe nella politica francese, sempre molto agitata. Charles Maurras scrisse nell\"'Action fran\u00e7aise\" del 15 maggio 1936: \u00ab \u00c8 in quanto ebreo che bisogna vedere, concepire, intendere, combattere e abbattere il Blum. Quest'ultimo verbo sembrer\u00e0 di gusto un po' forte: mi affretto ad aggiungere che occorrer\u00e0 abbattere fisicamente Blum solo il giorno in cui la sua politica ci avr\u00e0 portato la guerra empia, che egli sogna, contro i nostri camerati d'armi italiani. Quel giorno, \u00e8 vero, non bisogner\u00e0 mancarlo \u00bb. E Pierre Gaxotte in \"Candide\" del 7 aprile 1938: \u00ab Egli [Blum] incarna tutto quello che ci fa rivoltare il sangue e ci d\u00e0 la pelle d'oca. Egli \u00e8 il male, egli \u00e8 la morte \u00bb.\nNella stampa francese si formarono due campi ben distinti: da una parte i sostenitori del Fronte Popolare (\"L'Humanit\u00e9\", \"Le Populaire\", \"L'\u0152uvre\", \"Vendredi\", \"Marianne\", etc.), dall'altra parte gli oppositori (\"L'Action fran\u00e7aise\", \"L'\u00c9cho de Paris\", \"L'Ami du peuple\", \"Le Jour\", \"Candide\", \"Gringoire\", \"Je suis partout\", etc.). Tra queste due posizioni rimasero molto pochi giornali o settimanali a giocare il ruolo dei neutrali. La stampa che appoggiava il Fronte popolare era molto pi\u00f9 debole della stampa dell'opposizione; si pu\u00f2 dire che entrambe le parti contribuirono alla sconfitta del governo frontista. I resoconti pi\u00f9 equilibrati di quel periodo si trovavano nella stampa straniera, specialmente quella anglosassone.\nBlum present\u00f2 le dimissioni nel giugno 1937 e il suo governo fu sostituito da uno a guida radicale. Nel marzo 1938 form\u00f2 il suo secondo governo con la partecipazione di Pierre Mend\u00e8s France come sottosegretario di Stato al Tesoro, ma fu messo in minoranza dopo tre settimane al Senato. La sconfitta definitiva del Fronte popolare si ebbe nell'autunno 1938 con l'arrivo al potere di \u00c9douard Daladier.\nIl bilancio del Fronte Popolare \u00e8 contrastato, ma questa breve esperienza consent\u00ec ad ogni modo l'introduzione di una serie rilevante di progressi in numerosi settori, in particolare nel campo sociale: ad esempio, le ferie pagate (ottenute grazie a scioperi, ma gi\u00e0 sostenute da Jean-Baptiste Lebas, futuro ministro del Lavoro), la settimana lavorativa di quaranta ore, l'introduzione della contrattazione collettiva, il prolungamento dell'obbligo scolastico a 14 anni. Anche il rilancio della spesa in armamenti, prioritaria perfino rispetto alle spese sociali, \u00e8 da ascrivere al governo frontista.\nLa seconda guerra mondiale.\nBlum condann\u00f2 l'atteggiamento del PCF di fronte al patto Molotov-Ribbentrop, atteggiamento che provoc\u00f2 l'abbandono di un certo numero di comunisti che confluirono nella SFIO, con il consenso di L\u00e9on Blum, ma contro l'opinione di altri socialisti. L\u00e9on Blum si mise anche contro una parte dei socialisti a causa delle sue posizioni non pacifiste.\nDurante il voto dei pieni poteri al maresciallo P\u00e9tain, L\u00e9on Blum fece parte degli ottanta parlamentari dell'Assemblea nazionale che votarono contro. A quella data una parte della SFIO si era gi\u00e0 rifugiata in Gran Bretagna.\nLa Corte suprema di giustizia fu istituita da P\u00e9tain nel luglio 1940 per ricercare i responsabili politici della guerra. Molti uomini politici furono condannati. Blum si indign\u00f2. Fu arrestato in casa del suo amico Eug\u00e8ne Montel il 15 settembre 1940, rinchiuso nel castello di Chazeron, poi a Bourassol. I luoghi dove era detenuto divennero mete di ritrovo dei socialisti resistenti, come Jean Pierre-Bloch, F\u00e9lix Gouin o Andr\u00e9 Philip. L'ex capo di governo era tenuto debitamente informato sulla situazione e esortava i suoi compagni a resistere. Fu portato davanti al Tribunale di Riom, ma la sua difesa, come quella di Daladier, fu cos\u00ec efficace e cos\u00ec coraggiosa che il processo fu sospeso \"sine die\". Oltre a Blum e Daladier, erano presi di mira i presidenti del Consiglio e i membri del Fronte popolare. Il regime di Vichy rimproverava loro in particolare di essere responsabili della sconfitta, avendo impedito il riarmo della Francia mettendo in campo le riforme socialiste. Blum mostr\u00f2 vivacemente che il riarmo non era mai stato cos\u00ec intenso che con il Fronte Popolare, mentre lo stesso maresciallo P\u00e9tain, quando era stato ministro della guerra, aveva ridotto i fondi per l'esercito.\nBlum fu trasferito al forte del Portalet, poi consegnato da Pierre Laval ai nazisti e deportato nel marzo 1943 in una piccola casa della guardia forestale a Buchenwald, a poche centinaia di metri dal campo di concentramento. Suo fratello Ren\u00e9 Blum, fondatore del Balletto dell'Op\u00e9ra di Monte Carlo, fu assassinato a Auschwitz.\nDurante la sua detenzione si dedic\u00f2 intensamente alla corrispondenza epistolare e cominci\u00f2 a scrivere un'opera di riflessioni che termin\u00f2 nel dicembre 1944 e fu pubblicata dopo la guerra con il titolo \"A scala umana\" (\"\u00c0 l'\u00e9chelle humaine\").\nIl dopoguerra.\nIl 3 aprile 1945 L\u00e9on Blum e sua moglie partirono, sotto la scorta delle SS, essendo parte di un'\u00e9lite di ostaggi delle SS in Alto Adige. Dopo un mese di peregrinazioni si ritrovarono in un albergo del Tirolo italiano, presso il lago di Braies, dove, il 4 maggio, videro i primi soldati americani. Riprese a scrivere i suoi quotidiani articoli nel giornale \"Le Populaire\".\nFu a capo della delegazione francese, poi presidente della conferenza costitutiva dell'UNESCO, dopo aver negoziato l'annullamento del debito di guerra della Francia presso gli Stati Uniti: gli accordi Blum-Byrnes del maggio 1946 autorizzarono altres\u00ec la diffusione dei film americani nelle sale cinematografiche francesi, introducendo una componente dell\"'American way of life\" nella cultura di massa alla francese.\nL\u00e9on Blum diresse l'ultimo Governo provvisorio della Repubblica francese prima dell'inizio della Quarta Repubblica, dal dicembre 1946 al gennaio 1947.\nSi ritir\u00f2 quindi a Jouy-en-Josas, vicino Versailles, dove mor\u00ec nella sua casa il 30 marzo 1950 di infarto, all'et\u00e0 di 77 anni. Rimase direttore politico del \"Populaire\" fino alla fine, denunciando soprattutto il pericolo che il movimento di de Gaulle (il \"Rassemblement du peuple fran\u00e7ais\") costituiva per il regime parlamentare."}
{"id": "125138", "revid": "729019", "url": "https://it.wikipedia.org/wiki?curid=125138", "title": "Franz Walter Stahlecker", "text": " Ufficiale delle SS, comandante dell'Einsatzgruppe A e Commissario del Reich per l'Ostland, \u00e8 stato il fondatore del famigerato gruppo di sterminio denominato Commando Ar\u0101js.\nBiografia.\nEntr\u00f2 nel Partito nazista nel 1932 e nel 1934 venne posto a capo della polizia politica del \"Land\" del W\u00fcrttemberg. Trasferito presso la sede centrale del Sicherheitsdienst (SD) nel 1938, ottenne il comando del distretto del Danubio, con sede a Vienna, venendo nel contempo promosso al grado di SS-Standartenf\u00fchrer.\nDivergenze con Reinhard Heydrich ne determinarono tuttavia la sostituzione e il trasferimento al Ministero degli Esteri, venendo in seguito assegnato al Protettorato di Boemia e Moravia, sotto il comando dell'SS-Brigadef\u00fchrer Karl Hermann Frank, nel 1940, trasferito in Norvegia, venne promosso SS-Oberf\u00fchrer. Nell'autunno del 1940 venne sostituito nell'incarico da Heinrich Fehlis.\nNel giugno del 1941 Stahlecker, promosso \"SS-Brigadef\u00fchrer\" e \"Generalmajor der Polizei\", accett\u00f2 il comando dell'Einsatzgruppe A, con la speranza di raggiungere le alte sfere del Reichssicherheitshauptamt (RSHA).\nOperante a seguito del Gruppo d'armate Nord, l\"'Einsatzgruppe A\" inizi\u00f2 la brutale opera di massacro di ebrei, zingari, comunisti e di tutti gli altri indesiderabili: un rapporto di Stahlecker inviato a Berlino nell'inverno del 1941, stimava in 249.420 gli ebrei massacrati.\nNel novembre del 1941, Stahlecker venne promosso da Hitler Commissario del Reich per Ostland, che comprendeva Estonia, Lettonia, Lituania, e Bielorussia. Rimase ucciso in uno scontro con i partigiani a Krasnogvardeisk, Russia, il 23 marzo 1942."}
{"id": "125139", "revid": "1318658", "url": "https://it.wikipedia.org/wiki?curid=125139", "title": "Georges Bidault", "text": "Biografia.\n\u00c8 il fondatore (1944) del Mouvement R\u00e9publicain Populaire. Partecip\u00f2 alla Resistenza francese nella formazione Combat della quale facevano parte anche Albert Camus e Jean Paul Sartre.\nFu pi\u00f9 volte Primo Ministro e Capo del Governo provvisorio della Repubblica francese dal 24 giugno al 16 dicembre 1946.\nNel 1962, dopo aver costituito a Roma il 20 maggio il comitato esecutivo CNR (Consiglio Nazionale della Resistenza), insieme a Antoine Argoud e Pierre Sergent, vi si pone come presidente e esprime forti e sprezzanti critiche verso il governo francese che tende a riconoscere l'indipendenza all'Algeria.\nIn giugno, dopo il riconoscimento francese dell'indipendenza dell'Algeria Bidault viene dichiarato decaduto da parlamentare e lascia la Francia come rifugiato politico per l'Italia.\nConsiderato capo del Movimento Antigollista, fermato dalla polizia a Villa Eugenia, Civitanova Marche e non esistendo in Italia l'estradizione per ragioni politiche fu semplicemente riaccompagnato, come ospite indesiderato, in Svizzera, dove prese un aereo per la Spagna franchista.\nVisse in clandestinit\u00e0 in Germania, Portogallo e in Brasile per quattro anni.\nTornato in Francia nel 1968, dopo un breve periodo in Belgio, fonder\u00e0 il Fronte Nazionale, che per\u00f2 abbandoner\u00e0 dopo pochi giorni."}
{"id": "125141", "revid": "767487", "url": "https://it.wikipedia.org/wiki?curid=125141", "title": "F\u00e9lix Gouin", "text": "\u00c8 stato Capo del Governo provvisorio della Repubblica francese dal 26 gennaio al 24 giugno 1946."}
{"id": "125142", "revid": "107831", "url": "https://it.wikipedia.org/wiki?curid=125142", "title": "Ulderico Sergo", "text": "Biografia.\nCarriera da dilettante.\nSergo conquist\u00f2 la medaglia d'oro alle Olimpiadi di Berlino del 1936 battendo lo statunitense Jackie Wilson ai punti.\nFu Campione italiano nei pesi gallo per tre volte: Ferrara 1933, Napoli 1934, Parma 1938. Campione europeo nei Pesi gallo a Budapest nel 1934, Berlino 1936 (titolo conseguente alla vittoria olimpica), Milano 1937 e Dublino 1939; vincitore per quattro volte del Guanto d'oro a Chicago dal 1935 al 1940.\nFece parte della Nazionale italiana per 24 volte dal 1932 (a Praga) al 1939 (a Trieste).\nCarriera da professionista.\nPassato professionista nel 1941, Sergo raccolse soddisfazioni molto minori tra i professionisti, anche a causa della guerra. Ebbe comunque l'occasione di misurarsi con i migliori Pesi gallo e Pesi piuma dell'epoca quali Gino Bondavalli, Guido Ferracin, Gino Cattaneo e Alvaro Cerasani.\nAbbandon\u00f2 Fiume, insieme alla sua famiglia, nel febbraio del 1947, quando il capoluogo del Quarnero pass\u00f2 alla Jugoslavia, in seguito al trattato di pace. Trasferitosi a Trieste, divenne allenatore della locale Accademia Pugilistica Triestina, tra le cui file militava anche Nino Benvenuti.\nDopo il ritiro.\nTerminata la carriera agonistica nel 1952 emigr\u00f2, insieme alla sua famiglia, a Cleveland dove morir\u00e0 nel 1967."}
{"id": "125144", "revid": "124022407", "url": "https://it.wikipedia.org/wiki?curid=125144", "title": "Asculum", "text": "Asculum (anche Asculum Picenum) era una citt\u00e0 dell'Italia antica, nel sito dell'attuale Ascoli Piceno.\nAsculum era la principale citt\u00e0 dei Piceni, che occupavano all'incirca i territori delle attuali Marche (a sud del fiume Foglia) e Abruzzo (a nord dell'Aterno). \nLe origini del nome Asculum si devono probabilmente ad un condottiero di origine pelasga, Aesis. Secondo il poeta latino Silio Italico, infatti, la popolazione greca dei pelasgi, guidati da Aesis, risalirono le coste dell'Adriatico e si insediarono nel territorio piceno, fondendosi con le popolazioni autoctone. Dalla radice del nome del condottiero greco risalirebbero quindi alcuni toponimi quali Ascoli, Jesi (Aesis in et\u00e0 romana) e Aso. L'appellativo \"Picenum\" indica che la citt\u00e0 venne a far parte del territorio dei Piceni, una popolazione di origine sabina stanziatasi nelle coste dell'Italia centrale fin dall'et\u00e0 del ferro.\nI primi contatti tra Asculum e Roma avvennero per via dei commerci che avvenivano lungo la futura via Salaria, importante collegamento tra Tirreno ed Adriatico. In seguito alla sua sconfitta da parte dei Romani nel 268 a.C., Asculum divenne una \"civitas foederata\".\nNel 90 a.C. fu la prima citt\u00e0 a ribellarsi al dominio di Roma, e la rivolta scoppiata diede origine alla guerra sociale. I Romani, guidati da Gneo Pompeo Strabone, conquistano e saccheggiano Asculum nell'89 a.C., che diventa quindi \"municipio\" romano. La citt\u00e0 assaggia un periodo di grande prosperit\u00e0 sotto l'impero di Augusto (che istituir\u00e0 la Regio V Picenum), in cui si arricchisce di templi, teatri, domus, ponti e fortificazioni."}
{"id": "125146", "revid": "71333326", "url": "https://it.wikipedia.org/wiki?curid=125146", "title": "Urbs Salvia", "text": ""}
{"id": "125147", "revid": "124580275", "url": "https://it.wikipedia.org/wiki?curid=125147", "title": "Alain Poher", "text": "Dal 3 ottobre 1968 al 2 ottobre 1992 Alain Poher \u00e8 presidente del Senato, il secondo dalla fondazione della Quinta Repubblica francese nel 1958.\nStudi e famiglia.\nStudia al liceo Louis-le-Grand e al liceo Saint-Louis di Parigi. Dopo essersi laureato in legge, si specializza all'Institut d'\u00e9tudes politiques (\"Sciences-po\"). Ingegnere.\nSposa il 19 agosto 1938 Henriette Tugler da cui ha due figlie.\nAl Senato e al governo.\nEsponente del partito cattolico di centro \"Mouvement R\u00e9publicain Popoulaire\" (MRP), del quale \u00e8 per qualche tempo capogruppo al Senato. Dopo la dissoluzione di questo partito nel 1967, aderisce al gruppo centrista del Senato.\nSenatore dal 1946 al 1948 e dal 1952 al 1995.\n\u00c8 segretario di Stato al Bilancio e alla Marina durante la Quarta Repubblica. Eletto presidente del Senato il 3 ottobre 1968, \u00e8 costantemente rieletto per i mandati successivi, rimanendo in carica fino al 1\u00ba ottobre 1992.\nPresidente della Repubblica \"ad interim\".\nCome previsto dalla Costituzione francese, in qualit\u00e0 di Presidente del Senato supplisce alla vacanza della presidenza della Repubblica in due occasioni: dal 29 aprile al 20 giugno 1969 quando Charles de Gaulle si dimette perch\u00e9 battuto al referendum sulla riforma del Senato e delle regioni, e dal 2 aprile al 28 maggio 1974 allorch\u00e9 Georges Pompidou muore improvvisamente. Sono, almeno fino ad oggi, gli unici casi di supplenza al vertice delle istituzioni della storia della Quinta Repubblica di presidenza \"ad interim\".\nCandidato alle elezioni presidenziali.\nSi candida alle presidenziali del 1969 come espressione del movimento centrista. Al primo turno ha 5 268 613 voti (23,31 %), entra al ballottaggio e al secondo turno ha 7 943 118 voti (41,79 %), venendo battuto da Georges Pompidou. Non si ricandida alle elezioni presidenziali del 1974.\nDeclino.\nPur avendo scontri anche aspri con Fran\u00e7ois Mitterrand durante la presidenza di quest'ultimo, si sforza di favorire il dialogo con il PS e con i suoi alleati nei periodi in cui questi partiti sono al governo (dal 1958 al 2011 al Senato il centrodestra \u00e8 ininterrottamente in maggioranza). Gli ultimi anni di Poher alla guida dell'assemblea sono caratterizzati dal declino delle sue condizioni intellettuali, tanto che \u00e8 coniato un neologismo, \"poh\u00e9risation\", per definire le condizioni di sclerosi del Senato nella fase finale della sua presidenza."}
{"id": "125148", "revid": "13102", "url": "https://it.wikipedia.org/wiki?curid=125148", "title": "Falerio", "text": ""}
{"id": "125149", "revid": "126257", "url": "https://it.wikipedia.org/wiki?curid=125149", "title": "Via Salaria Gallica", "text": "La via Salaria Gallica era una strada romana che collegava la via Flaminia (all'altezza di \"Forum Sempronii\", l'odierna Fossombrone) con la via Salaria (all'altezza di \"Asculum\", l'odierna Ascoli Piceno)\nIl percorso.\nLa via era una strada \"intervalliva\" larga 16 piedi (circa 4,70 m) che collegava le citt\u00e0 della media vallata dei fiumi del Piceno e dell'ager Gallicus. Nel suo percorso attraversava le citt\u00e0 romane di \"Forum Sempronii\" (Fossombrone), \"Suasa\", \"Ostra\", \"Aesis\" (Jesi), \"Ricina\" (Macerata), \"Urbs Salvia\" (Urbisaglia), \"Falerio\" (Falerone) e \"Asculum\" (Ascoli Piceno). Quindi questa via correva parallela all'asse costiero ad una distanza di circa 30 km dal mare Adriatico. \nLa realizzazione dell'opera si fa risalire a Marco Ottavio Asiatico tramite il \"Lapis Aesinensis\", l'iscrizione su di un cippo rinvenuto in Localit\u00e0 La Chiusa di Agugliano, tra Jesi ed Ancona. La via esistente almeno sin dall'et\u00e0 triumvirale-augustea probabilmente ricalca un percorso tracciato e frequentato sin dal periodo preromano.\nSi ricorda che il gruppo statuario equestre denominato Bronzi dorati da Cartoceto di Pergola \u00e8 stato ritrovato proprio nelle vicinanze dall'incrocio tra la via Flaminia e la via Salaria Gallica."}
{"id": "125150", "revid": "10005", "url": "https://it.wikipedia.org/wiki?curid=125150", "title": "Rosopsida", "text": ""}
{"id": "125151", "revid": "125421746", "url": "https://it.wikipedia.org/wiki?curid=125151", "title": "Silvan", "text": "Biografia.\nInizi\u00f2 a interessarsi fin da bambino al mondo della prestidigitazione. A sette anni present\u00f2 i suoi primi spettacoli presso l'oratorio Don Bosco della sua citt\u00e0 con il nome di \"Saghib\u00f9\" (lo pseudonimo derivava da Aldo Savoldello, il suo vero nome, da Otello Ghigi, il nome del suo primo maestro, e da Ranieri Bustelli, famoso prestigiatore degli anni trenta). Non ancora ventenne, pass\u00f2 al professionismo dopo essere stato \"battezzato\" con il nome d'arte \"Sylvan\" durante la trasmissione di Enzo Tortora \"Primo Applauso\" (\"talent show\" ante litteram del 1956) da Silvana Pampanini.\nDopo decine di spettacoli all'estero e dopo essersi esibito nei pi\u00f9 importanti teatri del mondo, Silvan entr\u00f2 a far parte della RAI negli anni sessanta.\nIn particolare la serie di giochi di prestigio eseguiti con le carte da gioco, nella sigla iniziale di \"Scala reale\" (1966), gli diede una improvvisa, grande popolarit\u00e0.\nDal 1973 al 1980 condusse il programma Sim Salabim, contenitore televisivo del sabato sera con la presenza di ospiti internazionali (Marcello Mastroianni, Pippo Baudo, Milva, Patty Pravo, Franco Franchi), in cui Silvan era conduttore; il programma fu riproposto pi\u00f9 volte con \"Astromagic\" e durante gli anni ottanta e novanta con \"Supermagic\", sempre in prima serata.\nNel 1979 condusse un altro programma di successo: 26 puntate di \"Buonasera con... Silvan\". Nel 1998 come autore con Marco Zavattini condusse \"Sanremo Magica\", con Anna Falchi.\nAl cinema, in qualit\u00e0 di attore, ha partecipato ai film \"Modesty Blaise - La bellissima che uccide\" (1966) di Joseph Losey, con Monica Vitti, Dirk Bogarde e Terence Stamp, \"L'oro di Londra\" (1968) e \"L'inchiesta\" (1986) di Damiano Damiani (con Keith Carradine e Harvey Keitel), \"Uno anzi due\" (2015) di Francesco Pavolini. \u00c8 apparso anche in un cammeo nei panni di s\u00e9 stesso nell'episodio \"Il mago\" del film \"Occhio, malocchio, prezzemolo e finocchio\" (1983), in cui deve confrontarsi in una sfida in diretta televisiva contro lo scalcinato mago \"Le grand Gaspar\", interpretato da Johnny Dorelli, e ne \"Il principe e il pirata\" (2001) di Leonardo Pieraccioni.\nIn televisione, \u00e8 inoltre apparso nell'episodio \"Il mago\" della serie TV \"Matlock\".\nCon le sue apparizioni televisive italiane e nel mondo (\u00e8 stato ospite per sette volte nel programma televisivo statunitense di intrattenimento\"The Ed Sullivan Show\", a partire dal 1959), con le sue esibizioni per le pi\u00f9 grandi personalit\u00e0 mondiali (Ronald Reagan, Elisabetta II del Regno Unito, il plurimiliardario Adnan Khashoggi), con i suoi libri di divulgazione, e le decine di articoli apparsi sul famoso settimanale a fumetti \"Topolino\" e in altre riviste, Silvan pu\u00f2 essere considerato uno dei maggiori prestigiatori del XX secolo.\nNumerosi sono i riconoscimenti ricevuti da Silvan quale protagonista dello spettacolo. Come David Copperfield e Lance Burton, \u00e8 stato eletto per ben due volte, nel 1990 e nel 1999, \"Magician of the Year\" (ed \u00e8 l'unico artista non statunitense ad aver ottenuto tale riconoscimento). \u00c8 stato anche il primo italiano (e l'unico finora, insieme con Antonio Casanova) a essere insignito del \"Merlin Award\", vinto per due volte nel 1998 e 2011; la Societ\u00e0 Internazionale degli Illusionisti ha motivato la scelta \u00abper la continua popolarit\u00e0 e il costante successo che contraddistinguono ormai da molti anni l'attivit\u00e0 artistica di Silvan, esibitosi nei pi\u00f9 importanti teatri del mondo\u00bb. Ha ricevuto inoltre a Parigi l'arar speciale \"Oscar Mondial de la Presentation\" durante il Congresso Mondiale della Federazione Internazionale Societ\u00e0 Magiche; sempre a Parigi, nel 1990, il \"Premio Lumi\u00e8re\"; a New York prima il \"Louis Award\" del 1994. La Society of American Magician ha inserito Silvan nella sua \"Hall of Fame\", della quale fanno parte soltanto duecento illusionisti.\n\u00c8 inoltre stato nominato:\n- Honorary life member of the Academy of Magical Arts, Magic Castle Hollywood\n- Honorary Life Member M.I.M.C.(Gold Star) \"The Magic Circle\" London\n- Honorary President Circolo amici della magia di Torino Italy\n- Honorary Life Member magischer cercle Wien\n- International Relations Committee for the world of the International Brotherhood of Magician U.S.A.\nSilvan \u00e8 autore di 13 libri, di numerose pubblicazioni su illusionismo e magia e di 13 \"scatole magiche\" per Clementoni, Arnoldo Mondadori Editore, Editrice Giochi.\n\u00c8 anche socio benemerito del CICAP, il Comitato Italiano per il Controllo delle Affermazioni sulle Pseudoscienze, per il quale svela i trucchi dietro ad alcuni presunti fenomeni paranormali o magici. Collabora inoltre, fin dal primo numero, a \"Magia\", la rivista italiana di cultura magica fondata da Massimo Polidoro e diretta da Alex Rusconi.\nIl 16 giugno 2009 \u00e8 stato pubblicato l'album musicale \"Photographie\" di DJ Tayone, dove Silvan partecipa come guest star nel videoclip \"You've Got Me Down\". Nel 2013 \u00e8 stato testimonial di una campagna pubblicitaria per le compagnie di assicurazione Unipol, Fonsai e Milano.\nIl 7 aprile 2015 \u00e8 uscita nelle librerie, edita da Mondadori, l'autobiografia 'Silvan la magia della vita, la mia storia'.\nIl 17 maggio 2015 l'Accademia delle Arti Magiche di Hollywood ha conferito a Silvan, unico mago europeo a riceverlo, 'The Masters Fellowship Award', il premio pi\u00f9 ambito per un illusionista ed equivalente al Nobel della Magia.\nPresidente onorario F.I.S.M Italy, i campionati del mondo di magia che si sono tenuti, per la prima volta nella storia in Italia, a Rimini dal 6-11 luglio 2015.\nNel 2016, dalla sua prima partecipazione televisiva nel 1956 nella trasmissione RAI 'Primo Applauso' Silvan raggiunge il traguardo dei 60 anni nel mondo della tv e dello spettacolo.\nIl 19 dicembre 2016 ha ricevuto a Imperia il Premio Grock 2016, riconoscenza tributata ogni anno ai maestri del sorriso in ricordo del clown svizzero.\nIl 15 settembre 2017 il Magic Circle di Londra premia Silvan miglior mago del mondo consegnandogli il prestigioso 'David Devant Award': \"Per aver contribuito all'avanzamento e alla valorizzazione dell'arte magica nel mondo\". Assegnato nei due anni precedenti a Lance Burton e David Copperfield, nei 100 anni di storia del The Magic Circle, associazione magica che riunisce 2 000 prestigiatori; con l'assegnazione a Silvan viene per la prima volta insignito un illusionista italiano.\nDal 21 settembre 2021 fa la voce narrante nel docu-reality \"Voglio essere un mago!\", in onda su Rai 2 in prima serata. \nVita privata.\nSposato con la britannica Irene Ethel Mansfield,: la coppia ha due figli e vive a Roma.\nOpere.\nGiochi.\nDurante la sua carriera, Silvan ha realizzato un totale di 13 \"scatole magiche\", fra le quali:"}
{"id": "125154", "revid": "123398433", "url": "https://it.wikipedia.org/wiki?curid=125154", "title": "Ricina (proteina)", "text": "La ricina (pronuncia ) \u00e8 una proteina presente nei semi della pianta \"Ricinus communis\". \u00c8 una potente citotossina naturale, in grado di causare morte cellulare bloccando l'attivit\u00e0 di sintesi proteica dei ribosomi. \nLa dose letale media per l'uomo \u00e8 indicata, in genere, in 0,2 milligrammi per chilo di peso corporeo, sebbene alcune fonti forniscano valori superiori.\nTossicit\u00e0.\nLa ricina, che ha un peso molecolare di circa 62\u00a0kDa, appartiene alla famiglia delle proteine inattivanti del ribosoma di tipo II (in inglese, \"Type 2 Ribosome Inactivating Proteins\", abbreviato in \"RIP II\").\nLa ricina consiste in due distinte catene polipeptidiche di circa 30 kDa ciascuna. Le subunit\u00e0 A (RTA) sono dotate di attivit\u00e0 citotossica, interferendo con la sintesi proteica. Le subunit\u00e0 B (RTB) promuovono l'ingresso della tossina nelle cellule. Queste due subunit\u00e0 sono legate da un ponte disolfuro, la cui riduzione all'interno della cellula consente alla subunit\u00e0 A di legarsi al ribosoma, bloccarne l'attivit\u00e0 di sintesi proteica e causare morte della cellula stessa. Molte piante, come l'orzo, possiedono soltanto la subunit\u00e0 A, che di per s\u00e9 ha una bassa tossicit\u00e0.\nUtilizzo terapeutico.\nL'impiego della ricina e di altre tossine a fini terapeutici \u00e8 stato a lungo teorizzato dalla comunit\u00e0 scientifica, in particolare nella forma di \"immunotossine\", ovvero di molecole legate ad anticorpi monoclonali: tale legame permette di evitare gli effetti sistemici delle tossine sull'intero organismo, limitandoli a dei bersagli specifici (ad esempio colpendo esclusivamente le cellule alterate risparmiando quelle sane). L'utilizzo della ricina \u00e8 stato prospettato nella lotta a vari tipi di neoplasie e nelle terapie immunosoppressive.\nLa ricina come agente di guerra biologica.\nLa ricina ha una lunga storia come agente di guerra biologica. Il Dipartimento della guerra degli Stati Uniti ha considerato per la prima volta l'utilizzo della ricina nel 1918. L'esercito americano ha sperimentato polveri di ricina inalabili negli anni '40 e l'esercito iracheno lo ha imballato in proiettili di artiglieria negli anni '80. La ricina \u00e8 stata rilevata anche nel 2003 e nel 2004 in una struttura postale della Carolina del Sud, in un ufficio postale che serviva l'ufficio dell'ex leader della maggioranza del Senato degli Stati Uniti Bill Frist, e in una lettera inviata alla Casa Bianca, sebbene in quei casi non abbia causato malattie o decessi. A met\u00e0 degli anni '90, membri di un gruppo di miliziani, il Minnesota Patriots Council, furono condannati per aver cospirato per uccidere le forze dell'ordine usando la ricina.\nStudi contro l'avvelenamento da ricina.\nNon esiste un antidoto alla tossina della ricina. Una societ\u00e0, la Soligenix di Princeton, nel New Jersey, sta sviluppando un vaccino contro la ricina, ma \u00e8 progredito solo attraverso sperimentazioni cliniche in fase iniziale e non \u00e8 stato approvato dalla Food and Drug Administration degli Stati Uniti. Teoricamente potrebbe essere somministrato alle vittime di avvelenamento in base a una \"autorizzazione all'uso di emergenza\" che consente l'uso di trattamenti e vaccini non approvati se non esistono alternative. Tuttavia, il vaccino agisce stimolando il corpo prima di un attacco a produrre anticorpi protettivi contro la ricina. Poich\u00e9 i sintomi dell'avvelenamento da ricina sono irreversibili quattro ore dopo l'esposizione, \u00e8 improbabile che il vaccino aiuti abbastanza presto per salvare vite umane dopo la scoperta di un rilascio di ricina. Il National Institute of Allergy and Infectious Diseases (NIAID) sta finanziando la ricerca sui farmaci per il trattamento dell'avvelenamento da ricina. "}
{"id": "125155", "revid": "13102", "url": "https://it.wikipedia.org/wiki?curid=125155", "title": "Cupra Maritima", "text": ""}
{"id": "125156", "revid": "13102", "url": "https://it.wikipedia.org/wiki?curid=125156", "title": "Firmum", "text": ""}
{"id": "125158", "revid": "148107", "url": "https://it.wikipedia.org/wiki?curid=125158", "title": "Scintillatore", "text": "Uno scintillatore \u00e8 un materiale capace di emettere impulsi di luce, in genere visibile o ultravioletta, quando viene attraversato da fotoni di alta energia o da particelle cariche.\nFunzionamento.\nAl proprio passaggio la particella incidente cede parte della propria energia allo scintillatore causando, ad esempio, l'eccitazione di un elettrone che si sposta in un livello ad energia superiore. Quando l'elettrone decade al livello che occupava prima dell'eccitazione emette un fotone di energia relativamente bassa, tipicamente nel visibile. Tale impulso di luce viene poi rivelato ed amplificato da opportuni sensori, ad esempio da un fotomoltiplicatore.\nTipi di scintillatore.\nEsistono diverse tipologie di scintillatori che si distinguono per tipo di materiale di cui sono composti, i tempi di risposta, le lunghezze d'onda emesse, l'efficienza di scintillazione (quanta energia viene convertita in luce) etc.\nPer esempio gli scintillatori pi\u00f9 comuni usati per rivelare radiazione sono cristalli inorganici, materiali organici, plastici e liquidi. La maggior parte sono cristalli inorganici o plastici, il pi\u00f9 comune \u00e8 lo ioduro di sodio drogato con tallio, che ha un'alta efficienza di scintillazione.\nScintillatori a cristalli inorganici.\nSono composti in genere da alogenuri alcalini, ad esempio NaI. Si distinguono per l'elevato potere d'arresto (\"stopping power\"), che li rende particolarmente adatti a rivelare radiazione penetrante e per l'alta efficienza. Sono tuttavia molto pi\u00f9 lenti degli altri, avendo tempi di risposta dell'ordine delle centinaia di nanosecondi.\nI cristalli sono spesso drogati, per esempio lo ioduro di sodio con il tallio. Queste impurit\u00e0 sono essenziali per aumentare l'efficienza di scintillazione, ridurre l'autoassorbimento e avere la luce in uscita nella lunghezza d'onda voluta.\nIl processo che porta all'emissione di luce \u00e8 il seguente. La struttura regolare del cristallo forma delle bande energetiche (banda di conduzione e banda di valenza), separate da una banda proibita, dove non si possono trovare elettroni. La particella da rivelare cede dell'energia a un elettrone che pu\u00f2 passare dalla banda di valenza alla banda di conduzione, si forma una coppia elettrone-lacuna. L'elettrone e la lacuna migrano indipendentemente fino a quando l'elettrone non ha perso abbastanza energia e si diseccita tornando nella banda di valenza emettendo un fotone. Questo processo \u00e8 inefficiente, e la probabilit\u00e0 di autoassorbimento \u00e8 molto alta, in quanto lo spettro di emissione e di assorbimento sono molto simili.\nCon l'aggiunta di impurit\u00e0 si formano dei centri di attivazione, dove \u00e8 maggiore la probabilit\u00e0 di ricombinazione tra l'elettrone nella banda di conduzione e una lacuna nella banda di valenza. Inoltre in prossimit\u00e0 dell'attivatore la struttura a banda \u00e8 modificata, cio\u00e8 si formano degli stati energetici tra la banda di conduzione e la banda di valenza. In questo modo un elettrone che si diseccita produce molti fotoni ad energie molto inferiori rispetto all'energia che separa le due bande e l'autoassorbimento diventa trascurabile.\nIl tempo di migrazione degli elettroni \u00e8 molto veloce, quindi gli stati eccitati si formano praticamente tutti insieme. Essendo questo tempo molto breve il tempo di scintillazione \u00e8 dominato dal tempo di diseccitazione.\nScintillatori organici in generale.\nGli scintillatori organici hanno la propriet\u00e0 di essere trasparenti in maniera intrinseca. Infatti quello che accade \u00e8 che la fluorescenza emessa \u00e8 di fotoni che hanno un'energia minore di quella assorbita. Questo comporta una bassissima probabilit\u00e0 di essere assorbiti dalle molecole del mezzo.\nScintillatori a cristalli organici.\nSi tratta di molecole organiche dotate di anelli aromatici, in cui la radiazione carica incidente eccita modi rotazionali o vibrazionali. Sono in forma solida, appunto di cristallo, e si distinguono per la risposta veloce (tipicamente entro circa un nanosecondo). Tuttavia presentano scarsa lavorabilit\u00e0 poich\u00e9 risulta difficile organizzarli nella forma che si ritiene pi\u00f9 opportuna, essendo essi cristallini.\nScintillatori organici in soluzione.\nLe molecole sono le stesse del tipo precedente, ma invece che essere cristallizzate, sono mantenute in soluzione. Le prestazioni dipendono dalla purezza e dalla concentrazione della soluzione.\nScintillatori plastici.\nSimili ai precedenti, ma il \"solvente\" \u00e8 solido, essendo costituito da un materiale plastico facilmente lavorabile, ad esempio polistirene. Il risultato \u00e8 uno scintillatore dalle buone prestazioni, anche se leggermente pi\u00f9 lento dei precedenti (tempi di risposta di due o tre nanosecondi).\nScintillatori vetrosi.\nSono costituiti da vetri silicati contenenti impurit\u00e0 di Litio con centri di attivazione di Cerio.\nPresentano una scarsa efficienza nella rilevazione di elettroni veloci nonch\u00e9 una risposta non lineare per le altre particelle cariche, trovano tuttavia largo impiego nella rilevazione di neutroni.\nLa loro peculiarit\u00e0 \u00e8 che essendo caratterizzati da metodi di produzione simili a quelli del vetro ordinario possono essere fabbricati nelle forme pi\u00f9 disparate, trovando cos\u00ec applicazione in settori esclusi agli scintillatori classici: ambienti corrosivi, alte temperature.\nUn piccolo inconveniente nel loro utilizzo \u00e8 rappresentato dalla percentuale di elementi radioattivi presenti naturalmente nel vetro, come torio e potassio, che possono inficiare le misurazioni se non opportunatamente considerati.\nScintillatori a gas.\nIn questo caso il meccanismo di emissione del fotone non riguarda la ricombinazione elettrone-lacuna, ma il diseccitamento delle molecole del gas.\nGran parte della radiazione \u00e8 emessa nello spettro dell'ultravioletto e si rende quindi necessario l'utilizzo di fotomoltiplicatori o fotodiodi sensibili a tale lunghezza d'onda.\nIn alternativa si pu\u00f2 miscelare una piccola quantit\u00e0 di altri gas, quali ad esempio Azoto che assorbendo in ultravioletto e riemettendo su lunghezze d'onda maggiori spostano lo spettro dello scintillatore in zone di maggiore praticit\u00e0.\nIl principale svantaggio di scintillatori a gas \u00e8 la loro scarsa efficienza dovuta al fatto che il diseccitamento non sempre avviene con l'emissione di fotoni, ma anche tramite urti intermolecolari o il processo di quenching.\nLa loro migliore caratteristica \u00e8 invece il brevissimo tempo di diseccitazione, dell'ordine di alcuni nanosecondi, che li rendono competitivi con gli scintillatori organici.\nInoltre essendo basati su gas, si presentano particolarmente maneggevoli, potendone variare con facilit\u00e0 grandezza, forma e propriet\u00e0 ad esse associate.\nApplicazioni.\nGli scintillatori sono usati principalmente come rivelatori in fisica delle particelle, principalmente per rivelare particelle cariche di alta energia. Vengono utilizzate per il semplice conteggio di particelle oppure ad esempio per la misura del tempo di volo, da cui \u00e8 possibile ricavare la velocit\u00e0 della particella e la sua massa. Le camere a scintillazione, costruite sostanzialmente sulla base degli stessi principi, furono largamente usate negli anni '70 per gli esperimenti di fisica delle particelle, successivamente furono sostituite da rilevatori pi\u00f9 sofisticati come le camere ad impulsi o i rilevatori a semiconduttore.\nGli scintillatori possono essere utilizzati anche per fisica del neutrone, per la protezione in presenza di raggi X, nel monitoraggio nucleare, per la TAC e la ricerca di gas. Altre applicazioni degli scintillatori includono CT scanner e camere per raggi gamma utilizzate nella diagnostica medica, e gli schermi dei vecchi monitor CRT e televisori. \nL'uso di uno scintillatore in combinazione con un tubo fotomoltiplicatore trova largo impiego nei misuratori di distanza hand-held (portatili), utilizzati per la rilevazione e la misurazione della radioattivit\u00e0 e per il monitoraggio di materiale nucleare. Rivelatori a scintillazione sono utilizzati nell'industria petrolifera come rivelatori per i raggi gamma."}
{"id": "125159", "revid": "13102", "url": "https://it.wikipedia.org/wiki?curid=125159", "title": "Tolentinum", "text": ""}
{"id": "125160", "revid": "292162", "url": "https://it.wikipedia.org/wiki?curid=125160", "title": "Camerinum", "text": ""}
{"id": "125161", "revid": "13102", "url": "https://it.wikipedia.org/wiki?curid=125161", "title": "Trea", "text": ""}
{"id": "125163", "revid": "13102", "url": "https://it.wikipedia.org/wiki?curid=125163", "title": "Septempeda", "text": ""}
{"id": "125164", "revid": "13102", "url": "https://it.wikipedia.org/wiki?curid=125164", "title": "Auximum", "text": ""}
{"id": "125165", "revid": "1318309", "url": "https://it.wikipedia.org/wiki?curid=125165", "title": "Cingulum", "text": "Con il termine di cingulum viene definito in latino la cintura. Questo termine ha una accezione civile.\nIn antichit\u00e0 il \"cingulum\" poteva essere realizzato in cuoio o in fibra tessile a seconda degli usi e delle possibilit\u00e0.\nNelle culture antiche coloro che non portavano la tunica cinta erano oggetto di scandalo o derisione. L'essere \"discinto\", infatti, era prerogativa di prostitute o disgraziati.\nIn ambito militare il cingulum era detto specificatamente \"cingulum militare\" o pi\u00f9 propriamente \"balteus\" per via del fatto che era in origine \"atto a sostenere oggetti\" quali il gladio o il pugio.\nInoltre, Cingulum era il nome di un castrum romano, l'attuale comune di Cingoli."}
{"id": "125166", "revid": "13102", "url": "https://it.wikipedia.org/wiki?curid=125166", "title": "Cupra Montana", "text": ""}
{"id": "125168", "revid": "13102", "url": "https://it.wikipedia.org/wiki?curid=125168", "title": "Matilica", "text": ""}
{"id": "125169", "revid": "13102", "url": "https://it.wikipedia.org/wiki?curid=125169", "title": "Suasanus", "text": ""}
{"id": "125170", "revid": "13102", "url": "https://it.wikipedia.org/wiki?curid=125170", "title": "Pitinum Mergens", "text": ""}
{"id": "125171", "revid": "13102", "url": "https://it.wikipedia.org/wiki?curid=125171", "title": "Tifernum Mataurense", "text": ""}
{"id": "125174", "revid": "13102", "url": "https://it.wikipedia.org/wiki?curid=125174", "title": "Urvinum Mataurense", "text": ""}
{"id": "125175", "revid": "13102", "url": "https://it.wikipedia.org/wiki?curid=125175", "title": "Pitinum Pisaurense", "text": ""}
{"id": "125176", "revid": "6923", "url": "https://it.wikipedia.org/wiki?curid=125176", "title": "Pietro Longo", "text": "Biografia.\nNato a Roma nel 1935, da Rosetta Longo, che fu una vecchia militante del Partito Socialista Italiano di origini molisane di Campobasso, e di Leonardo, ingegnere residente a Roma e fratello maggiore di Giuseppe. \u00c8 stato uno studioso di fenomeni sociali, ed uno dei fondatori del Censis. Il 20 ottobre 1978 divenne segretario del Partito Socialista Democratico Italiano (PSDI). Venne riconfermato segretario al diciottesimo congresso del partito, svoltosi a Roma il 16-20 febbraio 1980, e al diciannovesimo, tenutosi dal 24 al 30 marzo del 1982 a Milano.\nLongo fu anche Ministro del bilancio e della programmazione economica nel primo governo Craxi. Fu costretto a dimettersi prima dal suo incarico di governo (13 luglio 1984) e poi dalla guida del PSDI nel 1985, a causa dello scandalo P2, nei cui elenchi degli iscritti sin dal 1981 era stato trovato il suo nome. Alla guida del partito gli successe Franco Nicolazzi.\nAlle elezioni del 1987 Longo non fu rieletto in Parlamento, perdendo l'immunit\u00e0 parlamentare, e fu processato per lo scandalo delle tangenti Icomec.\nNel PSDI la sua corrente rappresentava, assieme alla tendenza di Pier Luigi Romita, l'area favorevole ad una fusione del partito con il PSI di Bettino Craxi; il 15 febbraio 1989 quest'area, comprendente molti rappresentanti del PSDI, si costitu\u00ec nel movimento dell'Unit\u00e0 e Democrazia Socialista (UDS), che il 13 ottobre dello stesso anno conflu\u00ec nel PSI, dove Craxi gli offr\u00ec un posto in Direzione.\nProcedimenti giudiziari.\nScandalo Icomec.\n\u00c8 stato processato per lo scandalo delle tangenti Icomec, con condanna in primo grado (1989, sentenza del Tribunale di Milano: 7 anni e 6 mesi), quindi in appello (1991, 2 anni e 6 mesi) diventata definitiva con sentenza della Corte di cassazione a 2 anni e 6 mesi. La notte del 30 aprile 1992 fu prelevato a casa dai carabinieri e tradotto nel carcere di Rebibbia dove rimase cinque mesi. Scont\u00f2 il resto della pena affidato in prova ai servizi sociali."}
{"id": "125179", "revid": "128334", "url": "https://it.wikipedia.org/wiki?curid=125179", "title": "Laurea", "text": "La laurea (formalmente anche diploma di laurea) \u00e8 un titolo di studio universitario rilasciato da un istituto di istruzione superiore, generalmente un'universit\u00e0, dopo aver frequentato dei corsi dalla durata di 3 anni.\nNell'Unione europea deve essere rilasciato dalle universit\u00e0 secondo le convenzioni del processo di Bologna.\nEtimologia.\nLa parola deriva dal latino \"laurea\", femminile di \"laureus\" (cinto d'alloro, \"laurus\" in lingua latina). Questo aggettivo poteva inoltre essere preceduto dal sostantivo \"corona\" e, in tal caso, indicava la corona d'alloro, il lauro imperiale o poetico.\nNel mondo.\nCitt\u00e0 del Vaticano.\nIl \"baccalaureato\" \u00e8 uno dei titoli accademici ecclesiastici, nonch\u00e9 il primo titolo di studio che si ottiene nelle facolt\u00e0 e universit\u00e0 pontificie.\nItalia.\nOriginariamente gli ordinamenti delle lauree nell'universit\u00e0 in Italia, ai sensi del Regio Decreto 30 settembre 1938, n. 1652, prevedevano un numero variabile di esami, raggruppati per annualit\u00e0, solitamente da 19 a 58. Un\u2019annualit\u00e0 si maturava attraverso esami annuali o semestrali, ed era l\u2019unit\u00e0 di misura degli esami universitari. Fino all'introduzione del dottorato di ricerca nella prima met\u00e0 degli anni 1980, la laurea era il massimo titolo accademico disponibile che consentiva al titolare di accedere alla carriera universitaria. Successivamente, in conformit\u00e0 al processo di Bologna, l'art. 17, comma 95, della legge 15 maggio 1997, n. 127 in attuazione della quale venne emanato il decreto MURST 3 novembre 1999, n. 509, venne introdotto un sistema definito \"percorso ad Y\", con la riforma venne anche introdotto il sistema dei crediti formativi universitari, entrato in vigore nell'anno accademico 2001-2002.\nIn tale sistema, al termine del primo ciclo viene rilasciata una laurea, il cui corso ha durata normale di tre anni, ed eventualmente un master universitario; al termine del secondo (durata biennale) viene rilasciata una laurea specialistica, poi rinominata in laurea magistrale dal 2004. Nel nuovo ordinamento dei corsi di studio, le lauree sono raggruppate in \"classi\" di afferenza.\nIl comparto universitario AFAM, settore accademico per la formazione artistica, istituito con la legge 21 dicembre 1999, n. 508 all'interno del sistema italiano di istruzione superiore come anticipato dalla Costituzione italiana all'articolo 33, al termine del primo ciclo, di durata triennale, rilascia il diploma accademico di primo livello (laurea) e al termine del secondo, di durata biennale, il diploma accademico di secondo livello (laurea magistrale).\nStati Uniti d'America.\nIl bachelor's degree \u00e8 un titolo accademico rilasciato dal sistema universitario in alcuni paesi anglosassoni. Si consegue al termine di un corso di studi generalmente della durata di tre o quattro anni, a seconda della disciplina prevista dal singolo Stato federato degli Stati Uniti d'America.\nRiconoscimento e valore legale.\nIl valore legale del titolo di studio indica il grado di ufficialit\u00e0 e la validit\u00e0 di un titolo di studio, riconosciuti ai sensi della legge o da atti giuridici aventi la stessa forza o autorizzati dalla legge vigente nei vari Stati del mondo."}
{"id": "125180", "revid": "5255706", "url": "https://it.wikipedia.org/wiki?curid=125180", "title": "Plus 44", "text": ""}
{"id": "125181", "revid": "2059792", "url": "https://it.wikipedia.org/wiki?curid=125181", "title": "Econometria", "text": "In economia l'econometria \u00e8 l'uso di metodi matematici e statistici per produrre modelli atti a verificare la validit\u00e0 di ipotesi in fatto di politica economica.\nStoria.\nL'econometria comincia a svilupparsi intorno agli anni venti del XX secolo. L'economista norvegese Ragnar Frisch gioca un ruolo fondamentale nella nascita della disciplina e nella sua istituzionalizzazione; da alcuni gli \u00e8 addirittura attribuita la paternit\u00e0 del termine \"econometria\". Nel 1930, insieme con Irving Fisher, fonda la \"Econometric Society\", con l'obiettivo di \u00ab\"favorire gli studi di carattere quantitativo che avvicinino il punto di vista teorico e quello empirico nell'esplorazione dei problemi economici\"\u00bb. Nel 1933 fonda inoltre la rivista \"Econometrica\", tuttora (2014) la principale pubblicazione in ambito econometrico ed economico-quantitativo.\nI lavori della \"Cowles Commission for Research in Economics\" (gruppo di ricerca creato nel 1932 presso Colorado Springs, trasferitosi nel 1939 all'universit\u00e0 di Chicago e dal 1954 presso l'universit\u00e0 Yale, permettono di muovere i primi passi nello sviluppo di metodi per la stima di sistemi di equazioni simultanee. Trygve Haavelmo, vincitore del Premio della Banca di Svezia in memoria di Alfred Nobel per le scienze economiche nel 1989, fa parte di questo gruppo di ricerca.\nIn seguito alla seconda guerra mondiale, l'econometria conosce un rapido sviluppo. Tra i fattori alla base di tale crescita vi \u00e8 probabilmente l'istituzione del Premio della Banca di Svezia per le Scienze Economiche, che viene assegnato a economisti conosciuti per il rigore del formalismo matematico dei loro lavori, unito ad un rapido sviluppo dell'analisi computazionale, e dell'informatica. Lo sviluppo delle tecniche econometriche le porta a giocare un ruolo decisivo nella definizione della politica economica.\nDescrizione.\nScopi e tecniche.\nGli scopi principali dell'econometria sono dare un contenuto empirico alla teoria economica, e sottoporre quest'ultima a test statistico.\nPer gran parte l'econometria si fonda su risultati della statistica classica. Tra questi, il pi\u00f9 importante strumento statistico dello studioso di econometria (o quantomeno quello pi\u00f9 rilevante nella prassi) \u00e8, probabilmente, la regressione lineare, nonch\u00e9 la stima del modello lineare con il metodo dei minimi quadrati. Applicazioni pi\u00f9 sofisticate ricorrono ai metodi della massima verosimiglianza e metodo dei momenti.\nUn crescente numero di ricercatori, d'altra parte, fa uso di strumenti e metodi propri della statistica bayesiana. Quest'ultimo approccio, caratterizzato da un'interpretazione soggettiva della probabilit\u00e0, sembra piuttosto promettente nell'ambito dell'econometria applicata alla finanza, o econometria finanziaria.\nNelle applicazioni, gli studi di econometria possono essere divisi in due ampie categorie: analisi delle serie storiche e analisi su dati sezionali (o cross section); recentemente la maggiore disponibilit\u00e0 di dati ha reso possibile analisi basate su dati panel, che incorporano sia la dimensione temporale che quella sezionale.\nSebbene storicamente gli studi di econometria si siano sviluppati a partire dall'obiettivo di studiare i modelli proposti nell'ambito della macroeconomia, in epoca recente l'esigenza di fondare empiricamente argomentazioni economiche ha portato a un ampio sviluppo degli studi di econometria, applicati a diverse branche dell'economia. Accanto agli studi di finanza ricordati sopra, non si pu\u00f2 non menzionare la notevole crescita della microeconometria, che ha portato a notevoli risultati nell'ambito dell'economia del lavoro e dello studio sulla regolamentazione dei mercati.\nDifferenze tra econometria e statistica.\nL'econometria \u00e8 oggi considerata una disciplina separata rispetto alla statistica poich\u00e9 si concentra sulla raccolta ed analisi di dati non sperimentali, cio\u00e8 di dati non raccolti tramite esperimenti. Infatti, l'utilizzo di esperimenti e ambienti di laboratorio per la raccolta dati nelle scienze sociali \u00e8 un fenomeno raro (avrebbe solitamente dei costi troppo elevati o richiederebbe scelte morali ardue).\nNel corso del tempo l'econometria ha preso in prestito molto dalla statistica. Ad esempio, il metodo delle regressioni multiple \u00e8 utilizzato in entrambe le discipline, ma il suo scopo e la sua interpretazione possono variare notevolmente. Inoltre, gli econometrici hanno sviluppato nuove tecniche per gestire la complessit\u00e0 dei dati economici e per testare le previsioni delle teorie economiche.\nIl metodo econometrico: un'illustrazione.\nUn'analisi econometrica \u00e8, nella pi\u00f9 immediata delle definizioni, un confronto tra un modello economico e l'evidenza empirica.\nUn modello economico rappresenta un'affermazione sulla(e) relazione(i) tra diverse variabili (economiche). Un noto esempio, solitamente utilizzato per illustrare il metodo dell'econometria, \u00e8 quello della \"funzione dei consumi\". Un tale modello pu\u00f2 affermare che i consumi formula_1 dipendano linearmente dal reddito nazionale formula_2, secondo la relazione:\ndove il formula_4 \u00e8 chiamato propensione marginale al consumo.\nSi pu\u00f2 osservare che il modello contiene delle quantit\u00e0 (potenzialmente) osservabili, i consumi e il reddito, a cui ci si riferisce di solito come a \"variabili\", e altre non osservabili, i \"parametri\" formula_5 e formula_6. Una qualsiasi coppia di valori per i \"parametri\" definisce una \"struttura\" per il modello, ad es. formula_7.\nL'econometrico \u00e8 chiamato a rispondere a due domande: (1) il modello in questione \u00e8 compatibile con i dati? In altre parole, esiste una coppia di valori formula_8 tali che formula_3? In secondo luogo, (2) quali probabilit\u00e0 o, per usare il linguaggio della statistica, livelli di confidenza sono associati a tali valori?\nI metodi dell'econometria classica sorvolano in genere sulla prima domanda, supponendo che in generale il modello sia compatibile coi dati; d'altra parte \u00e8 compito dell'economista teorico valutare se la relazione formula_3 rappresenti correttamente il comportamento dei consumi al variare del reddito nazionale, o se non sia preferibile, ad esempio, una relazione di tipo quadratico: formula_11, suggerendo che i consumi crescano s\u00ec con il reddito, ma pi\u00f9 \"lentamente\" rispetto al modello lineare (se formula_12). In particolare, l'econometrico si concentra sulla seconda domanda, valutando tramite test statistici il livello di confidenza associato al modello in esame.\n\u00c8 inoltre doveroso ricordare l'applicazione di tecniche econometriche in settori che tradizionalmente rientrano nella sfera del \"business\", o economia aziendale, pi\u00f9 che in quella dell'economia in quanto tale; un esempio \u00e8 dato dagli studi sui modelli di regressione a variabile dipendente discreta, quali i modelli logit e probit, che trovano largo impiego nel marketing.\nPremi Nobel per l'economia in econometria.\nDiversi studiosi hanno ottenuto il Premio della Banca di Svezia per le Scienze Economiche in memoria di Alfred Nobel (Premio Nobel per l'economia) per il loro contributo all'econometria:"}
{"id": "125182", "revid": "1318658", "url": "https://it.wikipedia.org/wiki?curid=125182", "title": "Associazione italiana di aeronautica e astronautica", "text": "LAssociazione italiana di aeronautica e astronautica, in acronimo AIDAA, \u00e8 un'associazione culturale senza fini di lucro del settore aerospaziale.\n\u00c8 nata il 15 dicembre 1969 dalla fusione dell\"Associazione italiana di aerotecnica\", fondata nel 1920, e dell\"Associazione italiana razzi\", fondata nel 1952.\nL'associazione ha gli obiettivi di riunire le persone, le industrie e gli enti interessati alle attivit\u00e0 scientifiche e tecniche del settore aeronautico e spaziale e di diffondere le conoscenze del settore. La sua attivit\u00e0 consiste nell'organizzazione di convegni, conferenze, tavole rotonde, concorsi a premi per studi e ricerche, pubblicazioni di atti e della rivista \"Aerotecnica Missili e Spazio\". Ogni due anni organizza a turno nelle citt\u00e0 sedi delle sezioni regionali un congresso nazionale, dove vengono presentati i risultati delle ricerche pi\u00f9 attuali nei settori aeronautico e spaziale.\nL'AIDAA mantiene rapporti di collaborazione con gli enti culturali nazionali e stranieri e, in particolare, \u00e8 membro della Federazione astronautica internazionale (IAF), del Consiglio internazionale di scienze aeronautiche (ICAS) e della Confederazione europea delle associazioni aerospaziali (CEAS), di cui \u00e8 socio fondatore insieme con l'associazione equivalente francese Association a\u00e9ronautique et astronautique de France (AAAF), la tedesca Deutsche Gesellschaft f\u00fcr Luft - und Raumfahrt Lilienthal - Oberth e. V (DGLR) e la britannica Royal Aeronautical Society (RAES).\nPresidenti.\nA.i.d.a. Associazione Italiana di Aerotecnica.\n1920-1922 Gen. Ing. Mario Maurizio Moris\n1922-1924 Prof. Ing. Anastasio Anastasi\n1924-1928 Gen. Ing. Giovanni Battista Marieni\n1928-1945 Gen. Prof. Gaetano Arturo Crocco, Comm.rio Straordinario\n1945-1961 Prof. Enrico Pistolesi\n1961-1969 Prof. Antonio Eula\nA.i.r. Associazione Italiana Razzi.\n1951-1959 Gen. Prof. Gaetano Arturo Crocco\n1959-1967 Prof. Antonio Eula\nA.i.d.a.a. Associazione Italiana di Aeronautica e Astronautica.\n1969-1972 Prof. Antonio Eula\n1972-1976 Prof. Oscar Cinquegrani\n1976-1984 Prof. Paolo Santini\n1984-1987 Prof. Vittorio Giavotto\n1987-1991 Prof. Paolo Santini\n1991-2003 Ing. Ernesto Vallerani\n2003-2007 Ing. Fausto Cereti\n2007-2009 Prof.ssa Amalia Ercoli Finzi\n2009-2013 Prof. ing. Franco Persiani\n2014-2017 Prof. Leonardo Lecce\n2018- Prof. Erasmo Carrera"}
{"id": "125183", "revid": "301156", "url": "https://it.wikipedia.org/wiki?curid=125183", "title": "Carlo XII di Svezia", "text": "Carlo fu un militare eccezionalmente dotato e un maestro di tattica, nonch\u00e9 abile politico che fu in grado di introdurre importanti riforme legali e di tassazione. Dal 1700 fino alla morte condusse le sue truppe, i cosiddetti \"karoliner\", in guerra contro la Danimarca, la Russia, la Confederazione polacco-lituana e la Sassonia, senza pi\u00f9 ritornare a Stoccolma. Nel 1700, una triplice alleanza di Danimarca-Norvegia, Sassonia\u2013Polonia-Lituania e Russia lanci\u00f2 un attacco al protettorato svedese dell'Holstein-Gottorp e alle province di Livonia e Ingria, cercando di demolire la potenza dell'impero svedese, sfruttando l'inesperienza del giovane sovrano. In questo modo ebbe inizio la Grande guerra del Nord. Guidando il formidabile esercito svedese contro l'alleanza, dal 1706 Carlo riusc\u00ec a mettere in crisi tutte le forze nemiche a eccezione della potente Russia.\nLa successiva azione di Carlo d'invadere Mosca si concluse con una sconfitta dell'esercito svedese nelle battaglie di Poltava e di Perevolochna. Il re trascorse quindi alcuni anni in esilio nell'Impero ottomano prima di tornare ad attaccare la Norvegia, tentando ancora una volta di separare le forze danesi da quelle russe. Due campagne fallimentari si conclusero poi con la morte dello stesso Carlo XII durante l'assedio di Fredriksten nel 1718. In quel tempo, gran parte dell'impero svedese era sotto occupazione militare, anche se la Svezia propriamente detta rimaneva stato sovrano. Questa situazione venne successivamente formalizzata e moderata dal trattato di Nystad, che vide non solo la fine dell'Impero svedese ma anche della sua monarchia assoluta e della sua macchina da guerra cos\u00ec potente, dando vita all'et\u00e0 del governo parlamentare, tra le prime nazioni in Europa a raggiungere questa prospettiva sino alla salita al potere poi di Gustavo III che restaurer\u00e0 a pieno il potere regio.\nBiografia.\nI primi anni.\nCarlo nacque il 17 giugno 1682 a Stoccolma nel palazzo \"Tre Kronor\", figlio primogenito del re di Svezia Carlo XI (1655 \u2013 1697) e della sua consorte Ulrica Eleonora di Danimarca (1656 \u2013 1693). La sua ascendenza era di origini tedesche in quanto era membro della dinastia del Palatinato-Zweibr\u00fccken, un ramo collaterale dei Wittelsbach.\nAl momento della sua nascita, suo padre scrisse nel suo diario:\nCarlo XII di Svezia ricevette sin dalla sua giovent\u00f9 una formazione completa. Tra i suoi insegnanti in particolare ricordiamo il professore dell'Universit\u00e0 di Uppsala, Andreas Nicolai, il consigliere di stato Thomas Polus, il ciambellano Gustaf Cronhielm, l'ufficiale del reparto del genio Carl Magnus Stuart e il vescovo Erik Benzelius il vecchio. Carlo XII era un bambino molto dotato per lo studio e apprese facilmente il latino, il tedesco, e il francese; fu inoltre istruito nelle questioni teologiche. Sul campo, pi\u00f9 tardi, impar\u00f2 anche il finlandese, per poter essere capito da una parte dei suoi soldati che provenivano da quelle terre. Le sue pi\u00f9 grandi passioni furono la matematica e le materie militari; si allenava anche fisicamente sempre per questo scopo. Alla morte della madre Ulrica Eleonora, nel 1693, essendo suo padre occupato dal governo dell'impero svedese, la regina madre Edvige Eleonora, sua nonna paterna, ebbe in gestione l'educazione del giovane principe e delle sue due sorelle, sviluppando con loro un forte rapporto.\nCarlo XI, cosa abbastanza rara per quei tempi, introdusse sin da subito il figlio alla gestione dello stato. Lo portava alle ispezioni militari e alle sedute del Consiglio del re, facendo s\u00ec che il giovane principe ereditario fosse pronto a svolgere il suo ruolo che gli sarebbe spettato alla sua morte.\nGi\u00e0 da giovane il futuro Carlo XII si contraddistinse per l'impenetrabilit\u00e0 e la compostezza, quasi glacialit\u00e0, dei modi. Solo una volta si abbandon\u00f2 a eccessi distruttivi e crudeli. Durante una visita del quasi coetaneo principe ereditario di Danimarca, il quattordicenne Carlo si divert\u00ec con lui a sfasciare i mobili delle sale del palazzo reale, a scaraventare i piatti e, macabro divertimento, a provare le lame delle spade decapitando cani, capre e altri animali per poi gettarne le teste sanguinanti dalle finestre.\nL'ascesa al trono.\nAlla morte di suo padre, Carlo gli succedette al trono di Svezia col nome di Carlo XII. Carlo XI, gi\u00e0 prima di morire, aveva dato disposizioni perch\u00e9 il nuovo consiglio di stato, che avrebbe dovuto coadiuvare il giovane sovrano, avesse per presidente Bengt Gabrielsson Oxenstierna e per membri Christopher Gyllenstierna, Fabian Wrede, Nils Gyldenstolpe e Lars Wallenstedt, tra i suoi collaboratori pi\u00f9 fidati.\nIl consiglio di governo si dimostr\u00f2 troppo ingerente nelle questioni di governo, senza lasciar spazio all'iniziativa del giovane re. Carlo XII venne incoronato re di Svezia il 29 novembre 1697 all'et\u00e0 di 15 anni, con una fastosa cerimonia che si tenne nella cattedrale di Stoccolma, alla quale prese parte anche l'arcivescovo Olaus Swebilius. Come primo vero atto di affermazione di indipendenza, Carlo XII pretese di incoronarsi personalmente, ribadendo la sua piena autorit\u00e0 di sovrano.\nI primi anni di regno.\nMalgrado la situazione pacifica dei primi anni di regno, Carlo XII visse un'epoca piuttosto difficile per l'amministrazione dello stato, sia internamente che esternamente. Inesperto nell'arte di governare, ma non sprovveduto, segu\u00ec le orme paterne conducendo una vita semplice, ma di continuo lavoro. Come suo padre, egli era scettico nei confronti dei vecchi consiglieri reali e a questi fece perdere quasi tutta l'influenza di cui godevano a corte. Il re, ancora molto giovane, era timido e introverso; ben presto decise di servirsi di personaggi valenti da porre in posizioni di potere come Carl Piper, che pose alla gestione degli affari interni, e Thomas Polus, sulla politica estera (questi risult\u00f2 una figura fondamentale anche per decidere un eventuale matrimonio del sovrano).\nNell'ambito della politica estera, Carlo XII cerc\u00f2 di seguire l'orientamento di suo padre rimanendo neutrale in gran parte dei conflitti scoppiati in Europa occidentale all'epoca, mantenendo una stretta amicizia con tutte le potenze marittime pi\u00f9 importanti come Inghilterra e Paesi Bassi e, in parte, anche con la Francia.\nIl suo nemico principale fu sempre la Danimarca, che era una secolare spina nel fianco per l'espansione della Svezia.\nLa grande guerra del nord.\nAntefatto.\nNel marzo del 1700 ebbe inizio la Grande guerra del Nord. Inaspettatamente la Svezia fu attaccata da Danimarca, Sassonia/Polonia e Russia. Gi\u00e0 nell'ottobre 1698 Augusto II di Polonia e Federico IV di Danimarca avevano stipulato un'alleanza offensiva nei confronti della Svezia, alla quale pi\u00f9 tardi ader\u00ec anche Pietro il Grande di Russia. Dopo una prima vittoria gli alleati progettarono di spartirsi le province del Baltico orientale in mano svedese fin dal 1611.\nI nemici della Svezia avevano tuttavia sottovalutato il rischio di attaccare una grande potenza militare europea. Essi contavano su una vittoria facile e rapida, in base all'inesperienza e alla giovane et\u00e0 del sovrano e s'immaginavano un timoroso esercito svedese guidato da un comandante privo di esperienza militare.\nLa sconfitta della Danimarca.\nNella primavera del 1700 Carlo XII si trov\u00f2 ad affrontare la coalizione per difendere il suo paese. La sua strategia fu semplice: concentrare le sue forze contro un nemico alla volta, costringerlo alla pace e poi volgersi contro un altro.\nLe ostilit\u00e0 iniziarono con l'attacco di suo cugino Federico IV di Danimarca al ducato di Holstein-Gottorf, alleato della Svezia e governato da un cognato di Carlo XII. Carlo approfitt\u00f2 dell'assenza dell'esercito danese, impegnato nell'Holstein, sbarcando il 23 luglio 1700 sull'isola principale danese con l'aiuto della flotta anglo-olandese: circond\u00f2 Copenaghen e ne inizi\u00f2 l'assedio. Il monarca danese si trov\u00f2 subito in una difficile situazione: la sua piccola flotta doveva fronteggiarne una molto pi\u00f9 forte, la capitale del suo stato era sotto assedio e il suo esercito piuttosto lontano. In questa situazione disperata Federico IV concluse il 18 agosto la pace di Traventhal con la Svezia. Lo \"status quo ante\" fu ripristinato e la Danimarca usc\u00ec dalla coalizione antisvedese.\nLa prima campagna contro la Russia.\nCarlo si volse quindi contro i rimanenti avversari, Pietro e Augusto. Entrambi stavano per attaccare i possedimenti svedesi sul Baltico. Augusto il Forte aveva iniziato a met\u00e0 di luglio l'assedio di Riga, ma dopo la notizia della sconfitta dei danesi interruppe scoraggiato la sua azione, senza aver concluso nulla. La Russia incominci\u00f2 nell'agosto del 1700 con l'attacco all'Estonia e a settembre diede inizio all'assedio alla fortezza svedese di Narva.\nCarlo XII si decise ad attaccare i russi: nella battaglia di Narva sconfisse con circa ventimila soldati un esercito russo numericamente molto superiore. Nell'attacco alle linee russe, celati da una provvidenziale tempesta di neve, gli svedesi riuscirono a dividere in due lo schieramento russo e lo misero in rotta. Molti soldati russi, in gran parte reclute, fuggendo finirono nel fiume Narva e vi annegarono, mentre la parte rimanente fugg\u00ec disordinatamente verso Novgorod ove ben pochi arrivarono: la maggior parte di essi disert\u00f2 o mor\u00ec di freddo o di fame durante la fuga.\nLa battaglia di Narva fu una delle maggiori vittorie della storia militare svedese. Alla fine dell'anno Carlo XII aveva difeso con successo la Svezia e cacciato dai suoi territori tutte le truppe nemiche.\nLa campagna contro la Sassonia.\nAnzich\u00e9 inseguire l'esercito russo dopo la battaglia di Narva fino a costringere lo zar Pietro alla pace, Carlo XII si volse contro il terzo nemico, Federico Augusto I di Sassonia-Polonia. Egli invase la Polonia, conquist\u00f2 Varsavia, sconfisse le truppe di Augusto nella battaglia di Klissow (9 luglio 1702), occup\u00f2 Cracovia, l'antica citt\u00e0 reale polacca e conquist\u00f2 Thorn.\nNel 1697 la Dieta di Polonia aveva eletto Federico-Augusto I di Sassonia re di Polonia con il nome di Augusto II di Polonia. Le devastazioni della guerra spinsero parte della nobilt\u00e0 polacca a reclamare la pace con la destituzione di Augusto e la proclamazione di un nuovo re di Polonia. Carlo XII approfitt\u00f2 di queste sollecitazioni e propose alla Dieta di Varsavia un suo candidato: Stanislao Leszczy\u0144ski, (20 ottobre 1677 \u2013 23 febbraio 1766), nobile polacco e conte del Sacro Romano Impero, che riusc\u00ec facilmente a imporre sugli altri candidati. Dopo la deposizione di Augusto come re di Polonia, Carlo XII vide che questi dalla Sassonia continuava a trarre nuove forze armate e quindi decise di attaccarlo direttamente: l'occupazione del Ducato di Sassonia e l'incombente bancarotta dello stato sassone indussero il 13 ottobre 1706 il sempre influenzabile Consiglio Segreto a sottoscrivere un trattato di pace con gli svedesi, il trattato di Altranst\u00e4dt. Il 31 dicembre 1706 Augusto II sottoscrisse il trattato di pace redatto in sua assenza e la rinuncia al trono di Polonia e Lituania.\nLa seconda campagna contro la Russia.\nCarlo XII quindi si volse nuovamente contro lo zar Pietro il Grande il quale, nel frattempo, era riuscito a riprendersi l'Estonia e l'Ingria. Per non fare delle rive del Baltico un'altra volta un campo di battaglia e per ottenere una vittoria definitiva sui russi, diresse le sue truppe su Mosca. Carlo XII sconfisse Pietro il Grande nella battaglia di Golovchin il 3 luglio 1708 ma sub\u00ec la sua prima disfatta nella battaglia di Lesnaya il 28 settembre dello stesso anno, quando Pietro sbaragli\u00f2 l'ala sinistra dell'armata svedese mentre quest'ultima cercava di raggiungere il corpo principale dello schieramento a Riga. Carlo fu cos\u00ec costretto a rinunciare a marciare su Mosca e si accinse a invadere l'Ucraina.\nPietro allora utilizz\u00f2 la tecnica della \"terra bruciata\", per impedire all'esercito di Carlo di rifornirsi sul luogo. Di conseguenza la marcia attraverso l'Ucraina non fu facile e l'esercito svedese, attraversato il fiume Dnepr, dovette ripiegare verso sud, verso l'Ucraina cosacca, ove sperava di ottenere aiuti e rinforzi dall'amico atamano dei cosacchi Ivan Mazeppa, nella sua citt\u00e0 di Baturyn. La sfortuna si accan\u00ec contro gli svedesi: l'inverno 1708 / 1709 fu uno dei pi\u00f9 rigidi dell'ultimo mezzo secolo in tutta Europa e le perdite di vite di soldati svedesi per congelamento furono impressionanti. A completare il quadro, i russi rasero al suolo la citt\u00e0 di Baturyn, cosicch\u00e9 quando Carlo XII accompagnato dal Mazeppa, che imprudentemente aveva diviso le sue forze fra la difesa della citt\u00e0 e il campo di battaglia, vi giunse ma non trov\u00f2 n\u00e9 le armi n\u00e9 i vettovagliamenti che si aspettava. All'inizio di aprile del 1709 Carlo XII pose l'assedio alla citt\u00e0 di Poltava sul fiume Worskla, un affluente del Dniepr, ma i difensori russi resistettero per ben 87 giorni, fino all'arrivo dell'esercito russo. La battaglia si svilupp\u00f2 in scontri e scaramucce dal 16 al 28 giugno 1709.\nMa il giorno 17 giugno, durante una ricognizione, Carlo XII fu ferito da una pallottola a un piede in modo tale che non poteva n\u00e9 cavalcare n\u00e9 procedere appiedato, dovendo invece essere trasportato su una portantina o in carrozza, cos\u00ec che la sua operativit\u00e0 di comandante in battaglia ne risult\u00f2 fortemente menomata. Affidato il comando operativo del suo esercito al feldmaresciallo svedese Carl Gustav Rehnski\u00f6ld, Carlo XII decise di attaccare i russi il giorno 29 giugno ma il mal ridotto esercito svedese e la cavalleria cosacca di Mazeppa ne uscirono pesantemente sconfitti: Carlo stesso fu catturato dal nemico e solo l'ardimento di un ufficiale della cavalleria riusc\u00ec poco dopo a sottrarlo al nemico. L'esercito svedese in rotta si divise in due parti e quella meno numerosa, di circa 1.000 svedesi e 2.000 cosacchi, riattravers\u00f2 il Dniepr per dirigersi verso la Moldavia ottomana, mentre il restante corpo, al comando del conte Lewenhaupt (circa 14.000 uomini) scese verso sud lungo la sponda sinistra del Dnepr. I primi riuscirono a raggiungere il fiume Bug, ma nel corso delle operazioni di traghetto furono attaccati dai russi e solo qualche centinaio di svedesi con il re e il Mazeppa riusc\u00ec ad attraversare il fiume e a riparare presso il sultano Ahmed III (1673 \u2013 1736).\nLa \"cattivit\u00e0\" turca.\nI turchi all'inizio accolsero cordialmente Carlo XII, permettendogli di accamparsi ai piedi della fortezza di Bender:la sua presenza provoc\u00f2 anche una guerra dell'impero ottomano contro la Russia. L'ospitalit\u00e0 tuttavia si trasform\u00f2 in una specie di prigionia durante la quale i vecchi nemici rialzarono il capo e approfittando della sua assenza Russia e Sassonia si ripresero i territori perduti e ne conquistarono altri a spese della Svezia: l'Inghilterra ottemper\u00f2 tiepidamente ai suoi doveri di alleato solo fino all'invio di una squadra navale nel Baltico, mentre la Prussia attacc\u00f2 i possedimenti svedesi in territorio tedesco, la Russia occup\u00f2 la Finlandia e Augusto II sal\u00ec nuovamente sul trono polacco, che conserv\u00f2 fino alla morte (1733). Nel 1714 Carlo XII riusc\u00ec finalmente ad andarsene dalla sua prigionia dorata e cavalcando per quindici giorni attraverso l'Europa travestito da semplice ufficiale tedesco raggiunse la Pomerania anteriore, ove nel frattempo i danesi avevano occupato l'isola di R\u00fcgen. Entrato nella citt\u00e0 di Stralsund, questa sub\u00ec l'assedio da parte di un esercito misto di truppe danesi, sassoni, prussiane e russe: divenuta insostenibile la resistenza, Carlo si trasfer\u00ec a Lund nella Scania.\nLa morte misteriosa.\nNel 1718 Carlo ancora una volta decise d'invadere la Norvegia. Le forze a sua disposizione comprendevano 40.000 uomini, che mossero assedio alla potente fortezza di Fredriksten, sovrastante il villaggio confinario di Fredrikshald (o all'epoca \"Cristiania\" per parte danese). Mentre ispezionava le trincee che chiudevano il perimetro della fortezza, l'11 dicembre 1718 Carlo venne ucciso da un proiettile che lo colp\u00ec al capo. Lo sparo trapass\u00f2 la sua testa da parte a parte, entrando dalla tempia destra e fuoriuscendo da quella sinistra, distruggendo gran parte del cervello nel passaggio. Senza pi\u00f9 un capo, l'invasione venne abbandonata e il corpo di Carlo venne riportato in terra svedese. Un altro corpo d'armata al comando di Carl Gustaf Armfeldt marciava contro Trondheim con 10.000 uomini da quattro mesi, quando ricevettero l'ordine di ritirarsi. Con i 5.800 uomini rimasti, Armfeldt inizi\u00f2 la ritirata verso la Svezia seguendo il percorso pi\u00f9 breve, ma pi\u00f9 rischioso, valicando i monti del Tydal. Li sorprese una bufera di neve che decim\u00f2 l'armata gi\u00e0 stremata dalla campagna di Trondheim, solo 2.100 soldati arrivarono vivi a Duved. La disastrosa ritirata \u00e8 nota come \"marcia della morte dei carolini\" o \"tragedia del monte \u00d8y\".\nLe esatte circostanze della morte di Carlo XII non sono ancora oggi chiare. Malgrado le molteplici investigazioni sul campo di battaglia, sul corpo di Carlo stesso e sui suoi vestiti, ancora oggi non si sa esattamente da chi sia stato colpito e se il colpo sia provenuto dalle file nemiche o dai suoi stessi uomini. Una teoria popolare non comprovata asserirebbe che Carlo XII sarebbe stato fatto uccidere da suo cognato Federico, marito di sua sorella Ulrica Eleonora, per ascendere al trono svedese. Secondo la leggenda l'omicidio sarebbe stato commesso materialmente dall'aiutante di campo di Federico, Andr\u00e9 Sicre, il quale confess\u00f2 l'omicidio durante uno stato di delirio febbrile contratto in seguito.\nMolte sono le teorie su come Carlo XII sia morto quella notte, ma nessuna di queste ancora oggi ha trovato una prova che la confermi; anche se solitamente nelle ispezioni il re era circondato di uomini di fiducia, secondo le fonti il re si trovava solo al momento della sua morte. La teoria oggi maggiormente accettata dagli storici vuole che Carlo XII sia stato ucciso dai nemici, in quanto sarebbe stato molto facile per un fuciliere danese raggiungerlo da quella posizione. Altre possibilit\u00e0 possono essere ricercate all'interno dell'esercito svedese: molti uomini infatti volevano finalmente il termine della guerra che perdurava ormai da tanti anni e molti ricchi aristocratici erano contrari alla tassa del 17% sul capitale recentemente introdotta dallo stesso sovrano.\nUn'altra teoria sulla morte di Carlo XII \u00e8 emersa a opera dello scrittore finlandese Carl Nordling, il quale asserisce che il chirurgo del re, Melchior Neumann, avesse sognato il re e questi gli avrebbe detto in sogno che non era morto per uno sparo proveniente dalla fortezza, bens\u00ec da \"uno che mi sta vicino\". Il corpo di Carlo XII venne riesumato per ben tre volte per accertarne le cause della morte, nel 1746, nel 1859 e nel 1917.\nA Carlo successe, come regina, la sorella Ulrica Eleonora. Per quanto riguarda il ducato del Palatinato-Zweibr\u00fccken era necessario (per la Legge Salica) un erede maschio cos\u00ec a Carlo successe come regnante il cugino Gustavo Leopoldo. Georg Heinrich von G\u00f6rtz, primo ministro di Carlo, venne decapitato nel 1719.\nDopo Carlo XII.\nCon Carlo XII fin\u00ec la posizione di grande potenza della Svezia e la duratura lotta per la supremazia sul mar Baltico. Dopo la Grande guerra del nord fu la Russia a subentrare alla Svezia come grande potenza nel contesto europeo.\nIl giudizio su Carlo XII come stratega nella storia militare \u00e8 controverso. \u00c8 vero che egli fu un grande tattico, ma \u00e8 difficile che venga considerato un grande stratega, capace di avere una visione pi\u00f9 generale, come dimostrano i suoi sei anni di continua campagna in Polonia che resero possibile la ripresa e poi l'ascesa della Russia. Inoltre fu anche un cattivo diplomatico, incapace di sfruttare le vittorie: egli aveva infatti pi\u00f9 volte rifiutato la pace quando si trovava in una posizione di forza (per esempio Augusto II gli aveva pi\u00f9 volte, fra il 1701 ed il 1702, offerto la Curlandia e la Livonia, oltre a un'alleanza contro Pietro il Grande).\nAlla fine del regno di Carlo XII, annot\u00f2 un viaggiatore olandese, era raro, nei villaggi, trovare un uomo giovane, a meno che non fosse un soldato. Questo a indicare la situazione demografica alla fine di un regno che aveva visto la Svezia svuotata degli uomini atti alle armi.\nAltro aspetto da considerare \u00e8 quello economico: Carlo XI lasci\u00f2 un regno con il bilancio in attivo, mentre il figlio, a causa dei continui sforzi bellici, lasci\u00f2 una situazione finanziaria disastrosa, con le casse dello stato pesantemente indebitate.\nCarlo persegu\u00ec il suo scopo illusorio di rendere la Polonia e la Russia suoi vassalli. Dopo neanche cent'anni dalla sua morte, la Svezia aveva perso il suo \"status\" di grande potenza e tutti i possedimenti svedesi sul mar Baltico al di fuori del territorio nazionale (Finlandia inclusa).\nLa sua astinenza da alcolici e donne fu eccezionale, tanto che i Turchi dissero che, se avessero avuto un comandante come lui, avrebbero potuto conquistare il mondo. Fino ad oggi gli storici discutono se lui fosse omosessuale, autoerotico o incomprensibilmente un fanatico religioso. Dopo la vittoria di Narva la guerra fu il suo chiaro scopo: in guerra si sentiva appagato. I contemporanei citavano la sua puramente sovrumana capacit\u00e0 di sopportare il dolore e la sua totale mancanza di emotivit\u00e0."}
{"id": "125193", "revid": "339392", "url": "https://it.wikipedia.org/wiki?curid=125193", "title": "Grado centigrado", "text": ""}
{"id": "125195", "revid": "123724574", "url": "https://it.wikipedia.org/wiki?curid=125195", "title": "Albert Lebrun", "text": "Biografia.\nNacque da una famiglia di agricoltori, Ernest Lebrun e Anne Marie Navel, e frequent\u00f2 brillantemente l'\u00c9cole Polytechnique e l'\u00c9cole des mines diventando ingegnere minerario a Vesoul e a Nancy, ma lasci\u00f2 la sua professione a 29 anni per entrare in politica.\nLebrun divent\u00f2 deputato nel 1900 come membro del Partito Repubblicano. Fu Ministro delle Colonie dal 1911 al 1914 e Ministro delle Regioni Libere dal 1917 al 1919. Legandosi all'Alleanza Democratica, venne eletto al Senato nel 1920. Fu presidente del Senato dal 1931 al 1932.\nPresidente della Repubblica.\nFu eletto presidente della Repubblica il 10 maggio 1932. La sua elezione avvenne allorch\u00e9 la legislatura era arrivata al suo termine e si erano gi\u00e0 svolte le elezioni per il nuovo parlamento. L'assassinio del precedente presidente Paul Doumer ad opera di Pavel Gurgulov, infatti, rese necessario convocare in fretta il Parlamento ormai sciolto, non essendo possibile la convocazione dell'assemblea appena eletta ma non ancora in funzione. Di conseguenza, a votare fu un'assemblea dove figuravano numerosi deputati non rieletti e una maggioranza di centrodestra che era stata battuta alle elezioni.\nIl 10 maggio 1939 fu rieletto per un altro mandato di sette anni dallo stesso Parlamento della vittoria del Fronte Popolare nel 1936, non tanto per le qualit\u00e0 della sua presidenza, ma per la necessit\u00e0 di risolvere in fretta la questione dell'elezione del capo dello Stato, visto che l'entrata della Francia nel conflitto bellico sembrava ormai imminente. A causa dell'invasione tedesca, nel giugno 1940 fu costretto a lasciare Parigi insieme a tutto il governo per trasferirsi a Bordeaux.\nI poteri a P\u00e9tain.\nIl 16 giugno 1940 Lebrun nomin\u00f2 il maresciallo di Francia Henri Philippe P\u00e9tain Primo ministro, e il nuovo governo francese il 22 giugno firm\u00f2 l'armistizio con la Germania nazista.\nIl successivo 10 luglio il Congresso Nazionale riunito a Vichy vot\u00f2 la concessione dei pieni poteri al maresciallo Petain. L'11 luglio un atto costituzionale esautor\u00f2 la Presidenza della Repubblica affidando i suoi poteri al Presidente del Consiglio, ossia allo stesso P\u00e9tain.\nPur non essendosi mai dimesso ufficialmente dalla carica di presidente della Repubblica, Lebrun fu costretto a ritirarsi a vita privata e si stabil\u00ec a Vizille. Dopo un periodo in cui fu messo sotto sorveglianza a cura dell'esercito italiano, tra il settembre 1943 e l'agosto 1944 sub\u00ec anche l'arresto e la deportazione in Austria ad opera dei nazisti.\nRicondotto in Francia, dopo la Liberazione tent\u00f2 inutilmente di farsi considerare da de Gaulle come capo dello Stato ancora in esercizio e in carica fino alla scadenza del mandato nel 1946. Ma de Gaulle, che dopo la capitolazione del Congresso a Vichy nel luglio 1940 considerava ormai del tutto esaurita la fase della Terza Repubblica, si limit\u00f2 a riceverlo.\nFu l'ultimo Presidente della Terza Repubblica francese."}
{"id": "125200", "revid": "792802", "url": "https://it.wikipedia.org/wiki?curid=125200", "title": "Consoli alto imperiali romani", "text": "Questo articolo contiene la lista dei consoli alto imperiali romani, relativamente al periodo che va dal 30 a.C. al 284 d.C., quale elenco successivo a quello dei consoli repubblicani romani.\nLegenda.\nLegenda: CS o \"Suff.\"=\"Consul Suffectus\" - I, II, II, IV, ecc.= in caso di pi\u00f9 nomine\nColori di sfondo:"}
{"id": "125203", "revid": "1674303", "url": "https://it.wikipedia.org/wiki?curid=125203", "title": "Paul Doumer", "text": "Fu presidente della Repubblica di Francia dal 3 giugno 1931 al 7 maggio 1932 quando venne assassinato dal fascista russo Pavel Gorguloff.&lt;ref name=\" Lorin, \u00abUn \u00abr\u00e9gicide r\u00e9publicain\u00bb: Paul Doumer, le pr\u00e9sident assassin\u00e9, in http://criminocorpus.revues.org/435\"&gt; A. Lorin, \u00abUn \u00abr\u00e9gicide r\u00e9publicain\u00bb: Paul Doumer, le pr\u00e9sident assassin\u00e9 (6 mai 1932), in &lt;/ref&gt;\nBiografia.\nEra l'ultimo dei tre figli di Jean Doumer e Victorine Fanny Alexandrine David. Aveva due sorelle maggiori, Ren\u00e9e e Th\u00e9r\u00e8se.\nRadicale moderato, particolarmente versato nei problemi economici e finanziari, nel 1888 venne eletto deputato al Parlamento, avendo da allora in poi numerosi incarichi ministeriali. Uno particolarmente importante fu quello di governatore dell'Indocina francese, carica che mantenne dal 1897 al 1902: durante il suo mandato promosse la costruzione della ferrovia che colleg\u00f2 Hanoi, in Vietnam, alla capitale della regione cinese dello Yunnan, terminata solo nel 1910 a prezzo della vita di molti \"coolier\" (la manovalanza indigena) che vi lavoravano. Terminato il suo mandato, Doumer nel 1905 fu eletto presidente della Camera francese, mantenendola per un anno. Spostatosi su posizioni conservatrici guid\u00f2 l'opposizione al governo Combes e fu ministro di Stato per tre mesi durante la prima guerra mondiale, dal settembre al novembre del 1917. Dopo esser stato nominato senatore nel 1912, Doumer fu Ministro delle finanze dal 1925 - 1926, poi assunse la presidenza del Senato fino al 1931, quando, il 3 giugno, fu eletto presidente della Repubblica francese. Il nuovo capo di Stato per\u00f2 rimase in carica soltanto un anno, perch\u00e9 il 7 maggio 1932 venne ucciso a Parigi da un fascista russo, Pavel Gorguloff.\nOggi riposa nel Cimitero di Vaugirard.\nMassoneria.\nIl primo dicembre 1879, all'et\u00e0 di 22 anni, \u00e8 iniziato in Massoneria, presentato dallo storico Henri Martin e da William Henry Waddington, nella loggia parigina Union fraternelle, appartenente al grande Oriente di Francia, e l'anno seguente diventa Compagno e poi Maestro. Rappresenta la loggia al Convento dell'Obbedienza dal 1884 al 1888, e in seguito al Consiglio dell'Ordine dal 1888. \u00c8 pure affiliato a due logge dell'Aisne: Patrie et humanit\u00e9 a Soissons, della quale diventer\u00e0 Maestro venerabile, e Les Fr\u00e8res du Mont laonnois, a Laon,e alla loggia Alsace-Lorraine. Nel 1890 fonda la loggia Voltaire, con L\u00e9on Bourgeois, Camille Chautemps e Charles Floquet, ne \u00e8 Maestro venerabile nel 1890, 1891 et 1892, anno in cui diventa gran segretario del Grande Oriente di Francia."}
{"id": "125205", "revid": "2014155", "url": "https://it.wikipedia.org/wiki?curid=125205", "title": "Gaston Doumergue", "text": "Biografia.\nNato in una famiglia protestante linguadociana, era figlio del vignaiolo Pierre Doumergue\ne di Fran\u00e7oise Pattus. Era il prozio della drammaturga Colette Audry. Fu membro della Massoneria.\nDi professione avvocato, Doumergue esercit\u00f2 la magistratura in Indocina e Algeria, allora colonie francesi; nel 1893 venne eletto deputato tra le file del Partito Repubblicano, Radicale e Radical-Socialista, mentre nel 1910 divenne senatore. Da allora esercit\u00f2 vari incarichi ministeriali: dal 1902 al 1905 fu ministro delle Colonie, il 14 marzo 1906 ebbe il dicastero del Lavoro, che tenne fino al 27 ottobre, per poi ottenere quello dell'Industria e del Commercio, che resse fino al 1908, quando divenne per un biennio (1908 - 1910) ministro dell'Istruzione. Inoltre, Doumergue fu eletto Presidente del Consiglio il 9 dicembre 1913, tenendo anche il dicastero degli Esteri e formando un governo di \"intesa repubblicana\"; dimessosi il 9 giugno 1914, allo scoppio della Prima guerra mondiale Doumergue divenne nuovamente per breve tempo (3 agosto - 26 agosto 1914) ministro degli Esteri, per poi assumere il portafoglio delle Colonie, che mantenne fino al 1917.\nNel 1920 succedette a \u00c9mile Combes come presidente del gruppo parlamentare della Sinistra Democratica, mantenendo tale ruolo fino al 1924.\nEletto poi Presidente del Senato nel 1923, il parlamentare francese fu scelto, il 13 giugno 1924 come Presidente della Repubblica. Durante il suo mandato si accentuarono le tensioni con la Germania a causa dell'occupazione della Ruhr in merito alle riparazioni che il Paese doveva alla Francia, che a stento furono placate con la stesura del Patto di Locarno del dicembre 1925, che ammetteva la Repubblica di Weimar nella Societ\u00e0 delle Nazioni, avviando cos\u00ec un breve ma intenso periodo di distensione fra i due Paesi. Sul fronte interno, la presidenza di Doumergue vide la costituzione del governo di unit\u00e0 nazionale di Raymond Poincar\u00e9 tra tutti i partiti non di sinistra, che riusc\u00ec a superare la crisi finanziaria ed economica e continu\u00f2 la politica di distensione con la Germania con il ministro degli Esteri Aristide Briand.\nUna volta scaduto il suo settennato, il 13 giugno 1931, si ritir\u00f2 a vita privata, ma venne richiamato il 9 febbraio 1934 a presiedere il Consiglio dei ministri dopo le sanguinose sommosse popolari di Parigi tra polizia e manifestanti che protestavano per lo \"scandalo Stavisky\", un caso di corruzione che aveva intaccato i membri del precedente governo. Ottenuti dal Parlamento i pieni poteri, Doumergue var\u00f2 un governo \"di tregua, pacificazione e giustizia\", con il quale tent\u00f2 di raddrizzare la situazione economica e di riformare la Costituzione per rafforzare i poteri dell'esecutivo. Tuttavia, l'assassinio del ministro Louis Barthou, coinvolto nell'attentato che uccise il re Alessandro I di Jugoslavia il 9 ottobre 1934, durante una visita a Marsiglia, le dimissioni del guardasigilli Ch\u00e9ron il 14 ottobre successivo e l'opposizione netta dei radicali, lo costrinsero a rassegnare le dimissioni l'8 novembre 1934.\nRitiratosi definitivamente a vita privata, Doumergue si spense nel suo paese natale, il 18 giugno 1937, a 73 anni."}
{"id": "125207", "revid": "767487", "url": "https://it.wikipedia.org/wiki?curid=125207", "title": "Heimat (film)", "text": "Heimat \u00e8 un film del 1984 diretto dal regista tedesco Edgar Reitz. \u00c8 diviso in 11 episodi. Racconta la storia della famiglia Simon e di Schabbach, villaggio immaginario dell'Hunsr\u00fcck (la regione della Germania in cui \u00e8 nato il regista). Le vicende private dei protagonisti si intrecciano con gli avvenimenti della storia della Germania nel periodo che va dal 1919 al 1982.\nSinossi.\nEp.1 - Nostalgia di terre lontane (1919-1928).\nDurata: 2h\n1919. Paul Simon, reduce della prima guerra mondiale, torna al villaggio natale di Schabbach e ricomincia a vivere con la sua famiglia (i genitori Mathias e Katharina, i fratelli Eduard e Pauline), coltivando la passione della radio. Non riesce tuttavia a reintegrarsi nello stile di vita del villaggio e per questo si sente affine ad Apollonia, una zingara, della quale si innamora. Ma Apollonia se ne va dal villaggio e Paul sposa Maria, figlia del ricco borgomastro. Nascono due figli: Anton e Ernst. Un giorno, nel 1928, Paul dice di uscire a bere una birra e non fa pi\u00f9 ritorno a casa.\nEp.2 - Il centro del mondo (1929-1933).\nDurata: 1h e 30min\nPaul sbarca a Ellis Island, negli Stati Uniti, in cerca di fortuna.\nNel frattempo le cose sembrano andare sempre meglio per la famiglia Simon e per la Germania: Pauline e suo marito iniziano ad arricchirsi, Eduard, a Berlino per una cura ai polmoni, si sposa con Lucie, una donna ambiziosa che gestisce un bordello. Il regime nazista sembra aprire una nuova epoca di prosperit\u00e0 alla Germania. Solo Katharina \u00e8 scettica in questo clima di ottimismo e continua a ripetere che tutti si stanno coprendo di debiti che prima o poi dovranno pagare. Un'epidemia di difterite e le prime repressioni naziste sono i segnali inquietanti che sembrano darle ragione.\nEp.3 - Natale come mai fino allora (1935).\nDurata: 1h\nGrazie all'insistenza della moglie Lucie, Eduard \u00e8 entrato a far parte del partito nazista, diventa borgomastro di un villaggio e si fa costruire una lussuosa villa. Wilfried Wiegand, il fratello minore di Maria, torna da Berlino dove \u00e8 diventato un fervente ufficiale delle SS. Grazie al suo intervento, Lucie e Eduard ospitano nella loro villa tre importanti gerarchi nazisti di passaggio, Rosenberg, Frick e Ley, che si fermano solo poche ore infrangendo i sogni di gloria di Lucie.\nEp.4 - Reichsh\u00f6henstra\u00dfe - Via delle Alture del Reich (1938).\nDurata: 1h\nDurante la costruzione di una nuova strada che passa per l'Hunsr\u00fcck Maria ha una relazione con Otto Wohlleben, un ingegnere dell'Organizzazione Todt che ospita a casa sua. Otto aiuta il piccolo Ernst, che ha la passione del volo, a costruire alianti, mentre Anton, l'altro figlio di Maria e Paul, sviluppa la passione della fotografia, seguendo le orme di suo zio Eduard.\nEp.5 - Scappato via e ritornato (1938-1939).\nDurata: 1h\nArriva una lettera di Paul dall'America. Dice di aver fatto fortuna con una fabbrica di materiali elettrici e di voler tornare a casa a visitare la famiglia. Maria, confusa, caccia via Otto. La nave sulla quale si trova Paul arriva in porto, ma senza il certificato di appartenenza alla razza ariana Paul non pu\u00f2 mettere piede a terra. Wilfried e Eduard cercano di ottenerlo in tempo record ma non ce la fanno, e la nave riparte senza che Paul sia riuscito a scendere. L'episodio termina con la dichiarazione di guerra di Hitler che d\u00e0 avvio alla seconda guerra mondiale.\nEp.6 - Fronte interno (1943).\nDurata: 1h\nAnton \u00e8 sul fronte russo, Ernst sta seguendo il corso per diventare aviatore, mentre Otto \u00e8 diventato artificiere. Maria nel frattempo ha avuto un figlio da lui. Katharina rinfaccia continuamente a Wilfried il fatto di essere l'unico rimasto al sicuro in paese, dove fa il gradasso prendendosela con i prigionieri francesi che aiutano le donne nel lavoro. Wilfried ribatte che si deve occupare del \u201cfronte interno\u201d. A Schabbach arriva Martha, la fidanzata di Anton che aspetta un figlio da lui. I due si sposano per procura; dopo la cerimonia Ernst passa sul paese in aereo e lascia cadere un mazzo di fiori per la sposa.\nEp.7 - L'amore dei soldati (1944).\nDurata: 1h\nAnton, al fronte, diventa assistente cineoperatore. Otto torna a Schabbach e conosce finalmente suo figlio. La notte ha una lunga conversazione con Maria. Il giorno seguente Otto muore mentre tenta di disinnescare una bomba inesplosa. La guerra volge al termine, i soldati americani arrivano a Schabbach.\nEp.8 - L'americano (1945-1947).\nDurata: 1h e 40min\nGli americani hanno installato il loro quartier generale nella villa di Eduard e Lucie, la quale cerca di ingraziarseli continuamente. Paul all'improvviso torna dall'America. Organizza una festa per la gente del villaggio, che lo accoglie calorosamente, mentre Maria lo considera ormai un estraneo e lo tiene a distanza. Arriva a casa Klara, una ragazza che dice di essere stata mandata l\u00ec da Ernst, che dopo essere stato in prigionia in Francia dovrebbe tornare a casa. In realt\u00e0 Ernst non ha intenzione di tornare e girovaga con un'altra donna cercando di fare affari. Anton, invece, torna al villaggio dopo aver camminato per cinquemila chilometri dalla Russia. Katharina muore e Paul riparte per l'America. Anton rivela a Martha di voler costruire una fabbrica di materiali ottici, con i brevetti che ha ideato durante la sua lunghissima camminata.\nEp.9 - Il piccolo Hermann (1955-1956).\nDurata: 2h e 20min\nAnton ha messo in piedi una fiorente fabbrica di attrezzature ottiche e Ernst lavora per il ricco suocero trasportando legname in elicottero. Il giovane Hermann frequenta ancora il liceo, si definisce esistenzialista e passa il tempo in discussioni filosofiche con gli amici, suonando jazz e scrivendo poesie. Ancora minorenne, ha un'appassionata storia d'amore con Klara, di undici anni pi\u00f9 grande di lui, che lavora per la fabbrica di Anton. Quando lei scopre di aspettare un figlio da Hermann scappa dal paese per abortire e continua a vedere il ragazzo in segreto. Quando la famiglia intercetta una lettera di Klara e scopre la relazione, i due fratelli maggiori si dividono: Anton la condanna severamente mentre Ernst, che nel frattempo ha perso il lavoro e la moglie, difende Hermann e Klara, che lui stesso aveva portato nella casa di famiglia dopo la guerra. La sera di capodanno Hermann ruba la macchina di suo fratello Anton per passare la notte con Klara. Il mattino successivo lei rivela di aver ricevuto una lettera di Anton che minaccia di denunciarla se continua a vedere il ragazzo. Klara parte per un altro paese e prega Hermann di non cercarla mai pi\u00f9.\nEp.10 - Gli anni ruggenti (1967-1969).\nDurata: 1h e 20min\nUna multinazionale offre ad Anton 60 milioni per comprare la sua fabbrica e tutti i suoi brevetti. Anton decide di chiedere consiglio a suo padre e scopre che si trova gi\u00e0 in Germania, dove sta aiutando Hermann, che dopo aver studiato in giro per il mondo \u00e8 diventato compositore, a preparare il suo primo concerto per la radio. Paul consiglia a Anton di vendere tutto, e gli rivela di aver venduto egli stesso la sua fabbrica alla IBM due anni prima. Ernst nel frattempo ha messo in piedi un'azienda che rimoderna le antiche case di campagna secondo la moda del momento, prendendosi gli arredi antichi che poi rivende per ville di lusso. Anton decide di non vendere la fabbrica. Il villaggio si raduna per ascoltare alla radio il primo concerto di Hermann, ma rimangono allibiti dal miscuglio sperimentale di strumenti classici e suoni elettronici distorti. Ascoltando questa musica Maria capisce quanto suo figlio si sia ormai allontanato da lei.\nEp.11 - La festa dei vivi e dei morti (1982).\nDurata: 1h e 40min\nTutta la famiglia Simon si riunisce a Schabbach per il funerale di Maria, e per tutti \u00e8 un'occasione di ripercorrere gli anni passati. Vediamo in flashback la festa dei 70 anni di Maria e poi, tornati al presente, ci si ricongiunge, attraverso la morte del narratore Glasisch, a tutti i personaggi passati a miglior vita, che osservano i loro cari continuare la propria esistenza durante la festa di Schabbach.\nProduzione e distribuzione.\nGirato in parte in bianco e nero, in parte a colori, fu presentato in anteprima alla 41\u00aa Mostra internazionale d'arte cinematografica di Venezia nell'agosto 1984, ottenendo un grandissimo successo di critica. Dopo poche settimane fu mandato in onda per la prima volta dalla televisione tedesca, a partire dal 16 settembre, fino al 14 novembre 1984. \u00c8 stato segu\u00ecto da \"Heimat 2 - Cronaca di una giovinezza\" (1992) e \"Heimat 3 - Cronaca di una svolta epocale\" (2004). Nel 2013 esce il prequel \"L'altra Heimat - Cronaca di un sogno\"."}
{"id": "125208", "revid": "116245842", "url": "https://it.wikipedia.org/wiki?curid=125208", "title": "Concorrenza perfetta", "text": "In economia, la concorrenza perfetta \u00e8 una forma di mercato caratterizzata dall'impossibilit\u00e0 degli imprenditori di fissare il prezzo di vendita dei beni prodotti, che \u00e8 fissato invece dall'incontro della domanda e dell'offerta, che a loro volta sono espressione dell'utilit\u00e0 e del costo marginale. L'impresa non pu\u00f2 determinare contemporaneamente quantit\u00e0 e prezzo d'equilibrio del mercato.\nLa definizione di concorrenza perfetta fa riferimento a quella situazione in cui, per il numero degli operatori economici presenti sul mercato, ciascuno di essi (sia esso espressione della domanda ovvero consumatore e/o sia esso espressione dell'offerta ovvero produttore) crede fermamente di non avere la possibilit\u00e0 di influenzare in alcun modo, attraverso i propri comportamenti, il prezzo di vendita dei beni e/o servizi scambiati sul mercato.\nDescrizione.\nLa curva di domanda \u00e8 semplificata con una retta, ovvero una funzione lineare e quindi invertibile di prezzo e quantit\u00e0, inclinata negativamente.\nIl mercato di concorrenza perfetta, lungi dall'essere una rappresentazione veritiera della realt\u00e0, costituisce un presupposto alla base di molti modelli economici di analisi dell'equilibrio.\nL'equilibrio concorrenziale si contrappone ad altri modelli, ma possiede delle caratteristiche che lo rendono desiderabile rispetto a questi ultimi dal punto di vista dell'efficienza economica.\nUn mercato si pu\u00f2 definire perfettamente concorrenziale quando si verificano le seguenti ipotesi:\nSecondo la teoria microeconomica classica, la concorrenza perfetta \u00e8 il meccanismo ottimale per l'allocazione efficiente delle risorse in quanto il prezzo di vendita che si forma sul mercato \u00e8 quello che remunera tutti i fattori di produzione in base alla loro produttivit\u00e0 marginale e non consente: creazione di extra profitti e sfruttamento del lavoro. Inoltre il prezzo (o meglio il sistema dei prezzi relativi) \u00e8 anche quello che consente ai consumatori di massimizzare la loro soddisfazione. Questo risultato \u00e8 noto come primo teorema dell'economia del benessere.\nLa concorrenza perfetta \u00e8 stata studiata in particolar modo da L\u00e9on Walras.\nEquilibrio e impostazione del prezzo.\nUn'impresa \u00e8 price taker in un mercato di concorrenza perfetta. L'impresa, in questo caso, trova l'equilibrio che pu\u00f2 essere nel breve o nel lungo periodo, agendo sui costi CMg = RMg = P. Un'impresa che massimizza i profitti stabilisce di produrre un livello di output al quale il costo marginale \u00e8 uguale al prezzo. Graficamente questo significa che la curva del costo marginale di un'impresa corrisponde alla curva di offerta.\nQuesta equazione \u00e8 la condizione di massimo profitto, che si ricava ponendo a zero la derivata del profitto rispetto alla quantit\u00e0 prodotta, per trovarne il massimo.\nLa derivata dei ricavi totali rispetto alla quantit\u00e0 \u00e8 il prezzo, mentre il termine che riguarda i costi fissi (indipendenti dalla quantit\u00e0 prodotta) si azzerano durante la derivazione.\nIl ricavo marginale e il costo marginale rappresentano l'incremento di ricavo e di costo per l'impresa per ogni unit\u00e0 \"nuova\" di prodotto; se il costo e ricavo marginale si eguagliano, l'aggravio di costi e l'incremento di ricavi che generano un nuovo prodotto si compensano e danno un incremento di profitto pari a zero. \u00c8 coerente il fatto che il massimo profitto si trovi in corrispondenza di un incremento dei profitti nullo (il valore \u00e8 massimo quando la variabile non pu\u00f2 pi\u00f9 aumentare).\nLa decisione di chiusura in concorrenza perfetta:\nQuando la retta del ricavo marginale, che coincide con il prezzo, scende al di sotto del minimo della curva del costo variabile medio, non \u00e8 pi\u00f9 conveniente produrre. Tale punto di minimo \u00e8 detto punto di fuga (dei produttori dal mercato).\nQuando il prezzo \u00e8 compreso fra il minimo del costo totale medio e quello del costo variabile medio, ci si trova in una situazione in cui \u00e8 conveniente produrre in perdita pur di ammortizzare gli alti costi fissi.\nDi seguito, riportiamo i principali grafici che descrivono un regime di concorrenza perfetta.\nCritica al modello.\nIntorno agli anni '40 nasce la tesi della concorrenza non-perfetta, e quindi nuovi approcci che tentano di risolvere il problema dell'informazione incompleta:\nNella realt\u00e0:\nHayek: \u201cL'informazione in mano ai vari operatori presenti sul mercato \u00e8 imperfetta\u201d; quando si analizza la collettivit\u00e0, non si pu\u00f2 definire l'informazione come data, acquisita, rigida, ma \u00e8 necessario capire quanta e quale informazione hanno gli individui a loro disposizione; infatti, una comunit\u00e0 di individui che interagiscono non ha informazioni immutabili e informazioni sono anche le decisioni che gli altri individui prendono, influenzando in questo modo l'ambiente circostante (anche le imprese).\nLa concorrenza perfetta \u00e8 un processo, un punto di partenza. Attraverso la sua evoluzione porta al risultato di uno stato di equilibrio ideale (il prezzo unico) che \u00e8 il punto di arrivo.\nFriedman: non pu\u00f2 esserci un punto d'equilibrio nella concorrenza. Una teoria \u00e8 corretta quando non viene smentita dalla realt\u00e0: per arrivare ad una teoria, \u00e8 necessario formulare un'ipotesi, che deve essere generale e astratta (non reale); la teoria non descrive, non analizza comportamenti, ma individua delle condizioni. Il modello di concorrenza perfetta rappresenta una legge generale, con cui analizzare e osservare i mercati reali.\nSia Hayek che Friedman sostengono che, pur non potendo essere assunta a verit\u00e0 assoluta, la concorrenza perfetta \u00e8 una teoria utile per formulare previsioni."}
{"id": "125210", "revid": "827882", "url": "https://it.wikipedia.org/wiki?curid=125210", "title": "Tono", "text": "Il termine tono deriva dal greco antico \u03c4\u03cc\u03bd\u03bf\u03c2 (\"tonos\", dal verbo \u03c4\u03b5\u03af\u03bd\u03c9 ovvero \"tein\u014d\", allungarsi), pu\u00f2 avere diversi significati:"}
{"id": "125211", "revid": "125014224", "url": "https://it.wikipedia.org/wiki?curid=125211", "title": "Tono (musica)", "text": "Il tono (ovvero intervallo di seconda maggiore) \u00e8 generalmente definito come l'intervallo musicale composto da due semitoni.\nIn realt\u00e0 questa definizione \u00e8 una semplificazione valida per il sistema temperato in cui gli intervalli fra gradi adiacenti della scala sono costanti. In questo sistema un tono si pu\u00f2 definire semplicemente come un rapporto fra due suoni di 200 cent.\nUn'altra definizione, un po' pi\u00f9 precisa (ma dipende dal temperamento usato), indica il tono come l'intervallo tra due suoni la cui frequenza \u00e8 in rapporto 9:8, ovvero ~203,9100017 cent.\nQuesto intervallo \u00e8 approssimativamente 1/6 di ottava.\n\u00c8 di uso comune fra alcuni musicisti definirlo anche come somma di semitono diatonico e semitono cromatico e intenderlo composto di 9 comma generici.\nIn realt\u00e0 questa divisione del tono non ha alcuna base teorica ed \u00e8 il risultato di un atteggiamento divulgativo di alcuni studiosi che, per facilitare l'apprendimento delle teorie sull'accordatura, favorirono tale approssimazione."}
{"id": "125212", "revid": "188116", "url": "https://it.wikipedia.org/wiki?curid=125212", "title": "Coprincipi di Andorra", "text": "Questa \u00e8 la lista dei coprincipi di Andorra.\nStoria.\nIl Principato di Andorra, sui monti Pirenei, sorge lungo il confine di stato franco-spagnolo, e fu stabilito nel 1278 da un trattato di sovranit\u00e0 congiunta tra il vescovo spagnolo di Urgell e il francese conte di Foix, i cui discendenti ereditarono la Navarra nel 1479 e poi la Francia nel 1589. \nI codiritti sul Principato si trasmisero quindi ai re di Francia, poi agli imperatori dei francesi ed infine ai presidenti della Repubblica.\nDescrizione.\nI due coprincipi di Andorra sono il vescovo della diocesi spagnola di Urgell, situata a sud del piccolo Stato, e il presidente della Repubblica francese, che esercitano i propri poteri tramite loro rappresentanti."}
{"id": "125214", "revid": "125837660", "url": "https://it.wikipedia.org/wiki?curid=125214", "title": "Giovanni Boldini", "text": "Biografia.\nGiovinezza.\nGiovanni Boldini nacque il 31 dicembre 1842 a Ferrara, al n. 10 di via Volta Paletto (l'attuale Savonarola) in una casa all'angolo con via delle Vecchie. Fu l'ottavogenito di Benvenuta Caleffi (1811-1879) ed Antonio Boldini (1799-1872): lei era una donna ferrarese pia e benestante, mentre lui era un artista nativo di Spoleto. Battezzato il giorno stesso della sua nascita nella chiesa di Santa Maria in Vado, Giovanni Giusto Filippo Maria Pasini - (l'ultimo nome in onore di Filippo Pasini) - aveva dodici fratelli: Beatrice (1830), Luigi (1832), Carlotta (1833), Filomena (1835), Maria (1837), Giuseppe (1839), Giovacchino (1841), Francesco (1844), Gaetano (1846), Anna (1848), Veronica (1850), e infine Pietro (1852).\nAffettuosamente soprannominato \"Zanin\" dalla famiglia, il piccolo Giovanni ricevette la cresima nel 1850 e, nel medesimo anno, fu accompagnato alla scuola elementare del quartiere San Domenico. Il Boldini, tuttavia, dimostr\u00f2 sin da giovanissimo una naturale predisposizione per l'arte, tanto che gi\u00e0 prima di imparare a scrivere riempiva i quaderni di disegni e di schizzi: a cinque anni aveva gi\u00e0 fondato un rudimentale \"atelier\" nel granaio di famiglia. Temperamento indipendente, che mal tollerava ogni imposizione didattica, Boldini abbandon\u00f2 prematuramente gli studi scolastici per imparare i primi rudimenti pittorici sotto la guida del padre Antonio, il quale seppe ben valorizzare il precoce talento del figliolo. La figura di Antonio, valido pittore purista attratto dai maestri del Quattrocento, fu infatti fondamentale per la preparazione pittorica di Giovanni Boldini. Formatosi nella bottega di un artista locale, tale Giuseppe Saroli, sappiamo che pap\u00e0 Antonio si trasfer\u00ec a Roma per proseguire i propri studi all'Accademia di San Luca: nell'Urbe recep\u00ec le suggestioni dei Nazareni, della cerchia purista di Minardi e soprattutto della pittura quattrocentesca. Laborioso copista delle opere dell'officina ferrarese \u2013 le quali erano probabilmente smerciate da Filippo Pasini, titolare di un'importante bottega d'arte a Roma \u2013 Antonio Boldini era anche un appassionato pittore di matrice purista: il riverbero di quest'orientamento pittorico nell'ambiente ferrarese si deve proprio ad Antonio, che nel 1835 aveva anche collaborato a una rivista purista denominata \"Ape italiana\" copiandovi con minuta precisione la \"Resurrezione di Lazzaro\" di Garofalo, suo pittore prediletto.\nFu proprio nell'ambiente emiliano che \"Zanin\" mosse i suoi primi passi, fruendo dell'amorevole insegnamento del padre, il quale pur essendo lontano da ricerche figurative personali si rivel\u00f2 comunque un eccellente maestro, in grado di trasmettere al figlio-allievo una sicura dimestichezza con gli strumenti di lavoro. Ne \u00e8 prova il piccolo \"Autoritratto\" che Giovanni Boldini esegu\u00ec nel 1856, a soli quattordici anni, con una personalit\u00e0 e una scioltezza che vanno oltre la perizia tecnica. Notevole anche la copia della raffaellesca \"Madonna della seggiola\" che effettu\u00f2 nel 1859 su commissione di Alessandro Gori. Due fattori, in particolare, favorirono la maturazione pittorica del Boldini, oramai divenuto un adolescente: innanzitutto l'esonero dal servizio militare di leva istituito nel neonato regno d'Italia, ottenuto per via della bassa statura (1,54 metri contro l'altezza minima richiesta di 1,55 metri), ma anche la cospicua eredit\u00e0 pervenutagli dallo zio paterno Luigi, il quale in assenza di discendenza diretta consegn\u00f2 il proprio patrimonio finanziario e immobiliare proprio ai pronipoti, destinando a Giovanni Boldini la bella cifra di 29.260 lire. Con questo denaro Boldini scelse di allontanarsi da Ferrara, citt\u00e0 i cui artisti, privi del desiderio di confrontarsi, continuavano a ripercorrere sentieri conosciuti e dall'esito artistico scontato, in un fluire sempre uguale di prodotti pittorici che non presentavano pi\u00f9 alcun elemento d'interesse. Inizi\u00f2 a trovare inadeguate anche le lezioni di Girolamo Domenichini e Giovanni Pagliarini, suoi maestri fino al 1862, e ben presto si rese conto di come la citt\u00e0 natia offrisse ben poco al di fuori dell'esempio del padre e della nonna Beatrice Federzoni, titolare di un fiorente salotto letterario dal quale deriv\u00f2 un gusto contagioso per l'eleganza e la vita galante, destinato a divenire una fondamentale cifra stilistica nella sua vicenda pittorica.\nFirenze.\nInsofferente alla vita di provincia, Boldini trov\u00f2 in Firenze un ambiente assai stimolante sia dal punto di vista sociale, sia da quello artistico. Una volta stabilitosi al n. 10 di via Lambertesca nel 1862, Boldini si iscrisse subito all'Accademia di Belle Arti, dove ebbe come insegnanti Stefano Ussi ed Enrico Pollastrini e dove ebbe come condiscepoli il Vinea ed il Sorbi. Egli, pur essendo totalmente all'altezza di seguire le lezioni dell'Ussi e del Pollastrini, non esit\u00f2 a trovare inadeguata la mera disciplina accademica e, pertanto, se ne emancip\u00f2 prontamente partecipando ai festosi e turbolenti incontri del caff\u00e8 Michelangiolo che, nato col 1848, andava allora acquistando la sua celebrit\u00e0 e il suo carattere di ritrovo di artisti e di patrioti.\nIl caff\u00e8 Michelangiolo era infatti frequentato assiduamente da una vivace schiera di pittori e intellettuali aggregatasi sotto il nome di \u00abMacchiaioli\u00bb. Erano costoro degli artisti che, memori delle esperienze pittoriche del paesaggismo francese, predicavano \u00abun ammodernamento della pittura basato sull'osservazione diretta della natura da trascrivere attraverso un largo e potente fraseggio di luci e ombre, restituendo una speciale forza ottica capace di trasmettere verosimiglianza e vitalit\u00e0 al soggetto\u00bb (Tiziano Panconi, Sergio Gaddi). Era infatti opinione dei Macchiaioli che una pittura per potersi dire realistica dovesse riprodurre fedelmente le dinamiche percettive dell'occhio umano, il quale pu\u00f2 \u00abvedere\u00bb solo ricevendo stimoli luminosi. La luce, tuttavia, non \u00e8 un'entit\u00e0 atmosferica completamente autonoma, siccome viene percepita solo attraverso modulazioni di ombre e di colori: ecco, allora, che la pittura deve strutturarsi su colori e ombre variamente graduati mediante l'impiego delle \"macchie\", ovverosia larghe e corpose pennellate di colore puro (donde il termine \u00abmacchiaioli\u00bb, coniato dalla stampa in senso spregiativo ma accettato entusiasticamente dal gruppo).\nL'esperienza macchiaiola fu senza dubbio stimolante per il Boldini, che in questo modo ebbe l'opportunit\u00e0 di costituire la solida tessitura luministica che ravviver\u00e0 i suoi successivi dipinti francesi. Egli, pur aprendosi ad una trasformazione estetica cos\u00ec repentina (conviene sempre ricordare l'impostazione neoquattrocentesca dalla quale era partito a Ferrara), si pose tuttavia in maniera ambivalente rispetto all'entusiasmo naturalista dei colleghi e si sbilanci\u00f2 piuttosto verso la ritrattistica, genere che apprezzava gi\u00e0 negli esordi e che ora perseguiva con sicura scioltezza. Totalmente immerso nella sua vocazione e animato da una fruttuosa inquietudine creativa, a Firenze Boldini ritrasse amici e conoscenti, come \"Giuseppe Abbati\", \"Giovanni Fattori\", \"Vincenzo Cabianca\", \"Diego Martelli\", il \"Duca di Sutherland\", \"Lewis Brown\", le \"Sorelle Laskaraki\". Questa lista di ritratti fa capire come il Boldini a Firenze avesse impegnato le sue migliori energie per raccogliere attorno a s\u00e9 gli ingegni pi\u00f9 vivi e le personalit\u00e0 pi\u00f9 influenti, intessendo in questo modo una fitta rete di relazioni che si rivel\u00f2 cruciale per la sua maturazione pittorica. Numerose, ovviamente, le amicizie formatesi sotto l'egida dei Macchiaioli: particolarmente profonde quelle con Michele Gordigiani (il pi\u00f9 apprezzato ritrattista della Firenze granducale), Telemaco Signorini, Cristiano Banti (con cui visit\u00f2 la reggia di Caserta) e Diego Martelli, anima intellettuale del gruppo (Boldini visit\u00f2 assiduamente la vasta tenuta che il Martelli possedeva a Castiglioncello, dove ogni estate un folto gruppo di artisti si riuniva per discutere, ricrearsi, e dipingere).\nAncora pi\u00f9 fondamentali, tuttavia, furono i rapporti che Boldini intrattenne con i ricchi stranieri residenti a Firenze e che spesso lo accoglievano nelle proprie ville. Lo vediamo frequentare il principe russo Antonio Demidoff, che gli apr\u00ec le porte della propria pinacoteca di San Donato Fiorentino, dove aveva raccolto un considerevole numero di dipinti di maestri contemporanei, soprattutto francesi. Importante fu anche l'amicizia con il francese Marcellin Desboutin, discreto calcografo e vivacissimo intellettuale che aveva istituito nella villa dell'Ombrellino a Bellosguardo \u00abun vero e proprio avamposto della cultura d'oltralpe contemporanea, [dove ospitava] gli artisti francesi di passaggio a Firenze\u00bb (Panconi, Gaddi). In questa vasta schiera di aristocratici - la quale, ovviamente, gli garantiva proficue commissioni - un posto di tutto rilievo va riconosciuto ai Falconer, nobili inglesi che ospitarono pi\u00f9 volte il giovane pittore nella loro villetta di Collegigliato, nelle immediate vicinanze di Pistoia. Nella cornice agreste della campagna pistoiese divamp\u00f2 un'ardente storia d'amore che vide sentimentalmente legati il Boldini e Isabella Falconer, la quale subito divenne una munifica mecenate dall'artista. Boldini, dal canto suo, pur dedicandosi con fervore ai piaceri carnali non trascur\u00f2 affatto la sua amicizia con il marito di lei, sir Walter, che invitandolo nel 1867 all'Esposizione Universale gli offr\u00ec la possibilit\u00e0 di vedere per la prima volta Parigi: pi\u00f9 che G\u00e9r\u00f4me e Meissonnier, gli artisti di punta del Salon, egli ammir\u00f2 soprattutto le opere del gruppo di Batignolles, con una particolare attenzione a Edgar Degas (artista che, d'altronde, soggiorn\u00f2 a lungo a Firenze). Un altro anno particolarmente significativo per il Boldini fu il 1866, quando ebbe l'opportunit\u00e0 di esporre alcune sue opere nel corso della Promotrice Fiorentina. Ne parl\u00f2 Telemaco Signorini in un articolo sul \"Gazzettino delle arti del disegno\": \"Il sig. Boldini di Ferrara \u00e8 un nome nuovo ma che brillantemente esordisce; egli ha esposto tre piccoli ritratti di un merito non comune e un quadretto rappresentante L'amatore di belle arti; la novit\u00e0 del genere confonde i classificatori che non sanno assegnargli un posto nelle categorie d'arte. I ritratti si sono fin qui fatti con una massima sola, cio\u00e8 dovevano avere un fondo il pi\u00f9 possibile unito per mettere in risalto e non disturbare la testa del ritratto. Precetto ridicolo e lo dice il sig. Boldini con i suoi ritratti che hanno per fondo ci\u00f2 che rappresenta lo studio: i quadri, le stampe ed altri oggetti attaccati al muro, senza che per questo la testa del ritratto ne vada a scapito. Se in natura una testa ha rilievo con degli oggetti postigli dietro, perch\u00e9 non dovrebbe averne pi\u00f9 in arte se l'arte \u00e8 imitazione della natura.\"\nLondra e Parigi.\nL'ipotesi londinese.\nFirenze appariva agli occhi di Boldini come una citt\u00e0 talmente ricca di storia e di capolavori antichi da essere quasi impenetrabile all'arte del suo tempo. Quando con il soggiorno francese egli venne a contatto con codici e paradigmi diversi la Toscana inizi\u00f2 ad andargli sempre pi\u00f9 stretta, sino a quando - animato da una profonda irrequietezza - inizi\u00f2 a viaggiare instancabilmente, alla ricerca di una nuova vitalit\u00e0 ed innovazione. Dopo essersi recato in Costa Azzurra con la Falconer, eseguendovi \"Il generale spagnolo\", Boldini decise di accettare l'invito del signor Cornwallis-West e si rec\u00f2 a Londra. Grazie alla benevola protezione di Cornwallis-West e del duca di Sutherland Boldini si inser\u00ec con successo nel bel mondo londinese e fu letteralmente inondato di commissioni: sono di questo periodo i ritratti della Duchessa di Westminster, di Lady Holland, della contessa di Listowel e di Lady Bechis, tutte opere perlopi\u00f9 di piccolo formato dove Boldini si mostra assai sensibile ai grandi ritrattisti inglesi del Settecento (palese \u00e8 l'influsso di Hogarth e di Gainsborough) e del rococ\u00f2 francese (primo fra tutti Fragonard).\nLondra, tuttavia, non lo appag\u00f2 appieno. Nel suo animo, infatti, ribolliva la passione per Parigi, citt\u00e0 perfettamente in grado di assecondare i suoi atteggiamenti aristocratici e di soddisfare la sua sete di successo e di riconoscimenti. Dopo la rovinosa disfatta franco-prussiana, Parigi aveva definitivamente voltato le spalle all'Impero e, con il consolidarsi della Terza Repubblica, accentu\u00f2 sensibilmente il proprio carattere frizzante e cosmopolita, popolandosi di caff\u00e8, ampi viali alberati, lampioni elettrici (celebre \u00e8 l'appellativo \"ville lumi\u00e8re\", citt\u00e0 delle luci), musei, ristoranti, sale da ballo. Boldini si sent\u00ec cos\u00ec calamitato da una realt\u00e0 libera, dinamica e moderna, dove poteva divertirsi \u00aba guardare il brulichio della vita che scorre[va] negli enormi \"boulevard\", nei vasti parchi e nelle grandi piazze\u00bb (Borgogelli). La vita artistica di Firenze, al contrario, era sistematicamente gravata dall'ombra dei colossi del Rinascimento: questo perpetuo ricordo del passato, se da una parte rendeva la citt\u00e0 congeniale alla formazione di un pittore, dall'altra era potenzialmente dannoso in quanto inibiva enormemente gli slanci creativi. Perfettamente consapevole che l'aderenza alla \"macchia\" lo avrebbe confinato per sempre nei ristretti orizzonti della pittura regionale, nel 1871 Boldini lasci\u00f2 Firenze, questa volta definitivamente, per recarsi a Parigi, quella \u00abMecca dell'arte e della vita\u00bb (Panconi, Gaddi) che divenne immediatamente la sua seconda patria.\nUn astro della \"ville lumi\u00e8re\".\n\u00abNato sotto una buona stella\u00bb, per usare le parole di De Tivoli, nel 1871 Boldini sal\u00ec con entusiasmo sulla grande giostra parigina e si stabil\u00ec al n. 12 dell'avenue Frochet, convivendo con\nBerthe, la sua prima modella francese. Solo successivamente si spost\u00f2 al n. 11 di place Pigalle, ai piedi della collina di Montmartre, vero e proprio crocevia di artisti come lui che, animati da una grande voglia di fare e da una spiccata insofferenza per gli accademismi, erano soliti riunirsi al caff\u00e8 a discutere. Particolarmente celebre era il ritrovo al Caf\u00e9 de la Nouvelle Ath\u00e8nes (ubicato proprio davanti alla dimora parigina di Boldini) il quale era per gli artisti parigini non solo un momento di serrate discussioni ed accesi dibattiti, ma anche un'occasione di riunione e di scambio di esperienze comuni. Qui, ad esempio, si riuniva settimanalmente il futuro gruppo degli Impressionisti. Anche Boldini, pur essendo a tratti distante dalla sensibilit\u00e0 cromatica e di luce dei colleghi parigini, si accost\u00f2 all'ambiente impressionista, intrecciando un'amicizia salda e proficua con Edgar Degas. Nel frattempo coltiv\u00f2 rapporti commerciali con Adolphe Goupil, un avveduto e vorace mercante d'arte che aveva riunito attorno a s\u00e9 un'amb\u00ecta scuderia di artisti come Giuseppe Palizzi, De Nittis ed Ernest Meissonier. Coll'arruolamento nella ditta Goupil Boldini riusc\u00ec a consacrare la propria affermazione professionale e, con furore spadaccino, si introdusse abilmente negli ambienti artistici pi\u00f9 esclusivi di Parigi, consolidando contestualmente anche la sua situazione economica, come bramava da tempo: fu infatti accettato in tutte le esposizioni pi\u00f9 importanti, come il Salon agli Champ de Mars del 1874, dove suscit\u00f2 molto interesse. Sotto l'egida di Goupil Boldini esegu\u00ec diverse opere, perlopi\u00f9 quadri di genere e vedute di Parigi (notevoli \"Place Pigalle\", \"Place Clichy\" e le \"Vedute del parco di Versailles\").\nIl genere al quale Boldini era pi\u00f9 votato era tuttavia il ritratto. A Parigi, infatti, egli si divideva tra un'intensa attivit\u00e0 ritrattistica e gli svaghi e le frequentazioni concesse da una grande citt\u00e0, non disprezzando affatto le brigate mondane e i corteggiamenti amorosi (Luciano Caramel osserva, in tal proposito, che il pittore \u00abpi\u00f9 che nella Parigi intellettuale [...] si inser\u00ec in quella mondana\u00bb). Ben presto, infatti, il pittore intrecci\u00f2 un'infuocata relazione sentimentale con la contessa Gabrielle de Rasty, donna che sprigionava malizie sia artistiche che carnali (di lei, infatti, ci rimangono testimonianze pittoriche pi\u00f9 che torride); Berthe, incontrastata regina dei suoi esordi francesi, non lo infatuava pi\u00f9, anche se rimase per lui un importantissimo punto di riferimento. Boldini, infatti, fu un brillante ed entusiasta frequentatore dei salotti cittadini pi\u00f9 ambiti, i quali non solo assecondavano la sua vocazione alla mondanit\u00e0, ma gli procurarono numerosissime commissioni e, dunque, un riconoscimento economico adeguato alle sue opere. D'altro canto il pittore non cess\u00f2 mai di viaggiare: nel 1876 fu nei Paesi Bassi, dove medit\u00f2 sulla tecnica pittorica di Frans Hals, nel 1889 visit\u00f2 la Spagna e il Marocco con Degas, pittore con il quale come gi\u00e0 detto era legato da un'affettuosa e vicendevole stima, e nel 1897 si spinse sino a New York per esporre nella galleria Wildenstein. In quel momento il suo stile divenne inconfondibile.\nAttorno al XX secolo la creativit\u00e0 di Boldini inizi\u00f2 a diminuire mentre anche la Belle \u00c9poque volgeva al termine. Boldini tuttavia continu\u00f2 a viaggiare (nel 1901 fu a Palermo, ove dipinse il ritratto di donna Franca Florio, esposto alla Biennale l'anno successivo) e a produrre numerosi ritratti di nobildonne, e si moltiplicarono i riconoscimenti ufficiali (nel 1919 fu insignito del titolo di ufficiale della Legion d'onore e del titolo di grande ufficiale della Ordine della Corona d'Italia). Fu invitato ripetutamente alla Biennale di Venezia e nel 1895 ne fu membro del comitato di patrocinio. Nel 1917 perse quasi completamente la vista e con l'Europa entrata nella prima guerra mondiale Boldini si trasfer\u00ec dapprima a Londra poi a Nizza infine torn\u00f2 a Parigi nel 1918. Il 29 ottobre 1929, quasi ottantottenne, il pittore spos\u00f2 la giornalista italiana Emilia Cardona (1899-1977). Mor\u00ec l'11 gennaio 1931 a Parigi al boulevard Berthier e come richiesto nelle disposizioni testamentarie fu sepolto nel Cimitero monumentale della Certosa di Ferrara. Le sue vicende biografiche sono note anche grazie alla \"Vie de Jean Boldini\" scritto dalla Cardona e pubblicato la prima volta nel 1931.\nStile.\nL'eclettismo delle sue realizzazioni e la versatilit\u00e0 del suo estro creativo rendono Boldini un pittore difficilmente inseribile entro i ristretti orizzonti di una definita corrente artistica. La sua parabola artistica va quindi affrontata senza schemi precostituiti, siccome sboccia e deflagra in un arco temporale che attraversa le esperienze macchiaiole, il trionfo impressionista e lo stile simbolista, e si conclude al principio del Novecento, quando in Europa gi\u00e0 dominavano le avanguardie storiche.\nIn seguito alla formazione ferrarese, durante la quale il giovane nutr\u00ec consistenti simpatie verso il Quattrocento (senza per questo disdegnare le soluzioni calde e sensuali della tradizione bolognese del Seicento), Boldini - come si \u00e8 visto nel paragrafo \"Firenze\" - si trasfer\u00ec in Toscana ed entr\u00f2 in contatto con le opere macchiaiole di Giovanni Fattori, Telemaco Signorini e Cristiano Banti. Dopo l'approdo macchiaiolo le opere di Boldini iniziano a svolgersi secondo una linea sintetica e abbreviata, sull'esempio dei dipinti dei colleghi toscani. Gi\u00e0 dopo poco tempo, tuttavia, emersero profonde divergenze tra la personalit\u00e0 artistica boldiniana e quella macchiaiola. Questi ultimi, infatti, amavano riprendere il dato naturalistico con pennellate intrise di una luce solare endogena, idonee per dare vita a dipinti statici e ritmicamente bilanciati. Boldini, al contrario, evitava le misure compassate e statiche dei Macchiaioli e, calandosi nella realt\u00e0 in modo nuovo, disinvolto e dinamico, dava luogo a composizioni movimentate ed elettrizzanti, operando una dinamicizzazione che con la sua nervosa spregiudicatezza sembra quasi anticipare i futuri indirizzi dell'arte futurista. In aperta controtendenza con l'impostazione macchiaiola, inoltre, Boldini era votato alla ritrattistica e preferiva non cimentarsi sul \"plein air\". I paesaggi, in effetti, rimangono una rara testimonianza all'interno dell'opera boldiniana, e anche se presenti denunciano apertamente l'autonomia stilistica del pittore ferrarese rispetto alla linea macchiaiola. Di seguito viene proposta l'analisi della critica d'arte Alessandra Borgogelli:\nDa queste premesse appare subito evidente come la fisionomia artistica di Boldini sia articolata e complessa. L'impetuosit\u00e0 e la violenza del suo tratto non vennero meno neanche dopo il trasferimento a Parigi, citt\u00e0 al tempo interessata dalle novit\u00e0 degli Impressionisti, gruppo che nonostante le varie disomogeneit\u00e0 di sorta trascriveva la natura in modo sereno e contemplativo, facendo ricorso a virgolettature realizzate rigorosamente \"en plein air\". Nonostante l'impegno impressionista Boldini prefer\u00ec dedicarsi alla ritrattistica e stare al chiuso e, anche quando si ciment\u00f2 nella raffigurazione di scorci urbani parigini, abiur\u00f2 quel tranquillo ideale di quotidianit\u00e0 promosso da alcuni suoi colleghi (si pensi al De Nittis) e prefer\u00ec inserirvi nuclei di squilibrio e di dinamicit\u00e0, come i cavalli, i quali gli offrivano il pretesto per mobilitare il pennello lungo traiettorie scattanti e movimentate.\nDinamica era d'altronde la stessa pittura del Boldini, il quale attravers\u00f2 pi\u00f9 volte mutamenti stilistici anche profondi. Durante il cosiddetto \u00abperiodo Goupil\u00bb, infatti, egli dovette adattare il proprio credo pittorico alle esigenze del mercato e perci\u00f2 schiar\u00ec di colpo le sue luci, abbracciando in questo modo il gusto \"r\u00e9tro\" di una borghesia che amava le citazioni della pittura francese del Settecento. Una volta sospesa la collaborazione con Goupil, invece, approfond\u00ec la sua indagine cromatica e si convert\u00ec a una tavolozza pi\u00f9 scura, sanguigna, impostata sulle armonie dei grigi-argento, dei marroni e dei neri, sull'esempio dell'amico Degas e della pittura di Frans Hals e di Diego Vel\u00e1zquez. Prese cos\u00ec gradualmente forma la maniera distintiva del Boldini: febbrile, abbreviata, \u00abaffidata ora un facile brio e quasi arroganza del segno, ora alla raffinatezza dei toni elettrici e pungenti\u00bb (\"Enciclopedia dell'Arte\", Einaudi). Fu questo lo stile che rese Boldini universalmente celebre: lo stesso pittore, una volta approdato a una fattura stilistica completamente autonoma, fu d'altronde ben lungi dal distaccarsene, salvo nella tarda maturit\u00e0 quando - complice la dissipazione delle energie creative e un'eccessiva fiducia nelle proprie abilit\u00e0 - realizz\u00f2 opere che ripetevano meccanicamente e fiaccamente certi schemi artistici di cui egli stesso aveva gi\u00e0 esaurito tutte le possibilit\u00e0. Ci\u00f2 malgrado, anche in quest'ultimissimo periodo Boldini licenzi\u00f2 dipinti pi\u00f9 che validi, come le \"Vedute di Venezia\" del 1911 e il \"Ritratto di Franca Florio\" del 1924.\nContenuti: la ritrattistica boldiniana.\nAspetti generali.\nIl genere pittorico che diede pi\u00f9 fama e lustro al nome del Boldini fu senza dubbio quello del ritratto. Sul cavalletto di questo \"peintre italien de Paris\" si rincorrevano avventori al caff\u00e8, passanti di strada, ma soprattutto i nomi pi\u00f9 in vista della bella societ\u00e0 parigina e internazionale: gli aristocratici di tutto il mondo, infatti, facevano a gara per regalare a Boldini i loro volti. Il pittore, d'altronde, era pienamente inserito nel tessuto sociale parigino e seppe consolidare abilmente la propria notoriet\u00e0, grazie ad un'instancabile laboriosit\u00e0 (era solito lavorare dal primo mattino sino a sera inoltrata) e ad una naturale predisposizione a intrecciare relazioni sociali proficue e durature, soprattutto con coloro che si presentavano come potenziali committenti. Giacomo Puccini, Guglielmo Pampana, Vittorio Emanuele II, Vincenzo Cabianca, William Seligman, Sir Albert Kaye Rollit, Leopoldo Pisani, Robert de Montesquiou sono solo alcuni degli illustri personaggi che passarono per l\"'atelier\" di Boldini, che proprio nei ritratti si impegn\u00f2 in indagini estetiche profondamente innovative e moderne, nel segno di una libert\u00e0 espressiva piena e feconda. Speciale menzione merita poi il \"Ritratto di Giuseppe Verdi\", espressione della pi\u00f9 felice e matura stagione del Boldini, da porre senz'altro ai vertici pi\u00f9 alti dell'iconografia verdiana. Ai ritratti femminili, i quali rivestono un ruolo tutto particolare nell'universo artistico boldiniano, verr\u00e0 dedicata un'analisi specifica nel paragrafo successivo.\nBoldini, d'altro canto, era ben consapevole dell'inconsistenza morale e delle contraddizioni che serpeggiavano nella vita mondana parigina e, per questo motivo, si divert\u00ec a giocare con il compito che il ritratto ufficiale doveva adempiere - di valorizzare la persona ritratta con un'esaltazione delle sue qualit\u00e0 intellettive e morali - conciliandovi un'acuta penetrazione psicologica. Era obbiettivo dell'artista cogliere e mettere in luce le peculiarit\u00e0 dell'animo umano e per questo motivo non esit\u00f2 a lasciare emergere sulla tela la personalit\u00e0 dei soggetti ritratti attraverso sguardi fuggevoli ed eloquenti, o magari mediante l'aggiunta di particolari in grado di raccontare autonomamente una storia. Ecco, allora, che Boldini rinnega le pose statiche e rigide e, attraverso un sapiente fraseggio volumetrico e prospettico dei gesti e degli atteggiamenti dei soggetti, preferisce cristallizzare i loro corpi in movimento, restituendo cos\u00ec immagini dinamiche ed elettrizzanti.\nI ritratti boldiniani emanano appunto una rimarchevole potenza espressiva che tenta di cogliere l'attimo fuggente \u00abirripetibile, carico di intensit\u00e0 che succede a un'azione ormai trascorsa e annuncia il divenire della successiva\u00bb (Panconi, Gaddi), e a consegnarlo alla riflessiva immobilit\u00e0 dell'arte: \u00e8 opinione del pittore, infatti, che la vita \u00e8 qui ed ora e va goduta nel pieno della sua esuberanza. Nelle proprie opere, infatti, Boldini si fa travolgere dalla \"joie de vivre\" con un'irrefrenabilit\u00e0 tale da aver fatto esclamare al fotografo Cecil Beaton: \u00abBoldini fu capace di trasmettere nello spettatore la gioia ispiratagli dalle assurdit\u00e0 che ritraeva: anche il pi\u00f9 insopportabile dei suoi ritratti rivela un immenso divertimento!\u00bb. Boldini consegue questa poetica con importanti accorgimenti stilistici: egli tende, per esempio, a \u00absvuotare\u00bb i pieni per \u00abinfervorare\u00bb i vuoti conseguenti, operando un processo di sineddoche per il quale sulla tela vengono dipinti solo alcuni frammenti prescelti della realt\u00e0 totale. Le pennellate notevolmente allungate che Boldini impiega in questi ritratti - sia maschili che femminili - servono invece a immobilizzare nel tempo i movimenti degli effigiati, i quali per la loro levit\u00e0 sembrano soltanto affacciarsi momentaneamente agli occhi dell'osservatore, quasi come se potessero scomparire il momento successivo. Come si \u00e8 gi\u00e0 avuto modo di osservare, infatti, i ritratti boldiniani sono animati da un galvanizzante dinamismo. Ne parla la critica d'arte Alessandra Borgogelli:\nRitratti femminili.\nSono tuttavia le donne le vere protagoniste e, in un certo senso, anche l'indiscussa \u00abscintilla\u00bb della ritrattistica boldiniana. Uomo dal carisma potente e magnetico, Boldini seppe sedurre le donne pi\u00f9 avvenenti della bella societ\u00e0 internazionale e, facendosi interprete di quell'esuberante \"joie de vivre\" che valse ad un intero periodo storico la sognante denominazione di Belle \u00c9poque, le ritrasse con bramosia quasi mefistofelica. Sulle poltrone stile Impero dell\"'atelier\" di Boldini sfilarono in effetti centinaia di donne di \"charme\": nel repertorio delle \u00abdivine\u00bb pi\u00f9 celebri - fu quello il termine coniato da Boldini per riferirsi alle proprie muse - risultano gli illustri nomi di Consuelo Vanderbilt, duchessa di Marlborough, della consorte di Jules-Louis Veil-Contessa di Leusse, dell'attrice Alice Regnault, della baronessa donna Franca Florio e della marchesa Luisa Casati.\nBoldini nei suoi ritratti non esita a valorizzare o esaltare la bellezza fisica della ritratta. Egli, infatti, sottrae le sue muse alla condizione di ordinaria quotidianit\u00e0 alla quale erano state destinate dalla pittura realista e le trasforma in spettacolari divinit\u00e0 terrene, facendosi in questo modo cantore di uno splendore assoluto e senza tempo. Questa trasfigurazione estetica, tuttavia, viene affiancata da un'attenta introspezione psicologica. Boldini, infatti, amava visceralmente le sue donne e nei suoi ritratti fu in grado di svelare le parti pi\u00f9 intime delle loro personalit\u00e0, lasciandone intravedere anche quel cono d'ombra legato alle aspirazioni trattenute, ai sentimenti nascosti, alle pulsioni pi\u00f9 autentiche e laceranti, pi\u00f9 o meno represse in nome dell'ipocrita morale borghese. Ecco, allora, che nei ritratti boldiniani emerge l'inestricabile universo sotterraneo femminile: l'occhio dell'osservatore, inizialmente depistato dall'avvincente bellezza delle \u00abdivine\u00bb, riesce in questo modo ad andare oltre l'esteriorit\u00e0 delle carni e degli abiti eleganti e a carpirne l'intima essenza, scorgendo in questo modo un ampio spettro caratteriale nel quale affiorano non solo lascivia e disinibizione, ma anche determinazione, orgoglio, delicatezza, energia e fragilit\u00e0.\nL'artista, tuttavia, non si limita a \u00abgiocare sulle corde della sensibilit\u00e0 femminile\u00bb (Panconi, Gaddi) bens\u00ec capta anche la temperie femminista di un nuovo clima sociale, dove le donne, acquisendo finalmente visibilit\u00e0 e legittimazione (e, talvolta, anche un certo prestigio), iniziano a esibire con maggiore consapevolezza e orgoglio e senza falsi pudori di sorta le loro squisite peculiarit\u00e0 muliebri. Boldini \u00e8 un magistrale interprete di questa femminilit\u00e0 ritrovata e conferisce nuova dignit\u00e0 a un emisfero femminile desideroso ormai di sottrarsi alle schematizzazioni mentali borghesi, rigide e mistificatorie, funzionali solo alla loro visione classista del mondo. Nei ritratti boldiniani questa sete di emancipazione viene definita specularmente all'abbigliamento delle \u00abdivine\u00bb ivi ritratte. In maniera perfettamente congeniale al mito della \"femme fatale\" cos\u00ec diffuso nella Belle \u00c9poque, Boldini veste le proprie muse con abiti sinuosi e raffinati che \u00abcelebrano la rinnovata snellezza dei corpi e risultano adeguati alle molteplici attivit\u00e0 e libert\u00e0 che, in rottura rispetto al passato, non sono pi\u00f9 precluse alle donne\u00bb (Panconi, Gaddi).\nDi seguito si riporta un'analisi del critico d'arte Tiziano Panconi, uno dei pi\u00f9 autorevoli esperti dell\"'\u0153uvre\" di Boldini:\nOpere.\nBoldini esegu\u00ec numerosi ritratti, come \"Conversazione al caff\u00e8\", \"Ritratto di donna Franca Florio\", \"Ritratto di Giuseppe Verdi\", \"Ritratto di Lady Colin Campbell\", \"Ritratto di Madame Charles Max\" e \"Ritratto di Robert de Montesquiou\" e molti disegni a matita con soggetti sempre femminili.\nMostre ed esposizioni.\nNel 2017 si \u00e8 tenuta a Roma, al Complesso monumentale del Vittoriano, una grande mostra antologica su Giovanni Boldini, in seguito (2018) parzialmente trasferita alla Reggia di Venaria Reale (To). Organizzata in collaborazione con il Museo archives Giovanni Boldini Macchiaioli di Pistoia, la rassegna presentava 160 opere, pubblicando nel catalogo un carteggio con 40 lettere inedite e coinvolgendo con i prestiti oltre trenta musei internazionali.\nNel 2019 il Palazzo dei Diamanti dedica a Boldini una mostra dal titolo \u201c\"Boldini e la moda\"\u201d che analizza il rapporto del pittore con l\u2019alta moda parigina della Belle \u00c9poque. Nel 2021, in occasione del novantesimo anno dalla morte, sono state allestite due mostre, una al Museo Mart di Rovereto, intitolata \"\"Boldini, Il piacere\" con 170 opere e l'altra al Castello Estense di Ferrara, incentrata su oli e disegni provenienti dal museo cittadino che porta il nome dell'artista.\nNel 2022 avr\u00e0 luogo la prima retrospettiva dell'artista in Francia, al Petit Palais di Parigi, intitolata \u00ab \"Giovanni Boldini. Les plaisirs et les jours\" \u00bb, dal 29 marzo al 24 luglio 2022."}
{"id": "125216", "revid": "124824684", "url": "https://it.wikipedia.org/wiki?curid=125216", "title": "Johann Bernoulli", "text": "Educ\u00f2 il grande matematico Eulero ed \u00e8 conosciuto per i suoi contributi al calcolo infinitesimale. Alla famiglia Bernoulli \u00e8 stato dedicato un asteroide, 2034 Bernoulli.\nBiografia.\nJohann cominci\u00f2 a studiare medicina all'Universit\u00e0 di Basilea. Suo padre cerc\u00f2 di costringerlo a occuparsi del negozio, ma Johann disert\u00f2 e convinse il genitore a fargli studiare medicina. A diciott'anni (1690) ottenne il diploma di \"Magister artium\", con una dissertazione sull'effervescenza e sulla fermentazione, ma poco tempo dopo (1691-1692) cap\u00ec di aver fatto un errore scegliendo la medicina e cominci\u00f2 a studiare la matematica al fianco di suo fratello maggiore Jakob, componendo due piccoli manuali sul calcolo differenziale e su quello integrale; tuttavia nessuno dei due \u00e8 stato pubblicato per molto tempo.\nDopo la laurea all'Universit\u00e0 di Basilea Johann Bernoulli insegn\u00f2 equazioni differenziali. Successivamente, nel 1694 Johann Bernoulli spos\u00f2 Dorothea Falkner e subito dopo, nel 1695, accett\u00f2 il posto di professore di matematica all'Universit\u00e0 di Groninga. Nel 1705, alla morte del fratello Jakob dovuta a tubercolosi, gli succedette nella cattedra di matematica a Basilea.\nJohann Bernoulli fu pi\u00f9 proficuo del fratello in matematica e contribu\u00ec molto a diffondere il calcolo differenziale e integrale in Europa; il suo campo d'attivit\u00e0 comprendeva oltre la matematica, la fisica, la chimica e l'astronomia. In scienze applicate, lavor\u00f2 in ottica, scrisse una teoria delle maree e uno studio matematico sulle vele dei bastimenti; inoltre enunci\u00f2 il principio degli spostamenti virtuali in meccanica.\nCome studente del calcolo infinitesimale di Leibniz, egli infatti ebbe con lui una fitta corrispondenza e nel 1713 difese la sua causa contro Newton. A causa di questa opposizione verso Newton e degli studi che aveva fatto sotto la guida di Cartesio, Johann Bernoulli sostenne anche la teoria dei vortici di Cartesio contro la teoria della gravitazione di Newton.\nNel 1724 partecip\u00f2 a una competizione sponsorizzata dalla francese Acad\u00e9mie Royale des Sciences, che chiedeva di risolvere la seguente questione: \"Quali sono le leggi per cui un corpo rigido, messo in movimento, sposta un altro corpo della stessa natura, fermo o in moto, incontrato nel vuoto o in un altro mezzo materiale?\"\nIn difesa di un punto di vista precedentemente esposto da Leibniz, Johann Bernoulli ipotizz\u00f2 che fosse richiesta una forza infinita ed esterna al corpo in modo da renderlo elastico e vincere le forze resistenti che rendevano il corpo rigido. In conseguenza di questa ipotesi, venne squalificato dalla competizione, che fu vinta da Maclaurin. Comunque, l'articolo di Bernoulli fu in seguito accettato nel 1726, quando l'Accademia consider\u00f2 lavori concernenti i corpi elastici. In quell'anno il premio fu vinto da Mazi\u00e8re. Bernoulli, tuttavia, ricevette onorevole menzione in entrambe le competizioni.\nAi fratelli Jacob e Johann Bernoulli la UAI ha intitolato il cratere lunare Bernoulli.\nRivalit\u00e0 familiari.\nSebbene Jakob e Johann lavorassero insieme prima che Johann si laureasse all'Universit\u00e0 di Basilea, dopo questo fatto i due svilupparono una relazione di gelosa competizione. Jakob fu geloso della posizione di Johann e i due spesso tentarono di farsi fuori a vicenda. Dopo la morte di Jakob la gelosia di Johann si rivers\u00f2 nei confronti del suo figlio talentuoso, Daniel. Nel 1738 il duo padre-figlio pubblic\u00f2 quasi simultaneamente lavori separati sull'idrodinamica. In realt\u00e0 Daniel fu raggirato dal padre e dall'amico Euler, dopo aver saputo delle manovre del padre finalizzate ad accreditarsi i meriti dei suoi studi sul moto dei fluidi dichiar\u00f3: \"di tutta la mia Hydrodynamica, per la stesura della quale in tutta onest\u00e0 non devo a mio padre una virgola, mi trovo defraudato all'improvviso, perdendo in una sola ora i frutti di dieci lunghi anni di duro lavoro\"..\nContributi alla matematica.\nNel 1691 Johann Bernoulli accentu\u00f2 ancora le tensioni con i suoi fratelli nel momento in cui riusc\u00ec a risolvere il problema della catenaria proposto da Jakob. Nel 1696 Johann Bernoulli propose il problema della brachistocrona (per questo viene spesso considerato l'inventore del calcolo delle variazioni), sebbene l'avesse gi\u00e0 risolto lui stesso. In due anni egli ricevette cinque risposte, una delle quali da suo fratello maggiore, Jakob. Bernoulli propose anche un moto perpetuo di energia fluida.\nEgli inoltre diede contributi alla geometria differenziale con le sue ricerche intorno alle linee geodetiche di una superficie. A lui viene spesso attribuita anche l'invenzione del calcolo esponenziale. In analisi matematica, \u00e8 dovuta a lui la dimostrazione (sebbene alcune parti non propriamente giustificate) dell'affascinante identit\u00e0 detta sogno del sophomore.\nJohann conosceva anche le relazioni esistenti tra funzioni trigonometriche e logaritmi immaginari.\nIn lettere scambiate con altri matematici discusse anche la questione dei logaritmi di numeri negativi. Egli cerc\u00f2 di sviluppare la trigonometria e la teoria dei logaritmi da un punto di vista analitico.\nJohann Bernoulli aveva pubblicato anche moltissimi scritti su parecchi aspetti avanzati dell'analisi (l'isocrona, i solidi di minima resistenza, la catenaria, la trattrice, le traiettorie, le curve caustiche, i problemi isoperimetrici), conquistandosi una buona fama.\nControversie con Guillaume de l'H\u00f4pital.\nBernoulli fu scelto dal marchese de l'H\u00f4pital per essere aiutato a studiare matematica. Bernoulli e de l'H\u00f4pital firmarono un contratto che, dietro il compenso di un salario regolare, dava a de l'H\u00f4pital il diritto di usare le scoperte di Bernoulli come meglio credeva. Tale contratto ebbe come risultato uno dei principali contributi di Bernoulli, risalente al 1694, che da allora fu sempre conosciuto come la regola di de l'H\u00f4pital sulle forme indeterminate. Questa regola, oggi molto nota, fu incorporata da de l'H\u00f4pital nel primo manuale di calcolo differenziale che sia mai stato stampato, intitolato \"Analyse des infiniment petits\" e pubblicato a Parigi nel 1696.\nNella prefazione l'autore ammette di dovere molto a Leibniz e ai Bernoulli, specialmente al \u00abgiovane professore di Groningen\u00bb. Johann Bernoulli scrisse al marchese de l'H\u00f4pital per ringraziarlo di avere fatto il suo nome nel libro, ma dopo la morte del marchese, avvenuta nel 1704, Bernoulli in numerose lettere ad altri matematici accus\u00f2 sostanzialmente l'autore di plagio. I contemporanei consideravano infondate le pretese di Bernoulli: la pubblicazione recente della corrispondenza tra Bernoulli e de l'H\u00f4pital mostra per\u00f2 che gran parte del lavoro era evidentemente dovuto a Johann Bernoulli. Bernoulli non pubblic\u00f2 mai il suo manuale sul calcolo differenziale (esso vide finalmente la luce soltanto nel 1924), mentre il testo sul calcolo integrale apparve cinquant'anni dopo che era stato scritto, nell'edizione della sue \"Opere\" nel 1742."}
{"id": "125217", "revid": "767487", "url": "https://it.wikipedia.org/wiki?curid=125217", "title": "Francesco Torbido", "text": "Biografia.\nNacque a Venezia figlio di un veronese, Marco India, il quale non risulta che fosse pittore nonostante il cognome comune ad alcuni pittori veronesi. Da ragazzo fu alla scuola del Giorgione a Venezia. Non si conoscono i motivi (a detta del Vasari per sfuggire alle conseguenze di un feroce litigio), ma a 18 anni dovette fuggire dalla citt\u00e0 e si rifugi\u00f2 a Verona. Entr\u00f2 a bottega da Liberale da Verona, presso il quale dimostr\u00f2 il proprio talento pittorico, venendo considerato il miglior suo allievo.\nFu ritrattista notevole, mettendo in risalto le tecniche imparate dal Giorgione. Come molti della sua epoca si impegn\u00f2 nell'arte sacra, senza rinunciare ai ritratti, conservati al giorno d'oggi in musei e collezioni di tutto il mondo. In tarda et\u00e0 ritorn\u00f2 per quattro anni a Venezia, dal 1546 al 1550, per poi rientrare a Verona ospite dei committenti, i Conti Giusti.\nViene definito un abile colorista, estroso e proprio per questo con una forte variet\u00e0 di stili da opera ad opera.\nFu riferimento nella scuola veronese e maestro del genero Battista dell'Angolo del Moro, Paolo Farinati, Giovanni Battista Zelotti, Anselmo Canneri e Paolo Caliari detto il Veronese\nOpere.\nLe sue opere sono prevalentemente nel veronese.\nAppartengono all'arte sacra la \"Pala della Madonna e Santi\" nella Basilica di San Zeno del 1520, la pala d'altare del 1523 a San Fermo dal soggetto \"La vergine in gloria con l'arcangelo Raffaelle e santa Giustina\", i \"Ss. Filippo e Giacomo con la Madonna\" nella chiesa di Erbezzo e a Santa Maria in Organo fra il 1526 e il 1530 quattro affreschi di santi nella \"Cappella Fontanella\" dove esalta la forza delle figure di San Giovanni Battista e San Giacomo. Gli affreschi finiti nel 1534, nel coro del Duomo, la \"Assunzione della Vergine\", fatti ispirandosi a disegni di Giulio Romano e voluti dal vescovo Giovanni Matteo Giberti. Nel 1535, fuori Verona in Friuli, dipinse gli affreschi del coro dell'Abbazia di Rosazzo, la \"Trasfigurazione di Ges\u00f9\", la \"vocazione di Pietro e Andrea\", la \"pesca nel lago di Genezareth\" e le figure degli evangelisti con tratti simbolici. Verso il 1540 a Sant'Eufemia dipinse \"Santa Barbara in Gloria con Sant'Antonio e San Rocco\" con un incremento dei chiaroscuri, colori intensi, pose serene. Dopo il 1546 a Venezia, la sua citt\u00e0 di nascita, dipinse quattro scene dalla Genesi per la Scuola della Santissima Trinit\u00e0.\nI ritratti invece sono sparsi per il mondo. Del 1516 il \"Ritratto di giovane uomo con una rosa\" custodito all'Alte Pinakothek di Monaco di Baviera. Il \"ritratto di un uomo e una donna\" nella collezione privata Berea nel Kentucky, opera che richiama il primo maestro Giorgione. Il \"ritratto di uomo\" del 1520 alla Pinacoteca di Brera a Milano. Il \"matrimonio mistico di Santa Caterina\" gi\u00e0 a Potsdam da una santa emozionata e agitata ricordando il Correggio, lo stesso soggetto fu ripetuto a Venezia dall'amico Paolo Veronese nel 1575."}
{"id": "125219", "revid": "125434706", "url": "https://it.wikipedia.org/wiki?curid=125219", "title": "Fosfina", "text": "La fosfina (fosfano secondo la nomenclatura IUPAC, idruro di fosforo o triidruro di fosforo) \u00e8 il composto chimico di formula bruta PH3. \u00c8 un gas incolore e infiammabile con un punto di ebollizione di 185 K (-88\u00a0\u00b0C) a pressione atmosferica. Il fosfano puro \u00e8 inodore, ma il fosfano \"da laboratorio\" ha un odore altamente sgradevole di aglio o pesce in decomposizione, dovuto alla presenza di fosfano sostituito e del difosfano P2H4. \nLa fosfina \u00e8 altamente tossica e pu\u00f2 uccidere facilmente anche a concentrazioni relativamente basse. A causa di ci\u00f2, il gas \u00e8 usato per il controllo dei parassiti tramite fumigazione. Nelle aziende agricole \u00e8 usato spesso sotto forma di palline di fosfuro di alluminio, che producono la fosfina a contatto con l'acqua atmosferica. Queste palline inoltre contengono altri prodotti chimici che sviluppano ammoniaca contribuendo a ridurre il potenziale di autoignizione o esplosione del gas della fosfina. Inoltre contengono altri agenti (fondamentalmente mercaptani) per dare al gas un odore di aglio rivelandone la presenza nell'atmosfera. La fosfina \u00e8 usata come drogante nell'industria dei semiconduttori. Si ritiene la presenza di questo composto alla base del fenomeno dei \"fuochi fatui\".\nStruttura e propriet\u00e0.\nLa molecola del PH3 \u00e8 a forma di piramide trigonale, ossia ha simmetria C3v con lunghezza dei legami pari 1,42 \u00c5 (1,42\u00d710\u221210\u00a0m) e gli angoli di legame con ampiezza pari a 93,5\u00b0. Il momento dipolare \u00e8 0,58 D, che aumenta con la sostituzione progressiva dei gruppi metilici: CH3PH2, 1,10 D; (CH3)2PH, 1,23 D; (CH3)3P, 1,19 D. Ci\u00f2 contrappone con l'ammoniaca, che ha un momento dipolare di 1,47 D, che diminuisce con le sostituzioni metiliche successive. Il momento dipolare basso e gli angoli di legame quasi ortogonali portano alla conclusione che in PH3 i legami di P-H siano quasi interamente \"p\"\u03c3(P)-\"s\"\u03c3(H) e la coppia di elettroni contribuisca solo minimamente alla forma degli orbitali molecolari. Questa struttura elettronica conduce a una mancanza di nucleofilicit\u00e0 e alla incapacit\u00e0 di formare legami idrogeno. \nLa solubilit\u00e0 in acqua di PH3 \u00e8 bassa; circa 0,22 mL di gas/mL di acqua a saturazione. La fosfina si scioglie pi\u00f9 prontamente in solventi non polari che in acqua. In essa non funge n\u00e9 da acido n\u00e9 da base. Lo scambio protonico avviene via ione fosfonio (PH4+) nelle soluzioni acide e via PH2- nelle soluzioni alcaline, con costanti di dissociazione Ka = M e Kb = M.\nStoria.\nForse a causa della forte associazione con il fosforo elementare, il fosfano era ritenuta la forma gassosa dell'elemento finch\u00e9 Lavoisier (1789) la riconobbe come combinazione di fosforo con idrogeno additandola quale \"hydruyet di fosforo\", o \"phosphuret di idrogeno\". \nMeyer (1891) descrisse cos\u00ec la storia sulla ricerca del fosfano: \"La scoperta del fosfuro di idrogeno PH3 da parte di Gengembre nel 1783 e le analisi di Pelletier (che fu il primo a prepararlo puro), \u00e8 divenuto fruttuoso solo dopo le indagini di Davy; costui ha delucidato la composizione di questo gas ed ha precisato la relativa analogia con l'ammoniaca, dato risaltato ancora pi\u00f9 acutamente da H. Rose pi\u00f9 tardi.\"\nTh\u00e9nard (1845) ha usato una presa fredda per separare il difosfano P2H4 dal fosfano a sua volta generata dal fosfuro di calcio, previa dimostrazione che P2H4 \u00e8 responsabile di autoignizione se connessa con PH3. Egli considerava la formula del difosfano quale PH2, un intermediario fra fosforo elementare, i polimeri superiori e il fosfano. Il fosfuro di calcio (nominalmente Ca3P2) produce pi\u00f9 difosfina di qualunque altro fosfuro a causa della preponderanza dei legami dei P-P nel prodotto base.\nSintesi.\nIl fosfano pu\u00f2 essere preparato in gran variet\u00e0 di modi. Pu\u00f2 essere prodotto su scala industriale dalla reazione del fosforo bianco con l'idrossido di sodio, producendo ipofosfito di sodio come sottoprodotto. Pu\u00f2 essere fatto (come descritto precedentemente) tramite l'idrolisi di un fosfuro di metallo quali il fosfuro di alluminio o il fosfuro di calcio. I campioni puri di fosfano, esenti da P2H4, possono essere preparati usando l'azione dell'idrossido di potassio sullo ioduro di fosfonio (PH4I).\nSi associa al PH3 la categoria di composti comunemente denominati \"fosfine\". Questi sono derivati alchilici o arilici del fosfano, cos\u00ec come le ammine possono essere considerate i derivati dell'ammoniaca. Esempi comuni includono il trifenilfosfano (C6H5)3P e il BINAP, entrambi usati come chelanti del fosfano in complessi metallici, quali il catalizzatore di Wilkinson. Tali fosfani sono spesso presenti come co-catalizzatori nelle reazioni come l'accoppiamento di Sonogashira.\nBiosintesi.\nLe fosfine possono essere prodotte per via enzimatica da microorganismi anaerobi. La funzione di questo prodotto \u00e8 sconosciuta ma si ritiene possa trattarsi di un repellente per possibili competitori o di un prodotto di scarto. \nA settembre 2020 sono state rese pubbliche ricerche che hanno evidenziato la presenza di fosfina nell'atmosfera di Venere.\nDato che sulla Terra la presenza di fosfina \u00e8 legata esclusivamente all'attivit\u00e0 antropica o alla presenza di forme di vita le fosfine sono considerate una possibile firma biologica (biosignature), per quanto potrebbero essere il risultato di reazioni geochimiche o elettrochimiche ancora non osservate."}
{"id": "125221", "revid": "1924342", "url": "https://it.wikipedia.org/wiki?curid=125221", "title": "Duran Duran", "text": "I Duran Duran sono un gruppo musicale new wave e synth pop britannico, formatosi a Birmingham nel 1978.\nI Duran Duran hanno venduto oltre cento milioni di dischi in tutto il mondo, fra album e singoli e piazzato oltre venti singoli nella Billboard Hot 100 nonch\u00e9 una trentina nella Top 40 del Regno Unito. Molto noti sono loro brani quali \"Hungry like the Wolf\", \"Save a Prayer\" e \"A View to a Kill\". Furono anche pionieri nell'uso di video musicali all'avanguardia all'inizio degli anni ottanta e vengono spesso documentati i fenomeni di isteria collettiva che causavano durante i concerti. Facevano parte della scena musicale new romantic ed erano i principali artefici della cosiddetta seconda british invasion, termine con cui ci si riferisce a band e artisti britannici che, nel corso del decennio, entrarono nelle classifiche statunitensi, solitamente chiuse alla musica proveniente dall'estero. I Duran Duran furono tra i primi artisti pop a lavorare autonomamente sui propri brani con arrangiamenti complessi e multistrato prima della diffusione dei sintetizzatori digitali e del campionamento musicale, che rese questo genere di arrangiamenti pi\u00f9 semplici da usare.\nIl gruppo \u00e8 stato creato da John Taylor, insieme a Nick Rhodes . In seguito, il gruppo vedr\u00e0 l'avvicendarsi di altri membri e l'ingresso in pianta stabile di Roger Taylor, Andy Taylor e, per ultimo, Simon Le Bon.\nStoria.\n1978-1980: Le origini.\nIl gruppo viene fondato nel 1978 da John Taylor (chitarra), Nick Rhodes (sintetizzatore) e Stephen Duffy (voce e basso), compagni di scuola appassionati di artisti glam e synth pop del periodo quali Roxy Music, David Bowie e Ultravox. Il nome del gruppo, suggerito da Taylor, si ispira a quello di \"Durand Durand\", antagonista del film \"Barbarella\". La prima esibizione pubblica avviene il 5 aprile 1979, cantando canzoni ispirate a Hemingway, Kerouac e Fitzgerald. Per la seconda esibizione si aggregher\u00e0 anche Simon Colley su clarinetto e basso. Dopo il terzo concerto, sia Duffy che Colley lasciano il gruppo e Taylor pass\u00f2 definitivamente dalla chitarra al basso. Con l'arrivo di Roger Taylor e del cantante Andy Wickett scrissero e registrarono alcuni pezzi tra cui la primitiva versione di Girls on film, di To the shore e di See me repeat me che poi diventer\u00e0 Rio. Queste canzoni verranno pubblicate dopo 40 anni da Andy Wickett nel 2019. Nel frattempo, si alternarono altri musicisti nell'organico prima dell'arrivo del chitarrista Andy Taylor e di Simon Le Bon.\nDopo un paio di demo prodotti da Bob Lamb degli UB40 e svariati concerti tra i locali di Birmingham e Londra, il gruppo attir\u00f2 l'attenzione delle case discografiche fra cui la EMI, la prima da cui vennero scritturati. Sin dall'inizio della loro carriera, i Duran Duran iniziarono a collaborare con stilisti quali Perry Haines, Kahn &amp; Bell e Anthony Price, in grado di dare al gruppo un'immagine raffinata ed elegante che recuperava i canoni dei complessi neo romantici dell'epoca. Questa attenzione per l'estetica interess\u00f2 numerose riviste giovanili e musicali britanniche e americane che iniziarono a ritrarre i loro look puliti e aggressivi allo stesso tempo.\n1981-1982: i primi due album.\nIl primo \"album omonimo\" del 1981 fu anticipato da un singolo, \"Planet Earth\" che si piazz\u00f2 in dodicesima posizione nella Top 20 inglese. La canzone divenne la pi\u00f9 rappresentativa del \"new romantic\" in quanto la parola viene citata dal suo testo che recita \"some new romantic looking for the tv sound\" (\"alcuni nuovi romantici che cercano il suono della televisione\"). Sebbene il singolo seguente \"Careless Memories\" si classific\u00f2 soltanto al trentasettesimo posto, il terzo, \"Girls On Film\", sanc\u00ec definitivamente il loro successo piazzandosi al quinto posto della classifica inglese, grazie anche al video per l'epoca insolito e provocatorio che mostrava due donne in topless che lottano fra loro. La regia del video fu realizzata nel mese di agosto dal duo Godley &amp; Creme; solo due settimane pi\u00f9 tardi venne lanciato negli Stati Uniti dall'emittente musicale MTV. Giudicato osceno dalle principali reti televisive, venne comunque trasmesso nei nightclub dotati di schermi video. Il successo del brano e del relativo videoclip permise all'album di raggiungere la terza posizione nella Top 20 inglese. Il successo della band interess\u00f2 il Giappone e l'Australia, senza dovere accollarsi pesanti tour, o promozioni. In questa nazione il singolo \"Planet Earth\" sal\u00ec al primo posto, mentre l'album raggiunse posizioni di notevole successo. In Gran Bretagna Adam Ant e gli Spandau Ballet rivaleggiavano con loro, alternandosi nelle posizioni alte della classifica degli album pi\u00f9 venduti.\nVerso la fine del 1981 iniziarono il primo tour statunitense, seguito da varie tappe in Germania e in Gran Bretagna. Il secondo tour inglese concise con un'ondata di disordini a causa delle tensioni razziali e dalla disoccupazione, compresi quelli di Moss Side e Toxteth. Il giorno successivo ai disordini di Handsworth suonarono a Birmingham. Dal 1982 in poi, il successo dei Duran Duran avrebbe assunto dimensioni globali. Nel maggio dello stesso anno, pubblicarono il loro album \"Rio\" che si piazz\u00f2 al secondo posto delle classifiche britanniche, supportato da quattro singoli, che raggiunsero la Top-20: \"My Own Way\" (numero 14), \"Hungry like The Wolf\" (numero 5), \"Save A Prayer\" (numero 2) e \"Rio\" (numero 9). Nello stesso anno partirono per una serie di tour, in Australia, in Giappone, e infine negli Stati Uniti come supporto ai Blondie. Diana, la Principessa del Galles dichiar\u00f2 che i Duran Duran erano il suo complesso musicale preferito, e la stampa inglese li soprannomin\u00f2 \"The Fab Five\", ossia i \"Favolosi Cinque\", parafrasando i Beatles dedicando loro numerosissime copertine di riviste, tabloid e quotidiani che li seguivano con attenzione. Inizialmente, \"Rio\" non suscit\u00f2 molto interesse negli Stati Uniti mentre in Gran Bretagna la EMI promuoveva i Duran Duran come complesso dallo stile Neo Romantico: un genere poco popolare negli Stati Uniti. La Capitol promosse il gruppo nel circuito dei club publicando \"Carnival\" (1982), un E.P. di versioni estese di brani dagli albums \"Duran Duran\" e \"Rio\" (due brani per ciascun disco) realizzato con la collaborazione di David Kershenbaum. Grazie a questa operazione, i Duran Duran entrarono alcuni mesi pi\u00f9 tardi anche nelle classifiche americane. Intanto \"Rio\" aveva raggiunto il sesto posto nelle classifiche americane rimanendoci per 129 settimane. Nel 2003 \"Rio\" \u00e8 stato classificato alla sessantacinquesima posizione dei pi\u00f9 grandi album di tutti i tempi, ed \u00e8 considerato tuttora uno degli album maggiormente rappresentativi del decennio degli anni ottanta.\n1983-1985: Il successo.\nIl 1983 si apr\u00ec per i Duran Duran con la partecipazione alla festa \"MTV New Year's Eve Rock'n'Roll Ball\"' della serata di capodanno, cantando \"Hungry like The Wolf\", che con una decisa e incisiva scalata alla classifica Statunitense arrivava fino alla #3, e la riedizione del singolo \"Rio\" (che centrava la top 20 di Billboard). Il gruppo si promosse in America con l'uscita, nel 1983, di una riedizione del loro primo album includente la nuova\n\"Is There Something I Should Know?\". In Inghilterra il brano entr\u00f2 direttamente alla prima posizione e raggiunse la quarta negli Stati Uniti. Anche l'album che la conteneva entr\u00f2 nella top ten statunitense ottenendo il disco di platino. Durante la promozione di \"Duran Duran\", Rhodes e Le Bon parteciparono come ospiti principali a MTV, durante il quale incontrarono per caso l'artista e ammiratore Andy Warhol. A Times Square si fermarono per firmare autografi, ma la ressa fu tale che dovette intervenire la polizia per riportare l'ordine pubblico e per decongestionare il traffico bloccato in un immenso ingorgo: fu uno dei primi momenti di isteria collettiva che il gruppo causava durante le apparizioni in pubblico. Nel 1983, il tastierista Nick Rhodes produsse il brano \"Too Shy\" per la band inglese Kajagoogoo, mentre, nello stesso anno, Andy Taylor fu il primo dei Duran Duran a sposarsi. Il successo venne anche accompagnato da alcuni eccessi del gruppo fra cui discussi abusi di stupefacenti e spese incontrollate. Spesso seguiti dai giornalisti, vennero inviati dalla loro casa discografica a realizzare il loro terzo album nel sud della Francia. La mancanza di ispirazione dell'isola di Montserrat in cui si trovavano, li spinse a cambiare sede a Sydney per registrare e mixare la nuova uscita discografica \"Seven and the Ragged Tiger\" comprendente i successi \"Union of the Snake\", \"New Moon on Monday\" e \"The Reflex\". Anche questo album si piazz\u00f2 nella Top-20 americana. Il video di \"Union of the Snake\", il primo singolo pubblicato, venne messo in onda alla tv esattamente una settimana prima del suo lancio alla radio, creando un precedente che fece scalpore in un momento in cui l'industria discografica temeva che, (parafrasando il titolo di una canzone e relativo videoclip), \"i video avrebbero potuto uccidere l'ascolto delle radio\" (ovvero \"Video Killed the Radio Star\" il maggiore successo dei Buggles). \"Union of the Snake\" si piazz\u00f2 al terzo posto su entrambe le sponde dell'Oceano e fu un successo planetario di grandi proporzioni, cos\u00ec come l'album, che esord\u00ec alla numero 1 in Inghilterra e nelle top ten di molti paesi.\nIl complesso inizi\u00f2 il \"Sing Blue Silver Tour\" attorno al mondo, che termin\u00f2 solo nell'aprile del 1984 e incluse oltre cinquanta date negli Stati Uniti. La band venne attentamente seguita da una troupe cinematografica diretta dal registra Russell Mulcahy. Il risultato fu il film-documentario \"Sing Blue Silver\", associato al film concerto \"Arena\". I film mostrano entrambi stralci di musica dal vivo, i lavori di preparazione di un concerto, momenti dietro le quinte, comprese le difficolt\u00e0 del viaggio, gli scherzi e i giri turistici del complesso.\nNel febbraio 1985 apparvero sulla copertina della rivista \"Rolling Stone\" che li defin\u00ec la band pi\u00f9 famosa del mondo e vinsero due Grammy Award nelle nuove categorie dedicate ai video musicali: \"Grammy Award for Best Long Form Music Video\" e \"Grammy Award for Best Short Form Music Video\". Durante il tour venne registrato il video del singolo \"The Reflex\" che pubblicato nella primavera del 1984 in una versione remix prodotta da Nile Rodgers, si piazz\u00f2 al numero 1 sia in Inghilterra sia negli USA rimanendoci per quattro settimane.\nA questo punto i membri del gruppo si concessero una pausa; rimanendo tuttavia a Londra e senza rimanere indifferenti agli occhi del pubblico e dei giornali soprattutto quando Roger Taylor contrasse matrimonio a Napoli e quando Nick Rhodes celebr\u00f2 il suo a Londra.\nL'album dal vivo \"Arena\" venne registrato durante il tour, e fu lanciato alla fine del 1984 assieme al singolo inedito \"The Wild Boys\", che raggiunse la 2\u00aa posizione su entrambe le sponde dell'Atlantico; il singolo era accompagnato da un video futuristico che richiamava atmosfere alla Mad Max e che fece storia diventando uno dei marchi di fabbrica della band; il video venne girato da Russel Mulchahy nell'ambito del film concerto \"Arena\", un progetto molto sofisticato che non diede i risultati sperati. L'album live \"Arena\" scal\u00f2 le classifiche mondiali, arrivando alla numero 4 negli USA dove divenne immediatamente doppio disco di platino. Pubblicarono anche una riedizione live del singolo \"Save a Prayer\" solo per il mercato americano, portando il singolo fino alla numero sedici in classifica.\nAlla fine dell'anno, 1984, parteciparono al progetto di beneficenza Band Aid assieme ad altre celebrit\u00e0 come Sting, George Michael, Boy George, Bono, Paul Young e Paul Weller.\n1985: La scissione.\nNel 1985 i Duran Duran decisero di prendersi una pausa. John e Andy Taylor fondarono con Robert Palmer e Tony Thompson i Power Station. Il periodo di gestazione dell'album \"The Power Station\" fu caratterizzato da uno stile di vita votato agli eccessi, con John Taylor profondamente dipendente dalla cocaina; anche la realizzazione dell'album rifletteva questo stile, in quanto l'intera operazione venne a costare un'immensa quantit\u00e0 di denaro dovuta ai capricci dei membri del gruppo. Nello stesso periodo Le Bon e Rhodes formarono gli Arcadia, assieme a Roger Taylor, meno commerciali e pi\u00f9 raffinati dei Duran Duran. Il loro album \"So red the rose\" venne registrato principalmente a Parigi con grandi costi per la sua realizzazione. La stampa inglese mise sempre pi\u00f9 in cattiva luce lo stile di vita dei cinque. Nonostante ci\u00f2, sia i Power Station che gli Arcadia produssero alcuni brani di successo.\nI Duran Duran si riunirono momentaneamente per contribuire alla colonna sonora del film di James Bond \"Agente 007 - Bersaglio mobile\", \"A View To A Kill\". Rimane tuttora l'unico brano tratto dalle colonne sonore della serie di 007 a essere diventato numero uno nelle classifiche statunitensi; il singolo divenne una mega hit mondiale e arriv\u00f2 alla numero due nelle classifiche inglesi. Per il brano fu girato un video in stile spionistico ambientato sulla Tour Eiffel. Le Bon conclude il video parafrasando una delle frasi della famosa spia: \"Bon, Simon Le Bon\" (\"The name's Bond, James Bond\").\nIn seguito il gruppo partecip\u00f2 all'inziativa \"Live Aid\", un concerto di beneficenza che si svolse contemporaneamente allo stadio di Wembley, a Londra, e al John F. Kennedy Stadium di Filadelfia il 13 luglio 1985. Al concerto del JFK Stadium, nel quale si esibirono i Duran, parteciparono novantamila persone e fu visto, si stima, da un miliardo e mezzo di spettatori televisivi. Questa esibizione si riveler\u00e0 poi l'ultima per i \"Fab Five\", fino al luglio del 2003. Non era comunque nelle loro intenzioni considerarlo come un concerto d'addio.\nNell'agosto del 1985, durante una gara di yachting, la Fastnet race a cui Le Bon partecipava con il suo \"Drum\" nel cui equipaggio erano compresi anche i manager della band, la barca si capovolse in mare e Simon Le Bon insieme ad altri membri dell'equipaggio rimase imprigionato sott'acqua nello scafo per almeno un'ora, attirando l'attenzione di tutta la stampa mondiale. Successivamente Le Bon spos\u00f2 la modella Yasmin Parvaneh.\n1986-2000: La nuova fase.\nA causa dei ritmi sfrenati a cui si era finora sottoposto, il batterista Roger Taylor si ritir\u00f2 nella campagna inglese a tempo indeterminato. Al contempo il chitarrista Andy Taylor aveva deciso di interrompere l'attivit\u00e0 musicale con loro contribuendo soltanto a realizzare qualche brano per il seguente album \"Notorious\" uscito nel mese di novembre del 1986. Verr\u00e0 sostituito da Warren Cuccurullo, ex chitarrista dei Missing Persons. Il brano \"Notorious\" raggiunse la settima e la seconda posizione rispettivamente sul mercato britannico e statunitense, ma l'album fu il disco meno venduto della band fino ad allora. Il secondo singolo estratto da \"Notorious\", \"Skin Trade\", divenne con il tempo un classico tra i pi\u00f9 amati dai fan della band, ma al momento della pubblicazione nel 1987 fu il primo singolo dei Duran a non raggiungere la top twenty inglese e americana dopo quattro anni.\nIn quel periodo realizzarono un documentario in bianco e nero chiamato \"Three to Get Ready\", in cui i tre membri rimasti ripercorrevano la loro carriera e riflettevano sul loro futuro, e pochi mesi dopo pubblicarono la VHS \"Working for the Skin Trade\", che riprendeva il concerto tenuto a Rio de Janeiro durante l'ultimo tour.\nL'album successivo \"Big Thing\" del 1988 era pi\u00f9 sperimentale rispetto alle pubblicazioni finora uscite del gruppo, con contaminazioni dall'hip-hop e dalla acid house music. Fu il primo album della carriera dei Duran Duran a non raggiungere il milione di copie vendute negli USA, fermandosi al disco d'oro. Comprendeva i singoli \"I Don't Want Your Love\", che divenne un successo in Europa e arriv\u00f2 al numero 4 negli Stati Uniti, \"All She Wants Is\", che riscosse successo in patria (numero 9) e nelle classifiche europee (ma venne ignorato dal pubblico americano) e \"Do You Believe In Shame?\". Dopo sei mesi di tour attorno al mondo a suonare \"Big Thing\", Cuccurullo e il batterista Sterling Campbell furono considerati ufficialmente membri dei Duran Duran.\nVerso la fine del 1989 lanciarono una raccolta dei loro pi\u00f9 grandi successi intitolato \"Decade\", insieme al remix \"Burning The Ground\", un mix di ritagli intrecciati di successi dei dieci anni precedenti. Il singolo ebbe scarso successo, ma l'album fu uno dei pi\u00f9 venduti della band.\nLa casa discografica abbandon\u00f2 la promozione del seguente \"Liberty\" (1990) sospendendo la pubblicazione di un terzo singolo dopo il flop di \"Serious\", e per la prima volta i Duran Duran non sostennero il loro album con un tour, esibendosi solo in una manciata di club, in diversi talk-show e variet\u00e0 televisivi.\nSterling Campbell lasci\u00f2 la band all'inizio del 1991, passando con i Soul Asylum e David Bowie. Alla fine dell'anno John Taylor spos\u00f2 l'attrice e modella Amanda De Cadenet. Negli anni novanta esordirono nella pubblicit\u00e0 con Vivienne Westwood e nel 2000 con Giorgio Armani. Pur mantenendo il proprio controllo creativo, hanno lavorato per diversi anni a fianco del designer grafico Malcom Garrett per realizzare le copertine degli album e i programmi dei tour.\nAgli inizi degli anni novanta la nascita di internet aliment\u00f2 nuovamente la popolarit\u00e0 del gruppo. Molti dei vecchi fan li riscoprirono attraverso Usenet, contribuendo alla crescita di diverse mailing list e website.\nNel 1993 la band lanci\u00f2 un secondo album con lo stesso nome del gruppo \"Duran Duran\", informalmente conosciuto come \"The Wedding Album\" (la reinterpretazione era di Nick Egan, e riproduceva le foto del matrimonio dei genitori dei componenti della band), nome usato per distinguerlo dall'esordio del 1981. Fu un inatteso successo commerciale e di critica come confermano la quarta posizione raggiunta in Gran Bretagna e la settima negli Stati Uniti. I due brani pi\u00f9 famosi in esso contenuti sono \"Ordinary World\", vincitore del Ivor Novello Award, per il miglior testo e \"Come Undone\". Il primo raggiunse la terza posizione nelle classifiche americane e la sesta di quelle inglesi mentre \"Come Undone\" raggiunse la 7\u00aa posizione negli U.S.A. e la 13\u00ba in Gran Bretagna. All'album segu\u00ec una grande tourn\u00e9e mondiale che comprendeva tappe in Medio Oriente, Sud America, sud est asiatico e Sudafrica.\nTuttavia la ripresa della popolarit\u00e0 del gruppo fu ancora una volta frenata; questa volta a causa delle vicissitudini avvenute durante la realizzazione dell'album \"Thank You\". Alcune canzoni furono registrate in studi presi in affitto con l'intento di avere l'album pronto per essere lanciato appena finito il tour. L'album fu terminato nel 1995 ma la band fu insoddisfatta del trattamento da parte della casa discografica e dalle strategie di promozione. \"White Lines\" vedeva partecipare gli originali autori in persona, ovvero Grandmaster Flash and the Furious Five, mentre \"Perfect Day\" si avvalse della partecipazione del batterista Roger Taylor, tornato occasionalmente con la band per alcune sessioni di registrazione dell'album. Lou Reed afferm\u00f2 in un video promozionale per la stampa che l'abilit\u00e0 creativa dei Duran Duran aveva prodotto la migliore cover di una delle sue canzoni, e anche Bob Dylan apprezz\u00f2 la loro versione della sua \"Lay Lady Lay\". La title track venne inoltre inserita nell'album-tributo ai Led Zeppelin, \"\". Tuttavia, l'album, e in particolare brani come \"911 Is A Joke\", \"Ball Of Confusion\" e \"Crystal Ship\" furono oggetto di critiche molto severe. Negli Stati Uniti divenne disco d'oro, e in patria entr\u00f2 alla numero 12. Verso la fine del 1995 il complesso fu costretto a un tour estivo per il festival delle stazioni radio.\nAlla fine del tour John Taylor cofondatore dell'etichetta B5 Records, registr\u00f2 un album da solista, e fond\u00f2 un supergruppo chiamato Neurotic Outsiders; Taylor tent\u00f2 anche di ricompattare i Power Station, ma il progetto prosegu\u00ec senza di lui al momento in cui dovette pi\u00f9 preoccuparsi del suo divorzio dalla moglie e della disintossicazione dalla cocaina.\nInfine, nel gennaio del 1997, dopo avere registrato quattro brani per il successivo \"Medazzaland\", John Taylor annunci\u00f2 a una convention di fan che avrebbe lasciato i Duran Duran. L'uscita dal complesso ridusse la band a due soli membri originali, Rhodes e Le Bon, pi\u00f9 Cuccurullo, ma il trio decise di continuare comunque.\nIl complesso si concentr\u00f2 sulla registrazione e la rielaborazione di molti brani per l'album \"Medazzaland\". Era un ritorno alla sperimentazione di \"Big Thing\", in un complicato intreccio tra chitarre ed elaborazioni vocali. Il brano \"Out Of My Mind\" venne utilizzato come colonna sonora del film \"Il Santo\" (\"The Saint\"), ma l'unico singolo lanciato negli Stati Uniti fu \"Electric Barbarella\", che divenne anche il primo singolo digitale venduto on-line. Il video era caratterizzato dalla presenza di un robot sexy con il quale si trastullavano i membri della band, e venne ovviamente censurato prima di andare in onda su MTV. \"Barbarella\" raggiunse la cinquantaduesima posizione nella classifica statunitense. Il 27 giugno 1998 il gruppo suon\u00f2 in onore dalla Principessa Diana, su richiesta della sua famiglia. Sebbene \"Medazzaland\" fosse stato lanciato negli Stati Uniti nell'ottobre 1997, non venne mai pubblicato in Gran Bretagna, a causa dello scarso interesse per la band, ma anche per una particolare politica di alcuni dirigenti della EMI, che volevano i Duran Duran impegnati a registrare \"Electric Barbarella\", disponibile per 99 centesimi su Internet, prima che venisse lanciata attraverso i normali canali distributivi: un tentativo di stare al passo con i cambiamenti della tecnologia.\nUn anno dopo il brano fu incluso nella compilation \"Greatest\", e a ruota ripubblicato come singolo anche in Inghilterra, raggiungendo la ventitreesima posizione nel gennaio seguente. Nel 1999 il gruppo si separa dalla Capitol/EMI per firmare un effimero accordo con la Disney Hollywood Records per la produzione di tre album, che sopravvisse solo grazie alla scarsa accoglienza riservata, nel 2000 all'album \"Pop Trash\" criticato dai fan per i suoi ritmi insolitamente lenti, lontani dai loro standard. Il titolo traeva ispirazione da \"Pop Trash Movie\", canzone scritta originariamente da Rhodes e Cuccurullo durante una session precedente per i Blondie. L'onirico singolo \"Someone Else Not Me\", venne trasmesso via radio per solo due settimane, senza praticamente entrare in classifica. Fu il primo singolo con un video interamente prodotto in animazioni create con il software Macromedia Flash. \"Pop Trash\" fu un flop commerciale, questo sebbene il tour che ne segu\u00ec fu un ottimo successo.\n2001-2018: la Reunion del nuovo millennio.\nNel 2001 i cinque membri originali della band decisero di tornare insieme, dopo quindici anni di separazione. La conferma ufficiale di tutto avvenne nel maggio del 2001, dove Cuccurullo annunciava il suo addio ai Duran Duran alla fine del \"Global Pop Trash Tour\" per tornare con la sua vecchia band, i Missing Persons, e che John, Roger e Andy Taylor, rientravano a fare parte della formazione.\nI riuniti Duran Duran cominciarono di nuovo a provare insieme finendo con l'affittare una casa a Saint-Tropez per lavorare a del nuovo materiale, e avvalendosi dell'apporto di Nile Rodgers. Nick Rhodes ritrov\u00f2 il cofondatore del gruppo Stephen Duffy per formare i The Devils e pubblicare \"Dark Circles\", album di materiale basato sulle prime registrazioni del gruppo nel 1978, e ritrovate per caso dallo stesso Duffy. Poi Rhodes, Le Bon e Rodgers contribuiscono al disco dei Dandy Warhols, e John Taylor collabora con James Angell. Annunciarono anche il loro ritorno a esibirsi dal vivo.\nNel luglio del 2003 iniziarono un breve tour per festeggiare il loro venticinquesimo anniversario, in Giappone, in California e in Nevada. Anche il Roxy Theatre a Los Angeles e il The Ritz a New York, li vide protagonisti per alcuni concerti.\nIn agosto, intervenuti per presentare la trasmissione MTV Video Music Award, su MTV, furono insigniti del \"Lifetime Achievement Award\". Un analogo premio lo ricevettero in ottobre, dalla rivista \"Q Magazine\", mentre al Brit Award ricevettero l\"'Outstanding Contribution Award\" e suonarono dal vivo un set di dieci minuti (comprendente i brani \"Hungry like the wolf\", \"Ordinary world\" e \"The\" \"Wild boys\"). La settimana seguente il loro album \"Greatest\" raggiunse la quarta posizione della classifica inglese e divenne doppio disco di platino. Suonarono anche in Australia e in Nuova Zelanda assieme a Robbie Williams. La band fu anche chiamata a una festa privata della Microsoft e al trentottesimo Super Bowl. La loro esecuzione di \"The Wild Boys\" prima dell'inizio della partita venne seguita da milioni di persone in tutti gli Stati Uniti.\nNel febbraio del 2004, durante lo show TV \"Queer Eye\", venne lanciato il remix del nuovo brano (\"Reach Up For The Sunrise\"). Gli ospiti del programma ribattezzarono i Duran Duran come il primo complesso metrosessuale. Dall'aprile del 2004 celebrarono poi il loro ritorno in patria, con diciassette concerti, di cui cinque date sold-out alla Wembley Arena.\nInfine, nel giugno del 2004, con pi\u00f9 di trentacinque brani completati, firmarono un contratto per quattro album, con la Epic Records (Sony/BMG), il primo dei quali \u00e8 il \"Astronaut\", prodotto da Don Gilmore e Dallas Austin. Lanciato nell'ottobre 2004, raggiunse la terza posizione nelle classifiche inglesi, e la diciassettesima in quella statunitense. Il primo singolo dell'album fu proprio \"Sunrise\" che nel novembre 2004 raggiunse il primo posto nella Billboard U.S. Dance Chart e il quinto nella classifica dei singoli inglesi. Fu la posizione di maggior successo raggiunta da un singolo dal 1985, dopo \"A View To A Kill\". Un secondo singolo, \"What Happens Tomorrow\", raggiungeva la numero 11 in Inghilterra e la numero 2 nella Billboard Dance Chart.\nNel febbraio del 2005 prese avvio un tour mondiale, il pi\u00f9 lungo nella carriera della band, con otto settimane negli stati del Nord America, e una trentina di concerti in tutta Europa tra cui l'Italia. Il 2 luglio 2005 tornarono di nuovo a Roma per partecipare al Live 8, sorta di seguito del Live Aid tenutosi venti anni prima e organizzato ancora da Bob Geldof. Seguirono altre due settimane di concerti in Nord America, e alcune date in Giappone. Dopo l'estate cominciarono a lavorare su nuove canzoni, esibendosi a un evento di beneficenza a San Francisco e registrando una reinterpretazione di \"Instant Karma\" di John Lennon per una campagna di Amnesty International.\nA novembre viene pubblicato il libro fotografico retrospettivo \"Duran Duran Unseen\" dedicato all'era new romantic, e il DVD \"Live from London\", che ritrae la band all'apice del suo spettacolare tour inglese dell'anno precedente. Tornarono poi a esibirsi a dicembre in Argentina, Danimarca, Norvegia, Belgio, Lussemburgo e tappe finali in Gran Bretagna.\nNel mese di febbraio del 2006, in occasione dei XX Giochi Olimpici Invernali di Torino, i Duran Duran si esibiscono al Medals Plaza di Piazza Castello ottenendo il tutto esaurito. A marzo il DVD di \"Live from London\" viene certificato disco d'Oro dalla RIAA. A maggio viene pubblicata la compilation \"Only After Dark\", dove Nick Rhodes e John Taylor, fondatori della band, selezionano brani di David Bowie, Bryan Ferry, Brian Eno, Kraftwerk e altri personaggi che influenzarono l'identit\u00e0 musicale del gruppo. I Duran Duran annunciarono poi la nascita di \"Second Life\", un universo parallelo in cui vivono gli alter ego virtuali dei suoi membri. Tra giugno e luglio, il frontman Simon Le Bon compone assieme all'amico e socio Nick Wood una nuova canzone, \"Nobody Knows\", pubblicata ad agosto come singolo digitale su iTunes Store Japan. Nello stesso mese i Duran Duran si esibiscono a Monte Carlo, ma \u00e8 un concerto privato a Hong Kong il 13 settembre a farsi notare per la non specificata presenza sul palco del chitarrista di rimpiazzo Dominic Brown al posto di Andy Taylor.\nNel frattempo i Duran Duran composero quindici brani con il produttore Michael Patterson; tuttavia il risultato di queste sessioni, provvisoriamente intitolato \"Reportage\" e definito come un entusiasmante \"ritorno alle origini\", non incontr\u00f2 il gradimento della casa discografica e il gruppo decide di collaborare con differenti produttori come Timbaland e altri artisti come Justin Timberlake registrando tre nuove canzoni nel settembre del 2006. Poco dopo viene intrapreso un mini tour nell'Europa dell'est e negli Stati Uniti, e Taylor, che non si present\u00f2 alle sessioni dell'album, venne sostituito da Dom Brown. Il 25 ottobre viene per\u00f2 sancito il secondo e definitivo divorzio tra lo stesso Taylor e i Duran Duran: il comunicato stampa emanato dai quattro parla di insanabili divergenze reciproche mentre Andy Taylor chiarir\u00e0 che all'epoca egli soffriva di una dipendenza dall'alcool e una depressione riconducibile alla morte del padre.\nTra gennaio e giugno 2007 vennero completate le incisioni finali ai Metropolis Studios di Londra assieme al produttore statunitense Nate Hills e al tecnico del suono Jimmy Douglass. L'album, intitolato \"Red Carpet Massacre\", venne accolto da recensioni particolarmente favorevoli. Tra le canzoni ci sono \"Nite Runner\" (con Timbaland e Timberlake), il singolo \"Falling Down\", scritto con Timberlake, e \"Skin Divers\" (con Timbaland). I Duran Duran si sono poi esibiti alle celebrazioni dell'America's Cup Match Party a Valencia in Spagna, e inoltre al \"Concert For Diana\", evento di beneficenza per commemorare Lady Diana, tenutosi allo stadio di Wembley il 1\u00ba luglio 2007, e all'evento global-musicale di Al Gore per salvare il clima del pianeta, il \"Live Earth\" di Londra, il 7 luglio 2007. Nonostante gli ottimi riscontri dal vivo, le vendite di \"Red Carpet Massacre\" risultarono per\u00f2 deludenti.\nNel febbraio del 2008 i Duran Duran hanno partecipato in qualit\u00e0 di ospiti al Festival di Sanremo, eseguendo \"Falling Down\", e a marzo hanno intrapreso il loro nuovo tour mondiale con date in Asia, Nord America ed Europa, tra cui anche l'Italia. Nel frattempo sono stati distribuiti alcuni singoli promozionali di \"Skin Divers\", tra cui uno realizzato con Matt Helders, batterista degli Arctic Monkeys. In estate il video di 'Rio' viene votato dagli spettatori mondiali di MTV come \"pi\u00f9 grande video di tutti i tempi\".\nDa met\u00e0 gennaio il gruppo torna in studio per scrivere nuovo materiale, stavolta con la effettiva presenza in studio di Dom Brown. Dopo le prime sessioni e la registrazione di una puntata a loro dedicata per \"Songbook\", documentario del canale britannico Sky Arts, viene annunciato l'arrivo del produttore Mark Ronson. Ronson inviter\u00e0 a unirsi al gruppo per un paio di giorni anche Nick Hodgson, batterista e coautore dei Kaiser Chiefs battezzando le sessions come \"il loro migliore materiale da quindici anni\". Il 27 marzo Simon Le Bon annuncia ufficialmente la rescissione del rapporto con la Sony Music. I Duran Duran si esibiscono per alcune date negli USA, a San Pietroburgo e guidano il Lovebox Festival a Londra. Nel frattempo vengono composti una ventina di nuovi pezzi, per quello che lo stesso cantante del gruppo definisce \"Modern English Rock\", e alcune fasi di lavoro del nuovo album sono rese pubbliche su YouTube. A settembre Simon Le Bon presta la sua voce a Beds Are Burning, tema per la campagna internazionale a tutela del clima 'TckTckTck', e vengono pubblicate delle ristampe di album dal periodo EMI.\nNel 2010 i Duran Duran annunciarono la partecipazione a un album tributo a David Bowie, con un rifacimento di \"Boys Keep Swinging\", poi Simon e Nick contribuiscono a \"Record Collection\", nuovo album di Ronson, esibendosi con lui anche dal vivo; John partecip\u00f2 a brani degli Swahili Blone e Danimals; Roger fa DJ set per il mondo e il gruppo effettua alcune esibizioni private. Parallelamente le sessioni di registrazione si avviano al termine e a luglio \u00e8 lo stesso Ronson a trasmettere in anteprima alcuni secondi di \"Blame The Machine\" dalle frequenze del suo programma radiofonico. Nick Rhodes menziona altre nuove canzoni come \"King of Nowhere\" e \"Safe\", che vedr\u00e0 la partecipazione vocale di Ana Matronic degli Scissor Sisters. In occasione del Duran Duran Appreciation Day, il 10 agosto, il gruppo pubblic\u00f2 sul suo sito ufficiale anche l'anteprima strumentale di un'altra nuova canzone, \"Runaway\", e svel\u00f2 i titoli di altri brani quali \"All You Need Is Now\": primo singolo tratto dall'omonimo album, pubblicato in esclusiva digitale su iTunes Store il 21 dicembre 2010, e in CD, vinile e versioni speciali a febbraio 2011. Le Bon annunci\u00f2 intanto una sua collaborazione a un progetto musicale con Isabelle Adjani.\nL'uscita di \"All You Need Is Now\" su iTunes venne accolta da un ottimo riscontro di vendite. In poche ore l'album svett\u00f2 al primo posto delle classifiche di vendita generali in otto nazioni (Italia, Germania, Canada, Spagna, Portogallo, Grecia, Finlandia e Belgio) e al secondo posto di vari mercati (Usa, Gran Bretagna, Giappone e Australia). Secondo le classifiche Top 10 Pop Albums di iTunes, la band raggiunse il primo posto in 15 nazioni (oltre a quelle gi\u00e0 citate anche in Olanda, Austria e Lussemburgo). Recensioni entusiastiche apparvero sulla stampa di tutto il mondo e l'album venne a pi\u00f9 riprese esaltato come il loro miglior lavoro dai tempi di \"Rio\", e insieme il suo seguito ideale. Dopo alcune date dell\"'All You Need Is Now Tour\", che comprendono anche l'Italia. Le Bon perde improvvisamente sei semitoni dalla sua gamma vocale e i Duran Duran sono cos\u00ec via via costretti a cancellare tutte le date europee e stagionali del tour in attesa del suo completo recupero. L'appuntamento con il pubblico, per\u00f2, \u00e8 solo rinviato; il gruppo ha infatti ripreso il tour che \u00e8 durato da settembre 2011 fino all'agosto del 2012 tra cui anche l'Italia.\nDall'inizio del 2013 i Duran Duran hanno cominciato a lavorare al loro quattordicesimo album; dopo l'iniziale ritorno alla collaborazione con il produttore Mark Ronson, il gruppo ha chiamato in studio Mr Hudson e Nile Rodgers per completare la realizzazione del disco, intitolato \"Paper Gods\", e previsto per l'11 settembre 2015 per la Warner Records, che, in seguito alla liquidazione della EMI, aveva gi\u00e0 rilevato anche l'originario catalogo musicale della band.\nIl disco vide la partecipazione di John Frusciante, ex chitarrista dei Red Hot Chili Peppers, di Janelle Monae, Kiesza, Davide Rossi, e di Lindsay Lohan. Il primo singolo estratto fu \"Pressure Off\" pubblicato digitalmente in tutto il mondo dal 15 giugno 2015. Contestualmente, la band ha annunciato una serie di esibizioni in alcuni festival estivi e un certo numero di concerti successivi negli Stati Uniti e nel Regno Unito.\nNel marzo 2013 \u00e8 stato anche pubblicato \"Bored with Prozac and the Internet?\", album di inediti per lo pi\u00f9 strumentali composti da Rhodes e Cuccurullo nel 1996 sotto lo pseudonimo di \"TV Mania\", e le cui registrazioni erano andate smarrite per un ventennio. Originariamente immaginata per una pi\u00e8ce teatrale, l'opera preconizza gli stessi concetti poi alla base di film come The Truman Show e i Reality show televisivi.\nIl 21 luglio 2014 l'Italia ha inoltre inaugurato una serie di proiezioni mondiali e limitate del film documentario \"\", diretto da David Lynch. Nato dall'incontro tra la band e il regista, che aveva diretto in tempo reale il loro concerto al Mayan Theater di Los Angeles nel 2012, Unstaged \u00e8 stato proiettato per tre giorni nei cinema italiani, e in seguito sul canale televisivo Sky Arte, anticipando la pubblicazione fisica del 2015.\nL'11 settembre 2015 viene pubblicato il quattordicesimo album della band, \"Paper Gods\". Il disco raggiunse, tra le altre nazioni, la posizione numero 2 in Italia, la numero 4 in Olanda, la numero 5 in Gran Bretagna e la numero 10 negli USA. In particolare, con quest'ultimo risultato, i Duran Duran sono diventati uno dei pochi artisti nella storia della musica popolare ad avere raggiunto la Top 10 della Billboard US 200 Album Chart in tre diversi decenni (gli anni '80, '90 e '10) e uno degli artisti ad avere raggiunto la Top 20 in tutti e quattro i decenni della loro storia: per la precisione cinque album negli anni '80 (\"Duran Duran\", \"Rio\", \"Seven And The Ragged Tiger\", \"Arena\" e \"Notorious\"), due album negli anni '90 (\"Duran Duran\" alias \"The Wedding Album\" e \"Thank You\"), un album negli anni '00 (\"Astronaut\") e un album negli anni '10 (\"Paper Gods\").\n2018-oggi: I primi quarant'anni dei Duran Duran e il quindicesimo album \"Future Past\".\nNel 2018 ricorre il quarantennale dalla fondazione dei Duran Duran, ancora impegnati nei concerti del \"Paper Gods World Tour\". In quell'anno esce \"There's Something You Should Know\", documentario diretto da Zoe Dobson che ripercorre i principali momenti della carriera del gruppo con la partecipazione dei musicisti Boy George, Nile Rodgers e Mark Ronson, delle modelle Naomi Campbell e Cindy Crawford, dei registi Nick Egan e Russell Mulcahy, del fotografo Denis O'Regan, dello stilista Antony Price, e di Micheal Turvey, maestro di coro di Simon Le Bon. L'edizione italiana verr\u00e0 trasmessa su Rai 5 e Sky Arte .\nDopo il tour, a fine settembre del 2019, John Taylor annuncia che Giorgio Moroder \u00e8 tra i produttori del nuovo, quindicesimo album della band, insieme a Erol Alkan e Mark Ronson. Inizialmente previsto per il 2020, i piani per il nuovo lavoro subiscono una battuta d'arresto a causa della pandemia di COVID-19 che, tra l'altro, colpisce in forma lieve anche John Taylor e Simon Le Bon.\nL'8 gennaio 2021, il gruppo partecipa a \"A Bowie Celebration: Just for One Day\", evento streaming in tributo a David Bowie. Per l'occasione, i DD pubblicano una loro reinterpretazione del brano \"Five Years\". Il 20 marzo Nick Rhodes pubblica \"The Fall of Saturn\", primo di quattro album del progetto \"Astronomia\" con l'artista Wendy Bevan. Il 19 maggio viene annunciato un nuovo contratto discografico con BMG e arriva \"Invisible,\" primo estratto dal nuovo album \"Future Past\" che uscir\u00e0 in tutto il mondo il 22 ottobre. Il disco vanta ospiti speciali come Graham Coxon (chitarrista dei Blur), Mike Garson (ex pianista di David Bowie), Lykke Li e altri. Il brano esordisce direttamente al #3 della classifica iTunes UK, ed \u00e8 la pi\u00f9 alta new entry della settimana anche in altri importanti paesi (Australia #12, Italia #13, USA #29).\nIl gruppo si ritrova sul palco per presentare \"Invisible\" in anteprima televisiva mondiale sulla NBC ai Billboard Music Awards del 23 maggio, in collegamento dall'Hammersmith di Londra e con la presenza sul palco di Coxon. Nella scia del tradizionale spirito innovativo della band si colloca anche il video musicale di \"Invisible\", realizzato grazie a una intelligenza artificiale artistica chiamata Huxley , a cui sono state fornite immagini della band e, seguendo il testo della canzone, ha generato un filmato dalle marcate suggestioni oniriche. Una dichiarata anteprima della filosofia di \"Future Past\", disco che assume un ruolo storico nella discografia del gruppo poich\u00e9 marca i quarant'anni dal suo debutto discografico.\nStile musicale.\nNati sotto l'ispirazione di artisti come David Bowie e Roxy Music, sensibili alle contaminazioni con l'elettronica, e solitamente ricondotti a generi quale il new romantic, la new wave e il synth pop, i Duran Duran si sono caratterizzati per il repertorio romantico e futurista che fonde pop, rock leggero, disco e funk, facendo uso di poliritmi elettronici, un cantato pomposo e tastiere che ricreano atmosfere. Dopo gli inizi ballabili e sintetici che mantengono queste generalit\u00e0, hanno virato verso uno stile pi\u00f9 maturo come confermeranno le pubblicazioni uscite a partire dalla seconda met\u00e0 degli anni ottanta..\nLascito artistico.\nL'attivit\u00e0 artistica dei Duran Duran \u00e8 molto nota per la sua identit\u00e0 musicale, iconica per gli anni '80, con una forte componente divistica e lo sfruttamento massiccio dei mass media; in particolare della televisione, che permetteva di trasmettere musica e video contemporaneamente. Nel tempo, il gruppo ha inoltre spesso utilizzato le nuove possibilit\u00e0 offerte dalla tecnologia per realizzare le proprie opere.\nMusica.\nLa band fu una delle prime a utilizzare le nuove possibilit\u00e0 tecniche offerte dagli strumenti elettronici per realizzare arrangiamenti complessi e multistrato, particolarmente apprezzabili nelle versioni dei brani etichettate come \"Night Version\": si trattava di arrangiamenti alternativi dei singoli, spesso molto pi\u00f9 lunghi degli stessi, con poche parti cantate, destinate soprattutto alle discoteche e solitamente disponibili nel lato B dei 45 giri. I Duran Duran furono fra i primi artisti, insieme ai Depeche Mode, a lavorare autonomamente sui propri remix.\nFra gli artisti che hanno dichiarato di avere subito l'influenza dei Duran Duran vi sono Beck, Jonathan Davis dei Korn, Dido, The Notorious B.I.G., P!nk, Mark Ronson, Britney Spears, Gwen Stefani e Justin Timberlake oltre a gruppi come gli Arctic Monkeys, i Franz Ferdinand, i Goldfrapp, i The Killers, i Lostprophets (che devono il loro nome al titolo di una musicassetta bootleg dei Duran Duran), gli Scissor Sisters e i The Strokes. Tra gli artisti italiani, in particolare, Morgan e i Bluvertigo .\nVideoclip.\nI videoclip hanno avuto un ruolo di primaria importanza sia per l'identit\u00e0 artistica sia per il successo commerciale della band. In una intervista del 2008 al quotidiano \"Las Vegas Sun\", Nick Rhodes ha dichiarato:\nIl canale musicale MTV e la band videro il loro lancio quasi contemporaneo, e molto probabilmente il successo di entrambi \u00e8 stato frutto di una fortunata, reciproca sinergia. MTV aveva intenzione di presentare musicisti carismatici, e la band si adattava perfettamente a questo ruolo grazie al look appariscente e ai videoclip girati in localit\u00e0 bellissime ed esotiche come Sri Lanka e Antigua, creando immagini glamour radicalmente differenti dai videoclip prodotti fino a quel momento.\nAltre volte i videoclip erano strutturati come dei cortometraggi con una storyline recitata dai membri della band, spesso traendo ispirazione da film e libri dell'epoca; per esempio il brano \"Hungry Like the Wolf\" si ispira a \"I predatori dell'arca perduta\", mentre \"The Wild Boys\" all'omonimo libro di William S. Burroughs e al film \"Interceptor - Il guerriero della strada\". Il tentativo di elevare il videoclip da prodotto promozionale a opera cinematografica \u00e8 evidenziato da tecniche registiche come lo split video e dall'uso della pellicola 35 mm. La diffusione data da MTV ai Duran Duran li aiut\u00f2 notevolmente a penetrare nel mercato statunitense, poco avvezzo alla musica new wave.\nUndici videoclip dei Duran Duran, fra cui i celebri \"Rio\", \"Hungry Like the Wolf\", \"Save a Prayer\" e \"Is There Something I Should Know?\", furono diretti da Russell Mulcahy; fra gli altri registi con cui hanno collaborato vi sono Dean Chamberlain, Ellen von Unwerth, Chen Kaige, Julien Temple, Nick Egan, Polish Brothers, Jonas \u00c5kerlund. Il videoclip del loro singolo \"Invisible\" \u00e8 stato generato da una intelligenza artificiale chiamata Huxley .\nI Duran Duran sono presenti in diverse classifiche di fine secolo. In particolare la classifica \"MTV 100 Greatest Video Ever Made\" vede \"Hungry like the Wolf\" all'11\u00ba posto e \"Girls on Film\" al 68\u00ba; nella classifica \"VH1: 100 Greatest Videos\", invece, \"Hungry like the Wolf\" \u00e8 al 31\u00ba posto e \"Rio\" al 60\u00ba. MTV ha classificato \"Hungry Like the Wolf\" come il 15\u00ba video pi\u00f9 visto di tutti i tempi.\nLa maggior parte dei videoclip della band \u00e8 raccolta in antologie, la prima delle quali \u00e8 intitolata \"Duran Duran\" e ha vinto un Grammy Award nel 1983. Il doppio DVD \"Greatest\" del 2004 comprende diverse versioni dei video pi\u00f9 importanti; oltre al documentario \"Sing Blue Silver\" e il concerto \"Arena\", entrambi del 1984 e ripubblicati in DVD.\nConcerti.\nI Duran Duran proposero per l'edizione 1984 dello US Festival, poi non tenutasi, di collocare uno schermo video gigante situato sopra il palco, al fine di permettere una buona visione del concerto anche a chi si trovava molto indietro; la soluzione, poi diventata molto comune, era assolutamente inedita al tempo. Nel 2000 sperimentarono una tecnologia che utilizzava immagini tridimensionali generate in CGI per dare allo spettatore l'impressione di essere sul palco con la band."}
{"id": "125222", "revid": "123005711", "url": "https://it.wikipedia.org/wiki?curid=125222", "title": "Statica delle strutture", "text": "La statica delle strutture \u00e8 la parte della meccanica che sviluppa lo studio statico di corpi riconducibili a forme strutturali note nella meccanica delle strutture, in particolare travi e travature. Interesse prevalente \u00e8 lo studio delle strutture isostatiche, le sole per le quali, attraverso le sole condizioni di equilibrio statico, \u00e8 possibile pervenire ad una determinazione completa del loro stato di sollecitazione interna. Tale studio oggigiorno \u00e8 svolto prevalentemente per via analitica e numerica. Nel passato molto utilizzati risultavano gli strumenti della statica grafica, adesso richiamati saltuariamente e solo a fini didattici.\nCondizioni di equilibrio di una struttura.\nUna struttura in un'assegnata configurazione geometrica \u00e8 in equilibrio se tale equilibrio sussiste per ognuna delle parti in cui la struttura pu\u00f2 essere decomposta. Il problema dell'equilibrio statico di una struttura pu\u00f2 essere pertanto ricondotto al problema dell'equilibrio statico di tutte le sue parti. In tali relazioni di equilibrio intervengono non solo le forze (e le coppie) esterne applicate, ma anche le azioni (le \"sollecitazioni interne\") che le varie parti si scambiano reciprocamente. Ai fini della valutazione dell'equilibrio, le varie parti della struttura possono essere riguardate come corpi rigidi.\nEquazioni cardinali della statica.\nCondizione necessaria e sufficiente affinch\u00e9 un corpo rigido risulti in equilibrio \u00e8 che siano nulli:\nformula_1\nPer un corpo nello spazio tridimensionale, le equazioni cardinali della statica corrispondono a 6 equazioni scalari (3 alla traslazione e 3 alla rotazione). Nel caso piano (le traiettorie dei punti del corpo appartengono ad un piano, ove sono contenute le forze applicate), le equazioni della statica corrispondono a 3 equazioni scalari (due alla traslazione e una alla rotazione (attorno ad una direzione normale al piano del problema).\nPer un sistema composto da un numero generico c di parti, dovendo le equazioni della statica valere per ognuna delle sue parti, il loro numero complessivo \u00e8 6c nel caso tridimensionale e 3c nel caso piano.\nI gradi di libert\u00e0.\nDicesi grado di libert\u00e0 il numero di parametri cinematici necessari a caratterizzare il moto o l'atto di moto di un sistema. Un corpo rigido nello spazio tridimensionale ha 6 gradi di libert\u00e0 (3 alla traslazione e 3 alla rotazione). Nel problema piano, il corpo rigido ha 3 gradi di libert\u00e0 (due alla traslazione e una alla rotazione).\nLa cinematica di un sistema composto da c corpi rigidi \u00e8 definita dalla cinematica di ogni corpo del sistema. Il suo grado di libert\u00e0 \u00e8 la somma quindi dei gradi di libert\u00e0 delle sue parti.\nIl grado di libert\u00e0 di un sistema eguaglia il numero di equazioni scalari necessarie ad imporre l'equilibrio\nUn vincolo \u00e8 ogni impedimento alla libera mobilit\u00e0 dei corpi. In statica delle strutture i vincoli considerati sono:\nI vincoli si dicono esterni se limitano gli spostamenti assoluti, interni se limitano gli spostamenti relativi tra le parti di un sistema. Si dice grado di vincolo il numero di componenti di spostamento vincolate: in questo senso si parla di \"vincolo semplice\" se limita una sola componente di spostamento, di \"vincolo doppio, triplo...\" quando le componenti impedite sono pi\u00f9 d'una.\nSi parla di cedimento vincolare quando il vincolo impone, alla componente di spostamento vincolata, di assumere un determinato valore non nullo.\nIn Meccanica, i vincoli sono equivalenti a delle forze, in quanto modificano il moto di un sistema ogniqualvolta questo cerchi di violarli. Dicesi reazione vincolare la forza esplicata da un vincolo. Affinch\u00e9 si possa esercitare la condizione di vincolo cinematico, le reazioni vincolari hanno una ben precisa caratterizzazione in funzione della componente di spostamento che deve essere vincolata: ci\u00f2 determina alcuni caratteri vettoriali (direzione e punto di applicazione) delle reazioni vincolari, e quindi il numero di parametri scalari indipendenti (il grado di vincolo) attraverso cui si esprime la reazione vincolare.\nTipi di vincoli.\nPer problemi piani, i vincoli pi\u00f9 comunemente utilizzati in statica delle strutture sono di seguito descritti.\nSistemi vincolati.\nDicesi vincolato un sistema meccanico (una struttura), composto da pi\u00f9 corpi (le parti della struttura), soggetto ad un sistema di vincoli cinematici. Il grado di vincolo m del sistema \u00e8 la somma del grado dei singoli vincoli. Per spostamenti infinitesimi rigidi delle parti della struttura, la presenza di vincoli cinematici \u00e8 in generale espressa da un sistema di m equazioni algebriche lineari negli n parametri cinematici formula_2 che descrivono la libera mobilit\u00e0 della parti della struttura (n \u00e8 il grado di libert\u00e0 del sistema)\nformula_3\ndove formula_4 sono gli eventuali cedimenti assegnati dei vincoli. La matrice A (m x n) dei coefficienti formula_5 \u00e8 detta matrice cinematica del sistema.\nPer un sistema vincolato, il problema dell'equilibrio si traduce in un sistema di n equazioni algebriche lineari nell'insieme degli m parametri formula_6 rappresentativo delle reazioni vincolari:\nformula_7\nove formula_8 sono i termini noti delle equazioni legati agli assegnati valori delle forze e delle coppie esterne agenti sul sistema. La matrice B (n x m) dei coefficienti formula_9 \u00e8 detta matrice di equilibrio, o matrice statica. Si dimostra che, per una opportuna scelta dei parametri formula_2, la matrice di equilibrio \u00e8 pari alla trasposta della matrice cinematica\nformula_11\nCaratterizzazione statica e cinematica dei sistemi vincolati.\nI sistemi meccanici si caratterizzano staticamente e cinematicamente sulla base delle soluzioni possibili dei sistemi di equazioni che rappresentano rispettivamente le condizioni di equilibrio del sistema e l'azione cinematica dei vincoli\nformula_12\ne quindi sulla base delle propriet\u00e0 algebriche delle due matrici A e B dei coefficienti che intervengono nel problema. Detto p il rango di tali matrici (il rango delle due matrici coincide essendo una la trasposta dell'altra), si hanno le seguenti tipologie:\nStrutture isostatiche, iperstatiche e labili.\nPer una generica struttura \u00e8 sempre verificata la relazione tra grado di libert\u00e0, di vincolo, di labilit\u00e0 e di iperstaticit\u00e0\nformula_15\nDa ci\u00f2 si traggono le seguenti condizioni sufficienti per la labilit\u00e0 e l'iperstaticit\u00e0 di una struttura:\nLe due condizioni non sono tuttavia necessarie per la labilit\u00e0 e l'iperstaticit\u00e0: un sistema degenere presenta sia iperstaticit\u00e0 sia labilit\u00e0, pur avendo formula_18.\nD'altra parte l'uguaglianza tra grado di libert\u00e0 e grado di vincolo risulta una condizione necessaria ma non sufficiente per la isostaticit\u00e0:\nI vincoli infatti possono essere mal posti e la struttura risulter\u00e0 in effetti degenere. In conclusione una struttura \u00e8 isostatica se c'\u00e8 uguaglianza tra grado di vincolo e grado di libert\u00e0 e se si dimostra che i vincoli sono efficaci, cio\u00e8 se si dimostra che sono assenti meccanismi di labilit\u00e0 della struttura.\nLe strutture isostatiche rivestono un ruolo prevalente in statica delle strutture, in quanto esse sono univocamente risolvibili (in termini di reazioni vincolari e di sforzi di sollecitazione interna) mediante il solo utilizzo delle condizioni di equilibrio statico.\nPer le strutture iperstatiche, le sole equazioni della statica non sono sufficienti per una loro risoluzione: in tal caso occorre fare riferimento al metodo delle forze o al metodo delle rigidezze.\nLe strutture labili sono, in generale, staticamente irrisolvibili.\nLe caratteristiche di sollecitazione.\nUn corpo (una trave) in equilibrio sotto l'azione di un sistema di forze esterne, pu\u00f2 sempre pensarsi composto da due parti definite da un piano di sezionamento. Il vincolo di continuit\u00e0 agisce in corrispondenza della sezione imponendo che le due parti permangano combacianti durante il moto del corpo. Tale vincolo di continuit\u00e0 si esplica sulla sezione mediante un sistema puntuale di sollecitazioni (le tensioni interne) che le due parti del corpo si scambiano reciprocamente attraverso le due facce della sezione.\nLe forze di contatto che una parte del corpo esercita sull'altra intervengono, assieme alle forze esterne applicate, nelle condizioni di equilibrio che devono continuare a valere per ognuna delle due parti del corpo. Pertanto il risultante ed il momento risultante delle forze di contatto interne sono determinabili sulla base delle equazioni cardinali delle statica di una delle due parti del corpo, equilibrando il risultante ed il momento risultante delle forze esterne ivi applicate.\nSi dicono di una sezione le componenti dei vettori del risultante e del momento risultante delle forze di contatto interne della sezione, in un riferimento locale solidale al piano della sezione. Per un problema piano esse sono:\nLe caratteristiche di sollecitazione variano al variare della sezione. Una loro rappresentazione sintetica \u00e8 ottenibile mediante diagrammi. In strutture piane, obiettivo primario della statica delle strutture \u00e8 la ricostruzione dei diagrammi dello sforzo normale, dello sforzo di taglio e del momento flettente."}
{"id": "125224", "revid": "6923", "url": "https://it.wikipedia.org/wiki?curid=125224", "title": "Pitcairn", "text": "L'isola Pitcairn \u00e8 un'isola dell'oceano Pacifico, la seconda per estensione del territorio britannico delle isole Pitcairn e l'unica abitata; su di essa si trova la capitale, Adamstown/Adamstaun. La superficie \u00e8 di 4,6\u00a0km\u00b2.\n\u00c8 su questo lembo di terra, posto 2.200 chilometri a oriente di Tahiti, dove i famosi ammutinati del Bounty si stabilirono nel 1790. I loro discendenti hanno conservato le tombe dei loro antenati; qualche oggetto proveniente dalla nave ribelle \u00e8 custodito nel Museo delle isole Pitcairn.\nStoria.\nColonizzazione polinesiana.\nIntorno all'800 d.C. l'isola venne raggiunta e colonizzata da polinesiani provenienti probabilmente dall'insediamento pi\u00f9 vicino, Mangareva, distante 483\u00a0km a ovest-nordovest, nell'Arcipelago Gambier. La storia di questo periodo \u00e8 di difficile ricostruzione, data la scarsit\u00e0 di fonti e ritrovamenti. Si suppone comunque che esistessero insediamenti fissi, creati per la presenza su Pitcairn di cave di vetro vulcanico e basalto a grana fina, indispensabili per costruire asce e strumenti affilati di cui Mangareva era priva, e che costituivano quindi merce di scambio preziosa. I rapporti di scambio con il vicino atollo di Henderson e con Mangareva si interruppero per\u00f2 intorno all'anno 1500, quando su Mangareva la deforestazione port\u00f2 ad una grave crisi ecologica e di conseguenza all'impossibilit\u00e0 di costruire nuove canoe adatte al viaggio in alto mare. All'arrivo dei primi scopritori occidentali, non fu registrata presenza umana.\nColonizzazione moderna.\nPer scoprire Pitcairn gli europei dovettero aspettare fino al 1767, quando fu scoperta navigando sulla HMS Swallow comandata dal capitano Philip Carteret. L'isola fu segnata sulla carta con un errore di circa 150 miglia e Carteret decise di battezzare l'isola con il nome di Pitcairn, nome del Guardiamarina Robert Pitcairn, membro dell'equipaggio che fu il primo ad avvistare l'isola. Poco dopo, nel 1787, la HMS Bounty salp\u00f2 dal Regno Unito per raccogliere talee dell'albero del pane da trasportare nelle Indie occidentali. Si riteneva allora (anche se in seguito l'opinione si dimostr\u00f2 errata) che il frutto dell'albero del pane avrebbe costituito un alimento ideale ed economico per gli schiavi che lavoravano nelle piantagioni del Regno Unito delle Indie Occidentali. Il Bounty gett\u00f2 l'ancora per cinque mesi nelle acque di Tahiti e nel frattempo alcuni dei suoi marinai ebbero contatti con la popolazione femminile tahitiana. Tre settimane dopo la partenza da Tahiti, Fletcher Christian si mise a capo di una ribellione contro il capitano Bligh, il quale fu abbandonato su una scialuppa in mare aperto assieme a 18 membri dell'equipaggio rimastigli leali, mentre il Bounty se ne tornava a Tahiti. Bligh e i suoi marinai alla fine riuscirono ad arrivare fino a Kupang, nell'odierna Indonesia.\nNel gennaio del 1790 gli ammutinati giunsero a Pitcairn, dopo un paio di false partenze compiute in quattro mesi di ricerca di un luogo dove sfuggire alla giustizia della marina militare del Regno Unito. Il gruppo, guidato da Christian, contava otto altri ammutinati, sei tahitiani, 12 tahitiane e un bambino. Qualche giorno dopo gli ammutinati tagliarono tutti i ponti con il passato dando fuoco al Bounty all'ancora nell'attuale Bounty Bay. Nonostante le loro buone intenzioni di stabilire una convivenza pacifica, un paio di anni dopo i nuovi abitanti di Pitcairn iniziarono ad ammazzarsi a vicenda. Nel 1794 tutti gli uomini polinesiani e cinque degli ammutinati, Christian compreso, erano morti, mentre Young, Adams, Quintal e McCoy continuavano a lanciarsi astiosi sguardi di sottecchi.\nSeguirono alcuni anni pacifici, che terminarono quando McCoy scopr\u00ec come produrre un micidiale liquore dalle radici del ti (Cordyline terminalis), una pianta del luogo. Nel 1796, sotto l'influsso della sua invenzione, si gett\u00f2 in mare con una pietra al collo. Qualche anno dopo la moglie di Quintal precipit\u00f2 nel vuoto mentre cercava uova d'uccello, e in breve tempo gli influssi della bevanda resero Quintal tanto farneticante che Adams e Young dovettero difendersi dai suoi attacchi con un'ascia, impoverendo ulteriormente il patrimonio genetico degli isolani. Young mor\u00ec di asma nel 1800 lasciando John Adams come unico maschio adulto sopravvissuto. Ispirato dalla religione, Adams prese le dieci donne e i 23 bambini sotto la propria ala protettrice e cominci\u00f2 a educarli con i libri trovati sul Bounty.\nAdamstown era un piccolo insediamento quando, nel 1808, il Capitano Mayhew Folger della Topaz, una nave statunitense per la caccia alle foche, riscopr\u00ec Pitcairn svelando il mistero che per 19 anni aveva avvolto la sorte degli ammutinati del Bounty. Le navi cominciarono ad approdare con maggior frequenza all'isola e quando, nel 1829, Adams mor\u00ec, sorsero delle preoccupazioni sul rischio che l'isola si sovrappopolasse. Nel 1831 il governo del Regno Unito trasfer\u00ec gli isolani a Tahiti dove, malgrado la buona accoglienza, dieci di loro morirono nell'arco di pochi mesi di malattie probabilmente banali, ma per le quali non avevano immunit\u00e0. Alla fine dell'anno i 65 sopravvissuti avevano tutti fatto ritorno su Pitcairn. L'isola divenne una colonia britannica nel 1838, ma i vecchi timori sul rischio di sovrappopolazione sorsero nuovamente con l'aumento delle nascite. Nel 1856 i 194 abitanti dell'isola furono trasferiti sull'Isola Norfolk, un'ex colonia penale australiana ormai disabitata al largo della costa orientale australiana. La maggior parte rimase a Norfolk, di cui attualmente \u00e8 una delle componenti della ricostituita popolazione di quell'isola, ma pochi anni dopo 16 isolani fecero ritorno a Pitcairn, appena in tempo per impedire ai francesi di annettere l'isola alla loro colonia polinesiana. Altre famiglie ritornarono nel 1864.\nLa popolazione di Pitcairn ha raggiunto un picco di 223 abitanti immediatamente prima della seconda guerra mondiale, ma ultimamente alla preoccupazione per la sovrappopolazione si \u00e8 sostituita quella per lo spopolamento, in quanto gli isolani vanno in cerca di migliori opportunit\u00e0 in Nuova Zelanda e in altri paesi. Nel 1956 gli abitanti dell'isola erano 161, nel 1961 126, nel 1966 96 e nel 1976 74. Per tutti gli anni ottanta e novanta la popolazione dell'isola ha oscillato tra i 40 e i 50 abitanti. Ora sono molte le case disabitate o cadenti e la carenza di opportunit\u00e0 potrebbe determinare un eccessivo peggioramento del tenore di vita. L'inaccessibilit\u00e0 dell'isola rappresenta da tempo il problema principale: successivamente alla scoperta dell'insediamento, per anni le navi per la caccia alle foche e quelle passeggeri che seguivano la tratta da Panama alla Nuova Zelanda facevano regolarmente scalo a Pitcairn, ma i moderni viaggi aerei hanno ridotto i contatti dell'isola alla visita degli yacht ed a quella delle poche navi da carico che hanno motivi per attraccarvi, nonch\u00e9 a quella delle occasionali navi da crociera che vi sostano.\nDi recente il governo del Regno Unito ha tagliato i sussidi per l'amministrazione di Pitcairn. Il prezzo dell'elettricit\u00e0 e del rifornimento delle scorte adesso deve essere pagato dai locali, che hanno poco lavoro e un basso reddito. Girano voci secondo cui l'isola starebbe per essere abbandonata o magari ceduta ai francesi, che hanno molte colonie nel Pacifico. L'evento pi\u00f9 notevole occorso a Pitcairn negli ultimi 200 anni \u00e8 venuto alla ribalta nel 1999, con l'avvio delle indagini su 14 uomini accusati di abusi sessuali avvenuti 40 anni prima.\nL'accessibilit\u00e0 all'isola potrebbe cambiare in maniera considerevole. Si \u00e8 parlato di costruire una pista di atterraggio che, finalmente, aprirebbe Pitcairn al resto del mondo.\nAmbiente.\nQuando l'equipaggio del Bounty vi giunse insieme ai polinesiani, Pitcairn era quasi interamente ricoperta da una foresta, che \u00e8 stata ormai ampiamente sostituita da alberi da frutto e giardini. Ne \u00e8 rimasta intatta soltanto una piccola parte nella punta occidentale dell'isola. Gli isolani hanno compiuto qualche passo per rigenerare la foresta originaria; il consiglio di abitanti che amministra l'isola ha costituito una piantagione di miro (Thespesia populnea), una specie di albero che \u00e8 molto apprezzato dagli intagliatori del legno.\nL'unico mammifero originario dell'isola \u00e8 il ratto polinesiano, mentre le specie pi\u00f9 note tra gli uccelli che vengono a nidificare su Pitcairn sono la sterna bianca ed il comune noddy (sterna stolida bruna). Henderson \u00e8 inoltre abitata da alcune specie endemiche di uccello, tra cui il pollo di Henderson (Porzana atra).\nSociet\u00e0.\nAl 2016 Pitcairn contava appena 54 abitanti. L'isola soffre di un progressivo spopolamento dagli anni quaranta del Novecento, quando raggiunse il picco di 233 abitanti. La popolazione \u00e8 interamente composta dai discendenti degli ammutinati del Bounty e delle loro compagne polinesiane: tutti gli abitanti portano il cognome dei marinai che colonizzarono l'isola e la lingua parlata \u00e8 un curioso ibrido tra l'inglese settecentesco e i dialetti tahitiani. Nel novembre 2003 la nascita della piccola Emily Rose ha marcato l'inizio della nona generazione dei discendenti.\nGi\u00e0 segnata dal lento abbandono di decine dei suoi abitanti, che in prevalenza lasciano l'isola per cercare lavoro in Nuova Zelanda, la minuscola comunit\u00e0 di Pitcairn \u00e8 stata sconvolta da un processo per violenze sessuali e pedofilia contro met\u00e0 dei maschi adulti dell'isola. Nell'ottobre 2004 un tribunale speciale, composto da giudici giunti apposta dalla Gran Bretagna e dalla Nuova Zelanda, ha condannato sei uomini \u2013 tra cui l'allora sindaco Steve Christian\u00a0\u2013 con sentenze fino a sei anni di carcere, dichiarandoli colpevoli di abusi sessuali sulle donne e i minori dell'isola nell'arco di decenni. Il processo era iniziato dopo le denunce di una ventina di donne, provate da anni di ripetuti soprusi. L'intera vicenda ha suscitato un grande dibattito, specie in Gran Bretagna e in Australia: numerose persone, tra cui alcuni intellettuali, hanno osservato che il microcosmo di Pitcairn non poteva che funzionare con regole proprie e seguendo i costumi polinesiani piuttosto che quelli occidentali, in qualche modo giustificando il comportamento dei maschi dell'isola.\nPer sbarcare sull'isola, bisogna pagare una tassa (\"landing fee\") di ingresso che viene riscossa direttamente allo sbarco sul piccolo molo. Dal 1\u00ba gennaio 2017 il suo importo \u00e8 salito a 50 dollari americani.\nCultura.\nAnche se, presumibilmente, i componenti polinesiani della colonizzazione che giunsero a Pitcairn portarono con s\u00e9 la ricca cultura tahitiana, gran parte di quella tradizione si \u00e8 ormai estinta. La produzione di cesti di palma intrecciati \u00e8 una delle conoscenze che sono state conservate, e molti degli uomini di Pitcairn sanno intagliare il legno che cresce sull'isola per ottenere elaborate figure di animali e modellini del Bounty.\nLa lingua ufficiale dell'isola \u00e8 l'inglese, ma tra di loro i locali parlano una versione dell'inglese vagamente indistinta e piena di espressioni idiomatiche, parole e toponimi locali che ne rendono quasi impossibile la comprensione per gli stranieri. Il vocabolario dell'isola comprende molte parole tahitiane e termini del gergo marinaresco inglese base del XVIII secolo, per cui, ad esempio, \"everyone\" (tutti) si dice \"all hands\" e \"fall over\" (cadere) si dice \"capsize\".\nVerso la fine del XIX secolo gli abitanti di Pitcairn abbracciarono la fede degli Avventisti del Settimo Giorno, che si fecero carico dell'istruzione dei bambini fino al 1948, quando finalmente dalla Nuova Zelanda fu mandato un insegnante sull'isola. Inoltre vi \u00e8 una famiglia di seguaci di Scientology nell'isola, parenti di Micheal Zyany, imprenditore nel settore delle finanze, seguace assieme ai suoi familiari, della filosofia hubbardiana. L'alcool \u00e8 proibito (anche se sembra un divieto piuttosto aleatorio) e gli isolani non possono mangiare maiale e pesci senza squame, il che significa che i gamberi che abbondano nelle acque dell'isola sono usati solo come esca. La terra \u00e8 suddivisa per nuclei familiari, secondo un sistema escogitato da Fletcher Christian, uno dei fondatori. Gli abitanti di Pitcairn sono quasi del tutto autosufficienti per quanto riguarda l'alimentazione, ma intrattengono vivaci scambi commerciali con le navi di passaggio. Oltre a praticare la pesca lungo la costa, gli isolani allevano capre e polli per il proprio consumo, ma sull'isola si aggirano anche capre selvatiche.\nFestivit\u00e0.\nIl 23 gennaio si ricorda l'affondamento del Bounty, rimorchiando un modello in fiamme della nave attraverso la Bounty Bay. Una volta stabilitisi sull'isola, gli ammutinati bruciarono la nave, per impedire fughe e per evitare di essere scoperti. A parte la commemorazione del Bounty, agli abitanti di Pitcairn non restano che i compleanni e le messe del sabato, prescritte dalla loro fede nella Chiesa cristiana avventista del settimo giorno."}
{"id": "125225", "revid": "228587", "url": "https://it.wikipedia.org/wiki?curid=125225", "title": "Ovulo", "text": ""}
{"id": "125234", "revid": "36426", "url": "https://it.wikipedia.org/wiki?curid=125234", "title": "Adelaide di Torino", "text": ""}
{"id": "125236", "revid": "729019", "url": "https://it.wikipedia.org/wiki?curid=125236", "title": "Michael Wittmann", "text": "Ufficiale delle Waffen-SS, \u00e8 considerato il pi\u00f9 capace e combattivo comandante di carri armati della seconda guerra mondiale.\nCarriera.\nNato a Vogelthal, frazione del comune di Dietfurt an der Altm\u00fchl (Baviera), da una famiglia di contadini, nel 1937, dopo aver svolto il servizio militare, si arruol\u00f2 nelle SS, entrando a far parte della \"Leibstandarte\". La sua notevole prestanza fisica e il suo coraggio, dimostrato a pi\u00f9 riprese al comando di un autoblindo dell'unit\u00e0 di ricognizione della \"Leibstandarte\", ne determinarono l'assegnazione al comando di uno dei primi cannoni d'assalto Sturmgesch\u00fctz III all'unit\u00e0 delle SS.\nNei primi giorni dell'invasione dell'Unione Sovietica nel 1941, Wittmann si trov\u00f2 con il suo Sturmgesch\u00fctz III isolato dal proprio reparto mentre sopraggiungeva una colonna di carri nemici; il terreno ondulato permetteva comunque al semovente tedesco di non essere scorto dai russi: Wittmann ne approfitt\u00f2 per tendere un'imboscata all'unit\u00e0 nemica, riuscendo a distruggere tre dei sei mezzi corazzati sovietici, prima di ritornare al proprio reparto. In seguito, durante i furiosi combattimenti per la conquista di Rostov nell'autunno del 1941, Wittmann rimase ferito due volte.\nLa sua abilit\u00e0 e il suo coraggio gli valsero l'ammissione alla SS-Junkerschule di Bad T\u00f6lz, dalle quale Wittmann usc\u00ec il 21 dicembre 1942 con il grado di \"SS-Untersturmf\u00fchrer\".\nNel frattempo la \"Leibstandarte\" aveva ricevuto una compagnia di carri Panzer VI Tiger I. Trasferito allo \"Schwere SS-Panzerabteilung 101\", Wittmann si distinse ben presto come il pi\u00f9 temibile cacciatori di carri dell'unit\u00e0. Agli inizi del 1943 nel settore di Belgorod, dopo soltanto cinque giorni di combattimento, Wittmann era riuscito a distruggere 30 carri T-34 e 28 cannoni anticarro russi. Il 9 gennaio 1944, dopo aver distrutto il 66\u00b0 carro, fu proposto per la Croce di Cavaliere che gli venne consegnata il 14 gennaio successivo, quando, nel frattempo aveva portato a 88 il numero di carri distrutti, il che gli valse, il 30 gennaio, le foglie di quercia.\nAssunto il comando della seconda compagnia dell'unit\u00e0 Tiger del I SS-Panzerkorps, Wittmann assunse fama internazionale il 13 giugno 1944, quando in appena un'ora distrusse 21 carri armati e altri 28 veicoli blindati della \"7th Armoured Division\" britannica, presso il villaggio di Villers-Bocage.\nIl mese successivo, l'8 agosto, durante l'operazione Totalise, Wittmann mor\u00ec insieme ad altri quattro membri del suo equipaggio, dopo essere riuscito a distruggere un totale di 139 carri durante tutta la durata della guerra.\nDiverse sono le teorie circa la morte di Wittmann: da un lato si sostiene che il suo carro sia stato colpito da un carro Sherman Firefly della \"33rd Armoured Brigade\"; altre fonti sostengono che il carro sia stato colpito da un razzo lanciato da un Hawker Typhoon.\nRecenti ricerche di storici USA hanno accertato che Wittmann avanzava con il suo Tiger matricola 007 insieme ad altri tre carri della sua unit\u00e0, disposti a 300 m sul suo fianco destro. I Firefly inglesi della Yeomanry presenti sul fianco a circa 700 m hanno distrutto questi tre carri, ma non quello di Wittmann che si trovava a 1000 m di distanza, una lunghezza improbabile per i Firefly che avevano contro i Tiger una distanza efficace non superiore agli 800 m. Anche l'ipotesi del Typhoon viene considerata poco attendibile per l'esistenza di una foto del relitto che mostra come il Tiger 007 sia stato colpito da un proiettile nella zona posteriore del fianco sinistro: la penetrazione ha causato l'esplosione del carburante e delle munizioni di scorta che ha divelto la torretta proiettandola verso l'alto. Se il colpo fosse stato inferto dal razzo di un Typhoon, paragonabile come potenza di fuoco ad un proiettile navale, tutta la sezione posteriore del carro sarebbe stata distrutta come invece non \u00e8 stato. Inoltre dalle foto si rileva che il colpo distruttivo non sia arrivato dall'alto come dovrebbe essere nel caso di attacco aereo.\nIl mistero sembra essere stato risolto con l'attribuzione della distruzione ad una unit\u00e0 corazzata canadese di Sherbrookes appostata su fianco in posizione perfettamente protetta alla vista da un muro di una fattoria a soli 150 m dal Tiger di Wittmann.\n\u00c8 considerato una leggenda in Germania ed \u00e8 talvolta conosciuto come il \"Barone Nero\", chiaro riferimento al Barone Rosso Manfred von Richtofen.\n\u00c8 stato sepolto in Francia nel cimitero militare tedesco di La Cambe."}
{"id": "125237", "revid": "78273", "url": "https://it.wikipedia.org/wiki?curid=125237", "title": "Rhythm'n'blues", "text": ""}
{"id": "125238", "revid": "1718925", "url": "https://it.wikipedia.org/wiki?curid=125238", "title": "Titoli di studio in Italia", "text": "I titoli di studio in Italia sono suddivisi a seconda del ciclo d'istruzione a cui appartengono.\nEducazione d'infanzia.\nI Servizi sociali a carattere educativi non rientrano propriamente nel ciclo di istruzione primaria, ma partecipano, per continuit\u00e0 educativa, alla realizzazione degli obiettivi di istruzione nell'infanzia:\nScuola dell'infanzia.\nLa Scuola dell'infanzia \u00e8, in Italia, il primo segmento del percorso di istruzione. \u00c8 aperta a tutti i bambini italiani e stranieri, che abbiano un'et\u00e0 compresa fra i tre e i cinque anni compiuti entro il 31 dicembre, ha durata triennale e non \u00e8 obbligatoria.\nQuesta scuola concorre allo sviluppo affettivo, psicomotorio, cognitivo, morale, religioso e sociale dei bambini promuovendone le potenzialit\u00e0 di relazione, autonomia, creativit\u00e0, apprendimento, e ad assicurare un\u2019effettiva eguaglianza delle opportunit\u00e0 educative. Nel rispetto della primaria responsabilit\u00e0 educativa dei genitori, la scuola dell\u2019infanzia contribuisce alla formazione integrale dei bambini e, nella sua autonomia e unitariet\u00e0 didattica e pedagogica, realizza la continuit\u00e0 educativa con la scuola primaria.\nScuola primaria.\nPer bambini dai 6 ai 11 anni gestita dal dirigente scolastico e dagli insegnanti con Laurea Magistrale a Ciclo Unico di 5 anni, LM 85 BIS in Scienze della Formazione Primaria o da diplomati magistrali.\nScuola secondaria di 1\u00ba grado.\nPer ragazzi dagli 11 ai 14 anni, gestita dal dirigente scolastico e dagli insegnanti con laurea magistrale.\nIl triennio si conclude con un esame di Stato che permette di conseguire il diploma conclusivo del primo ciclo d'istruzione (\"licenza media\"), necessario per l'iscrizione alla Scuola secondaria di secondo grado.\nScuola secondaria di 2\u00ba grado.\nSecondo l'attuale legislazione, sono presenti tre macrotipologie di diploma:\nDiploma di istruzione liceale.\nIl diploma di istruzione liceale si articola in diversi indirizzi a seconda del tipo di liceo: \nIstruzione superiore.\nUniversit\u00e0.\nIl seguente Quadro dei Titoli Italiani dell'Istruzione superiore \u00e8 quello attualmente in vigore, a seguito della riforma degli ordinamenti didattici del 1999, e ulteriormente affinata, per quanto riguarda la definizione dei cicli e delle classi dei corsi di studio, nel 2004:\nAlta formazione artistica, musicale e coreutica.\nIl \"diploma universitario\", dalla durata media di tre anni, \u00e8 stato poi sostituito dalla laurea triennale, dalla stessa durata. Il \"diploma di laurea\", dalla durata minima di 4 anni e massima di 6, a seconda degli indirizzi, rappresentava il secondo grado universitario e per accedervi era necessario semplicemente un diploma di scuola superiore. Il corso di laurea era prettamente professionale e molto simile all'attuale laurea magistrale a ciclo unico. Sono attualmente equiparati alle nuove lauree magistrali ai fini della partecipazione ai concorsi pubblici.\nLa laurea \u00e8 il titolo che l'universit\u00e0 italiana rilascia al termine del primo ciclo previsto dalla convenzione del processo di Bologna e si consegue di norma in tre anni accademici. In realt\u00e0, come sancito , il concetto di durata normale \u00e8 innovativo rispetto a quello di durata legale, poich\u00e9 fa riferimento al tempo impiegato di norma dallo studente a tempo pieno medio: in ogni caso, \u00e8 l'ottenimento dei 180 Crediti Formativi Universitari previsti dal piano di studi l'unico metro in base al quale dev'essere conferito il titolo. \nDurante il corso di laurea lo studente ha una rosa di insegnamenti e, ove previsti, laboratori a frequenza obbligatoria e tirocini formativi e di orientamento. Al fine di essere promosso nello specifico insegnamento lo studente deve sostenere un esame finale (che pu\u00f2 essere condotto oralmente con il docente e/o per iscritto) o aver sostenuto con successo, ove previste, prove intermedie che suddividono l'esame nel tentativo di spingere gli studenti a studiare durante l'anno e maturare effettivamente le ore di impegno previsto anche a casa quantificate dai crediti.\nStoria.\nIn base al Decreto interministeriale 5 maggio 2004, pubblicato nella Gazzetta Ufficiale 21 agosto 2004 n.196, i diplomi di laurea pre-riforma 1999 sono equiparati alle nuove lauree specialistiche (ora magistrali) ai fini della partecipazione ai concorsi pubblici.\nAll'estero, lo Stato Italiano non \u00e8 riuscito a difendere il valore delle lauree italiane vecchio ordinamento, che se di nominali 4 anni vengono riconosciute come equivalenti ad un BA di 180 ECTS (con alcune decine di crediti del quarto anno accantonati, anche se spendibili per ulteriori studi).\nTra i paesi che riconoscono automaticamente il livello di MA alle lauree quadriennali italiane troviamo, per esempio, la Finlandia (anche se a soli fini lavorativi e non accademici).\nIl primo marzo 2007 \u00e8 stata presentata una interrogazione parlamentare, a cura dell'on. Arnold Cassola (Verdi), che invita il Governo italiano a riesaminare la questione, chiedendo - tra le altre cose - se le autorit\u00e0 italiane abbiano fatto e stiano facendo tutto il possibile per salvaguardare il valore delle lauree italiane \"vecchio ordinamento\" all'estero.. Caduto il governo nel 2008, l'interpellanza \u00e8 stata ripresentata il 2 novembre 2010 dall'on. Claudio Micheloni (PD), ma senza produrre alcun risultato (risulta ufficialmente, da allora, \"in corso di discussione\".. Nel 2009 la questione \u00e8 approdata anche alla Commissione europea di Bruxelles, dando al problema una risonanza europea. La Commissione ha per\u00f2 dichiarato che \"la materia rimane di esclusiva pertinenza degli stati membri\"..\nLa riforma.\nLa riforma universitaria varata in applicazione della legge 127/1997 ha modificato radicalmente il significato di questo titolo accademico, allineando il sistema universitario italiano a quello del resto dell'Unione europea e negli Stati Uniti d'America, prevedendo un gradino intermedio nell'alta formazione dei cittadini.\nFra le ragioni: l'anzianit\u00e0 elevata dei neolaureati italiani rispetto alla media europea (28-30 anni contro 20-21), il problema di promuovere la formazione interna nelle aziende a tale et\u00e0, il fallimento di molte carriere scolastiche con un'elevata percentuale di rinunce agli studi nei primi anni.\nL'introduzione dell'autonomia universitaria ha favorito un'ampia diversificazione dell'offerta formativa. L'introduzione interna del sistema dei crediti, prima utilizzato solo per gli scambi internazionali, semplifica il riconoscimento degli studi svolti in universit\u00e0 straniere, autonomamente o tramite gli stessi programmi di scambio (Socrates azione Erasmus, Alpha, Tempus, OverSeas etc.).\nLa diversificazione dei titoli di studio rilasciati dalle universit\u00e0 (due livelli di laurea e tre tipologie di corsi post-lauream) consente agli studenti di diversificare e personalizzare il proprio percorso formativo.\nLa laurea d\u00e0 accesso ai corsi di master di I livello e ai corsi di Laurea magistrale. I criteri di accesso ai corsi di laurea magistrale sono definiti dagli organi collegiali competenti delle singole universit\u00e0. I regolamenti della maggior parte di questi corsi consentono in linea teorica l'accesso ai possessori di qualsiasi laurea, ma escludono di fatto i possessori di lauree di \u00e0mbiti disciplinari differenti in quanto fissano un ammontare massimo in crediti del debito formativo da calcolare all'accesso.\nEquipollenza.\nL\u2019equipollenza dei titoli di studio esteri, scolastici o accademici, \u00e8 l'esito della procedura mediante la quale l'autorit\u00e0 competente determina l'equivalenza, a tutti gli effetti giuridici, di un titolo di studio conseguito all'estero con un determinato titolo presente nell'ordinamento italiano.\nProcedure di equipollenza.\nLe procedure di equipollenza prevedono generalmente una valutazione completa del titolo estero ed una comparazione del percorso di studi svolto con il corrispondente percorso di studi italiano.\nLe autorit\u00e0 competenti sono:\nIn generale, la documentazione da produrre comprende:\nPer quanto riguarda i titoli pre-universitari ed i dottorati, l'equipollenza pu\u00f2 essere richiesta solo dai cittadini italiani o comunitari.\nRicevuta l'istanza, l'autorit\u00e0 competente pu\u00f2 decidere di riconoscere in toto o solo in parte il curricolo degli studi svolti, disponendo, se ritenuto opportuno, eventuali esami integrativi. In generale \u00e8 comunque richiesta una prova di competenza della lingua italiana.\nEquipollenza ai soli fini concorsuali.\nI cittadini comunitari in possesso di Titoli conseguiti all'estero che intendono partecipare ai concorsi pubblici, possono richiedere che i titoli siano dichiarati \"equipollenti ai fini concorsuali\" ad un determinato Titolo di studio italiano, senza la necessit\u00e0 di ottenere l'equipollenza accademica o scolastica.\nSi tratta di una forma di equipollenza ridotta, valida solo ed esclusivamente per la partecipazione al concorso oggetto della richiesta.\nLa procedura di valutazione \u00e8 decisamente pi\u00f9 snella e prevede una valutazione generale del titolo estero e non una analisi dettagliata del percorso di studio. L'iter si conclude nell'arco di un mese o poco pi\u00f9.\nPossono essere valutati sia i titoli di scuola media superiore che i titoli universitari, a seconda del titolo di accesso previsto dal bando di concorso a cui si intende partecipare. Ad esempio, se il bando di concorso prevede un diploma di istruzione tecnica, \u00e8 possibile richiedere la valutazione di titoli di scuola media superiore conseguiti all'estero assimilabili al titolo italiano richiesto.\nL'autorit\u00e0 competente \u00e8 la Presidenza del Consiglio, Dipartimento per la funzione pubblica, in accordo con il Ministero dell'Istruzione, Universit\u00e0 e Ricerca.\nL'equipollenza viene attestata mediante decreto della presidenza del Consiglio dei ministri (d.p.c.m.) ed ha valore esclusivamente per il bando di concorso per cui \u00e8 stata rilasciata, non pu\u00f2 quindi essere utilizzata in contesti diversi (ad esempio non permette l'iscrizione ad albi professionali).\nRiconoscimento professionale.\nIn alternativa all'equipollenza accademica o scolastica, e limitatamente al loro utilizzo quali titoli di abilitazione alle professioni regolamentate, i titoli di studio esteri possono altres\u00ec essere riconosciuti ai fini professionali. Questo tipo di riconoscimento non assimila il titolo estero ad un titolo dell'ordinamento italiano, ma lo dichiara titolo professionale abilitante all'esercizio della professione in Italia.\nTale procedura \u00e8 particolarmente indicata a coloro che sono in possesso di titoli conseguiti nell'Unione Europea ed intendono esercitare in Italia professioni regolamentate (es. avvocato, dottore agronomo, ingegnere, dottore commercialista, medico, infermiere, insegnante, ecc.). Per i cittadini comunitari in possesso di titoli comunitari \u00e8 sufficiente presentare al Ministero competente copia autocertificata del proprio titolo di studio, la relativa traduzione e la \"Dichiarazione di Conformit\u00e0 alla Direttiva 2005/36/CE\" rilasciata dall'Autorit\u00e0 dello Stato che ha rilasciato il titolo professionale.\nLa procedura \u00e8 espletata in un tempo massimo di 120 giorni e si conclude, in caso positivo, con la pubblicazione del decreto di riconoscimento nella Gazzetta Ufficiale. Il titolo cos\u00ec riconosciuto abilita alla professione e permette, se previsto, l'accesso all'albo professionale corrispondente. I Titoli riconosciuti abilitanti all'insegnamento permettono l'accesso alle graduatorie provinciali ad esaurimento per la classe di concorso riconosciuta.\nControversia riguardante il riconoscimento professionale degli insegnanti.\n\u00c8 stata presentata una formale denuncia alla Commissione europea (prot. CHAP(2009)00199) per quanto riguarda l'applicazione della direttiva 2005/36/CE da parte del Ministero dell'Istruzione per la professione di docente. Infatti il Ministero dell'Istruzione ha previsto che anche i docenti in possesso di qualifica professionale conseguita negli Stati dell'Unione Europea, e riconosciuta con provvedimento formale del Ministero stesso, possano accedere alla III fascia delle graduatorie ad esaurimento e alla II fascia delle graduatorie di istituto, in osservanza del dettato comunitario.\nTuttavia, in contrasto con il dettato della citata direttiva che prevede (art. 4) che \"\u201cIl riconoscimento delle qualifiche professionali da parte dello Stato membro ospitante permette al beneficiario di accedere in tale Stato membro alla stessa professione per la quale \u00e8 qualificato nello Stato membro d'origine e di esercitarla alle stesse condizioni dei cittadini dello Stato membro ospitante.\u201d\", il trattamento destinato ai docenti in possesso di qualifica professionale conseguita in Europa differisce da quello riservato agli abilitati in Italia poich\u00e9 solo a questi ultimi \u00e8 applicato un bonus di trenta punti in graduatoria che non viene applicato agli aspiranti in possesso della qualifica professionale conseguita in un altro Stato membro e riconosciuta dal MIUR.\nIn data 30 ottobre 2010 la Commissione Europea ha avviato una procedura di infrazione nei confronti dell'Italia (procedura n. 4038 del 2010) per non corretto recepimento della Direttiva 2005/36/CE relativa al riconoscimento delle qualifiche professionali. Discriminazione in graduatoria fra i titoli conseguiti in Italia e titoli conseguiti in altri Stati membri. Attualmente la procedura \u00e8 nella fase di messa in mora ai sensi dell'Art. 258 TFUE (ex art. 226 TCE)."}
{"id": "125244", "revid": "39884", "url": "https://it.wikipedia.org/wiki?curid=125244", "title": "Giustiniano di Limoges", "text": "Giustiniano (III secolo), \u00e8 commemorato come santo dalla Chiesa cattolica.\nAgiografia.\nDi Giustiniano parla solo un'appendice al \"Codex Hagiographicus latinus\" N. 2540 conservato nella Biblioteca Nazionale di Parigi. La storia di Giustiniano rimane per\u00f2 ancora avvolta dalla leggenda.\nI suoi genitori, Aniano e Giusta, erano pagani e non avevano figli. Marziale, vescovo di Limoges, li convert\u00ec, li battezz\u00f2 e promise loro un discendente. Quando nacque Giustiniano, essi si recarono a portarne la notizia al vescovo. Per la strada di Angoul\u00eame, sulla Charente, il bambino venne al mondo; fu portato da Marziale e da lui battezzato; mor\u00ec durante il viaggio di ritorno, nel luogo stesso della sua nascita, all'et\u00e0 di quattro giorni. \nCulto.\nI miracoli che la leggenda vuole derivanti dalla sua intercessione, gli valsero la venerazione dei religiosi. La festa liturgica si celebra a Limoges il 16 luglio."}
{"id": "125245", "revid": "1226", "url": "https://it.wikipedia.org/wiki?curid=125245", "title": "I nove miliardi di nomi di Dio", "text": "I nove miliardi di nomi di Dio (\"The Nine Billion Names of God\") \u00e8 un racconto di fantascienza di Arthur C. Clarke pubblicato nel 1953, vincitore del premio Hugo per il miglior racconto breve. Il racconto d\u00e0 il titolo a un'antologia di Clarke pubblicata a New York dalla Harcourt, Brace &amp; World nel 1967.\nIl racconto \u00e8 stato pubblicato in italiano per la prima volta nel 1954 col titolo Operazione Shangri-La.\nTrama.\nUna societ\u00e0 americana produttrice di elaboratori elettronici riceve una strana richiesta di noleggio di una loro macchina da parte di un monastero tibetano.\nI monaci sono impegnati in un particolare progetto: compilare una lista di tutti i nomi di Dio. Secondo la filosofia dei monaci, infatti, lo scopo dell'umanit\u00e0 sarebbe quello di trovare tutti i possibili nomi di Dio, che sarebbero composti da non pi\u00f9 di nove lettere di un alfabeto di loro invenzione. \nPer trovare tali nomi, da trecento anni essi stanno compilando una lista di tutte le permutazioni di queste nove lettere. Le combinazioni sono circa nove miliardi e i monaci hanno stimato che per completare il lavoro da loro intrapreso occorrerebbero altri quindicimila anni; hanno pertanto deciso di ricorrere ad un computer che possa terminare il progetto nell'arco di cento giorni.\nLa ditta accetta di inviare al monastero un elaboratore e un paio di tecnici, Chuck e George, per tutta la durata del lavoro. Giunti a pochi giorni dalla fine del lavoro, George scopre che, secondo la filosofia dei monaci, appena la compilazione della lista dei nomi di Dio sar\u00e0 completa, l'umanit\u00e0 avr\u00e0 esaurito il suo compito e pertanto finir\u00e0 il mondo.\nOvviamente i due americani non credono a questa storia, tuttavia sono preoccupati per il fatto che quando la macchina terminer\u00e0 l'elaborazione e non sar\u00e0 successo nulla, i monaci possano prendersela con loro. Per precauzione organizzano le cose in modo da partire dal monastero con alcune ore di anticipo in modo da essere presumibilmente gi\u00e0 in viaggio al momento dell'ultima \"stampata\".\nCos\u00ec, quando la macchina sforna l'ultimo dei nomi, George e Chuck stanno gi\u00e0 scendendo nel cuore della notte a cavallo verso il fondovalle, dove li aspetta l'aereo per riportarli in America.\nMa ad un certo momento Chuck invita George a guardare in cielo; questi alza lo sguardo a sua volta e vede che le stelle ad una ad una si stanno, senza fare troppo chiasso, spegnendo.\nInfluenza culturale.\nIl racconto \u00e8 integralmente riportato al terzo paragrafo del quarto capitolo della prima parte del ponderoso saggio di Louis Pauwels e Jacques Bergier \"Il mattino dei maghi\" considerato l'iniziatore del filone del realismo magico (Gallimard, 1960; Mondadori, 1963)."}
{"id": "125246", "revid": "1714743", "url": "https://it.wikipedia.org/wiki?curid=125246", "title": "Adelaide di Susa", "text": "Il suo matrimonio con Oddone di Savoia consent\u00ec ai Savoia, una stirpe transalpina, di affacciarsi in Piemonte e subentrare poi, in parte, agli Arduinici in Piemonte.\nOrigine.\nAppartenente alla famiglia degli Arduinici, Adelaide, secondo lo storico Samuel Guichenon, nel suo \"Histoire g\u00e9n\u00e9alogique de la royale maison de Savoie\" era figlia del margravio di Torino e Susa, Olderico Manfredi II e della contessa Berta degli Obertenghi, che secondo lo storico Ludovico Antonio Muratori era figlia di Oberto II, margravio di Milano, di Tortona e di Genova.Olderico Manfredi II era figlio del margravio di Torino e Susa, Olderico Manfredi I e di Prangarda di Canossa, nonch\u00e9 nipote di Arduino il Glabro, il primo signore della Marca di Torino.\nBiografia.\nLegami familiari e matrimoni.\nAdelaide secondo l'Annalista Saxo aveva un fratello detto conte di monte Bardone, che prima del 1034 premor\u00ec al padre, e due sorelle minori, Berta, moglie di Teutone del Monferrato, e Immilla (o Ermengarda), sposata prima col duca di Svevia, Ottone III e poi col Margravio di Mei\u00dfen, Egberto I. Il marchese divise tra le sue figlie i suoi possedimenti, la maggior parte dei quali and\u00f2 ad Adelaide, ma dopo la sua morte il Piemonte meridionale (Saluzzo, Boves, Ceva, ecc.) pass\u00f2 al figlio di sua sorella Berta, Bonifacio del Vasto.\nNel 1037, come conferma Samuel Guichenon, Adelaide and\u00f2 sposa ad Ermanno duca di Svevia (1014 \u2013 1038), che, secondo il \"Chronicon Ottonis Frisingensis\", era il secondo figlio di Gisella di Svevia ed Ernesto I duca di Svevia e figliastro dell'imperatore Corrado II il Salico, terzo marito di Gisella; il matrimonio viene confermato indirettamente anche dal \"Herimanni Augiensis Chronicon\" (Hermannus quoque dux Alamanni\u00e6 marcham soceri sui Maginfredi in Italia ab imperatore accepit).Il documento n\u00b0 CXVII del \"Regesta comitum Sabaudiae\" documenta una donazione di Adelaide ed Ermanno (\"Adaleida f. quondam Maginfredi marchionis et coniux Ermanni ducis et marchionis\"), datato 4 luglio 1038.Ermanno, secondo il documento n\u00b0 CXV del \"Regesta comitum Sabaudiae\", mor\u00ec di peste il 28 luglio del 1038, combattendo nel napoletano; la morte di Ermanno (\"Herimannnus dux obiit\") \u00e8 riportata anche negli \"Annales Necrologici Fuldense\", nell'anno 1038.\nDopo essere rimasta vedova, Adelaide, nel 1042, come ci viene confermato da una donazione a S. Antonino (\"Henricus marchio filius quondam Wilielmi similiter marchioni et Adalena comitissa jugales\"), riporta da \"Il conte Umberto I (Biancamano) e il re Ardoino: ricerche e documenti\", si spos\u00f2 in seconde marchese del Monferrato, Enrico, figlio del marchese del Monferrato, Guglielmo III, come ci viene confermato dal documento n\u00ba 1 de \"Le carte della prevostura d'Oulx raccolte e riordinate cronologicamente fino al 1300\" (\"Heynricus marchio filius quondam Uuilielmi similique marchioni\"), e della moglie Waza.Adalgisa e Enrico dopo le loro nozze fecero diverse donazioni:\nnel 1042 alla chiesa di Torino\nnel 1043 al monastero di S. Antonino\nnel 1043 all'Abbazia di Santa Maria di Cavour\nnel 1043 ancora al monastero di S. Antonino, come da documento n\u00b0 LXXIX del \"Diplomatique de Bourgogne\"\nnel 1044 alla chiesa di Pinerolo, come da documento n I de \"Il gruppo dei diplomi Adelaidini in favore dell\u00b4abbazia di Pinerolo\" (non consultato).Enrico mor\u00ec tra il 1044 ed il 1045.\nDopo essere rimasta vedova per la seconda volta, Adelaide, nel 1046, come ci conferma Samuel Guichenon, spos\u00f2 il futuro conte di Moriana e conte d'Aosta, Oddone, il figlio quartogenito del Conte di Moriana e del Chiablese, Umberto I Biancamano e di Ancilia od Ancilla d'Aosta, come ci viene confermato dal documento n\u00b0 XXVII de \"Il conte Umberto I (Biancamano) e il re Ardoino: ricerche e documenti\"; il matrimonio viene confermato anche dall'Annalista Saxo, quando parla della figlia Berta (\"Berta, filiam Ottonis marchionis de Italia et Adheleidis\").Alla morte del suocero, Umberto, tra il 1047 ed il 1048, suo cognato Amedeo, il primogenito, gli succedette in tutti i suoi titoli.Dopo la morte del cognato, Amedeo, avvenuta dopo il 12 dicembre 1051, inumato, secondo Samuel Guichenon, nella cattedrale di San Giovanni di Moriana, siccome il figlio primogenito, Umberto, gli era premorto ed il secondogenito, Aimone era un ecclesiastico (forse, anche lui premorto al padre) i suoi titoli passarono a Oddone, il marito di Adelaide.Secondo il documento n\u00b0 VII de \"Le carte della prevostura d'Oulx raccolte e riordinate cronologicamente fino al 1300\", datato 1057, Adelaide ed il marito Oddone, assieme ai figli Pietro, Amedeo e le figlie (\"Oddo et uxor mea Adalaicis et filii mei Petrus Admedeus et filie mee\"), fecero una donazione alla chiesa di Oulx.\nIl suo terzo marito, Oddone di Savoia, mor\u00ec giovane, probabilmente nel 1057, secondo il \"Regesta comitum Sabaudiae\", a Torino il 19 gennaio (\"XIV Kal Feb depositio Dnis Oddonis Marchionis\") (invece, secondo lo storico C. W. Previt\u00e9-Orton, nel suo \"The early history of the house of Savoy (1000-1233)\", il 21 maggio 1060), e lasci\u00f2 tutti i figli pressoch\u00e9 bambini affidati alla reggenza della moglie poco pi\u00f9 che quarantenne; tutt'oggi la salma di Oddone riposa nella Cattedrale di San Giovanni Battista a Torino. Adelaide, oltre che al marito, sopravvisse anche ai figli e mantenne di fatto il potere, reggente prima per i figli, Pietro e Amedeo, poi per il nipote, Umberto, fino alla morte, avvenuta nel 1091, 31 anni dopo quella del marito. Ricca e potente, aveva anche una grande attitudine a governare.\nIl documento n\u00ba 16 del \"Peter der Zweite, Graf von Savoyen, Markgraf in Italien\" ci documenta che nel 1064 Adelaide conduceva il governo assieme al figlio, Pietro, infatti il documento viene firmato dal figlio e dalla madre (\"Dominus Petrus Marchio filius quond. bon\u00e6 memori\u00e6 Oddonis marchionis simul cum domina Adheleida comitissa matre sua\").\nTra i 1079 ed il 1083, Adelaide fa tre donazioni, riportate dal \"Peter der Zweite, Graf von Savoyen, Markgraf in Italien\", pi\u00f9 una quarta riportata nel Codice Diplomatico del monastero di San Colombano (a cura di Cipolla e Buzzi), Roma 1918, I, p. 418, doc. CXXXI.\nTra i 1089 ed il 1090, Adelaide sigla tre documenti del \"Regesta comitum Sabaudiae\".\nSempre il \"Regesta comitum Sabaudiae\" riporta che nel 1091, lo stesso anno della morte della contessa Adelaide, nel mese di marzo, la citt\u00e0 di Asti faceva parte del suo dominioAnche l'imperatore Enrico IV riconobbe ad Adelaide il possesso di Asti (\"comitatum [Astensi] habuit et tenuit Adheledis comitissa\").\nLa morte di Adelaide \u00e8 riportata dal \"Necrologium Scafhusenses, Bernoldi Chronicon Introduction\" il 19 dicembre 1091 (\"14 Kal Jan Adelheida Taurinensis comitissa obiit - 1091\")Ancora il \"Regesta comitum Sabaudiae\" riporta la morte di Adelaide nel dicembre del 1091, con due diversi necrologi:il 25 dicembre (\"VIII Kal Jan ob com Adalasia comitissa\")il 19 dicembre (Adelaida Taurinensis comitissa, 14 Kal Januarii obiit).\nAzione politica.\nLa sua primogenita Berta aveva sposato l'imperatore Enrico IV, che, per\u00f2, tent\u00f2 di ripudiarla convocando a Magonza un concilio, in cui prevalse l'opposizione del delegato papale San Pier Damiani. Poco dopo, nel 1077, Enrico IV venne in Italia portando con s\u00e9 Berta per ottenere dal papa Gregorio VII la revoca della scomunica. Egli dovette passare per i domini di Adelaide, anche perch\u00e9 gli altri passi alpini erano impediti dai suoi nemici, e riusc\u00ec ad ottenere il supporto di Adelaide.\nNella biografia di G. Giovannini si riporta: \u00ab \"Adelaide, riabbracciando la figlia Berta e vedendola tanto deperita e con evidenti tracce di patimenti, giur\u00f2 odio eterno al genero infame. Non voleva neppure riconoscerlo come membro della sua famiglia, non voleva accoglierlo n\u00e9 aiutarlo. Eppure fin\u00ec col riconoscerlo, accoglierlo ed aiutarlo per intercessione della dolcissima Berta.\"\u00bb. E per intercessione della figlia, Adelaide si decise ad accompagnare Enrico IV dal papa a Canossa e con lei anche il fratello di Berta, Amedeo II di Savoia. \u00ab\"L'imperatore dovette a questa energica donna, alla sua fermezza e al suo prestigio, pi\u00f9 che alla stessa contessa\" Matilde di Toscana\", i patti, che riusc\u00ec a strappare a\" Papa Gregorio VII. \u00bb\nIl perdono papale ottenuto al prezzo di una tremenda umiliazione gener\u00f2 un noto modo di dire (\"Andare a Canossa\").\nAdelaide, mentre obbediva ed onorava il Pontefice, non s'inimic\u00f2 l'imperatore perch\u00e9 seppe districarsi tra le due distinte autorit\u00e0, l'una spirituale, l'altra temporale.Per la sua mediazione tra il papato e l'impero, Enrico don\u00f2 ad Adelaide le terre del Bugey e, insieme a sua moglie Berta, torn\u00f2 in Germania. L'umiliazione di Canossa fu il primo grande atto politico internazionale a cui la Casa Savoia abbia partecipato.\nA seguito della seconda scomunica di Enrico IV e della sua deposizione, mai revocata, Adelaide si trov\u00f2 a dover essere mediatrice anche nella contesa tra Enrico IV e Rodolfo duca di Svevia, entrambi suoi generi (Rodolfo aveva sposato sua figlia Adelaide) ed entrambi pretendenti al trono.\nIl 19 dicembre del 1091 Adelaide di Susa mor\u00ec e fu sepolta nella chiesa parrocchiale di Canischio (da \"canisculum\"), piccolo villaggio sopra Cuorgn\u00e8, nella Valle dell'Orco, dove ella si era ritirata negli ultimi tempi. Quantunque assai anziana, aveva conservato sempre lucida la mente.\nPopolarit\u00e0 ed opere.\nNipote di Arduino il Glabro, aveva visto da vicino guerre e stragi ed aveva anche indossato armi e corazza. Fond\u00f2 chiostri e monasteri, come ad esempio quello di Santa Maria Assunta ad Abbadia Alpina, beneficiato nel 1064.\nAdelaide, che fu stimata dai suoi sudditi e temuta dai suoi avversari, aveva esercitato il potere con notevole abilit\u00e0. Cos\u00ec divenne l'idolo del popolo, che la chiamava \"la marchesa delle Alpi Cozie\".\nPer la sua saggezza civile fu paragonata a Debora, giudice e guida militare del popolo d'Israele, ed il dotto San Pier Damiani le scrisse: \u00ab\"Tu, senza l'aiuto di un re, sostieni il peso del regno, ed a te ricorrono quelli che alle loro decisioni desiderano aggiungere il peso di una sentenza legale. Dio onnipotente benedica te ed i tuoi figlioli d'indole regia\"\u00bb.\nUnica perdita, nel corso della sua assennata gestione, fu quella dell'alta val di Susa, di cui si impadron\u00ec il conte di Albon, marito di sua cognata Adelaide di Savoia.\nMatrimoni e discendenza.\nA Ermanno IV di Svevia, Adelaide avrebbe dato:\nLa nascita di figli da questo matrimonio, affermata da una tarda fonte austriaca, viene confutata da molti storici, anche perch\u00e9 durante il loro brevissimo matrimonio il marito fu quasi sempre coinvolto in campagne militari. La questione \u00e8 complicata dalla mancanza di una data certa sia per la nascita sia per il primo matrimonio di Adelaide. Altre fonti citano una sola figlia:\nA Enrico del Monferrato non diede figli.\nA Oddone di Savoia diede cinque figli:\nFortuna della sua figura presso i posteri.\nNella seconda met\u00e0 dell'XI secolo le due principali marche italiane furono rette da due donne, Adelaide, appunto, e Matilde di Canossa, cugine fra loro. Mentre l'istituto stesso delle \"marche\" stava ormai scomparendo, dando luogo ai marchesati, il ricordo di queste due potenti figure femminili si perpetu\u00f2 nei secoli. Nel caso di Adelaide la fortuna della sua figura, e forse la sua agiografia, fu anche stimolata dall'essere un'antenata della dinastia dei Savoia e soprattutto dall'essere la causa che port\u00f2 i Savoia in Italia. Adelaide venne considerata anche un modello di vita religiosa, tanto da essere chiamata \"beata Adelaide\" in alcune cronache benedettine. Il suo culto, per\u00f2, non fu mai riconosciuto dalla Chiesa.\nIn una nicchia nella cattedrale di San Giusto a Susa, vi \u00e8 una statua cinquecentesca di legno di noce, verniciata a bronzo, che la rappresenta genuflessa in atto di preghiera ed al sommo della nicchia si legge: \u00abQuesta \u00e8 Adelaide, cui l'istessa Roma Cole, e primo d'Ausonia onor la noma\u00bb. Secondo alcuni studiosi, per\u00f2, potrebbe trattarsi di un'antica statua della Maddalena, reinterpretata da un erudito ottocentesco filo-sabaudo.\nAnche recentemente il fascino della sua figura ha ispirato la composizione di un romanzo."}
{"id": "125247", "revid": "599013", "url": "https://it.wikipedia.org/wiki?curid=125247", "title": "Guant\u00e1namo", "text": ""}
{"id": "125249", "revid": "287204", "url": "https://it.wikipedia.org/wiki?curid=125249", "title": "L'impero di Azad", "text": "L'impero di Azad (\"The Player of Games\" - letteralmente \"Il giocatore\") \u00e8 un romanzo di fantascienza di Iain M. Banks del 1988. \u00c8 stato il secondo capitolo dedicato alla sua societ\u00e0 utopistica della Cultura e viene considerato il libro pi\u00f9 immediatamente accessibile dell'intero ciclo, fungendo meglio da introduzione rispetto al primo libro, \"Pensa a Fleba\".\nTrama.\nChiark Gavant-sha Gernow Morat Gurgi Dam Hazeze, meglio noto come Gurgeh, \u00e8 un tipico cittadino della Cultura e, come ogni membro di questa societ\u00e0 edonistica e progredita, trascorre tutto il suo tempo alla ricerca di nuovi svaghi. Gurgeh non \u00e8 per\u00f2 un cittadino qualsiasi, \u00e8 considerato infatti il pi\u00f9 grande campione di giochi della Cultura, esperto imbattibile di ogni gioco conosciuto e capace di padroneggiare in breve tempo qualsiasi nuovo gioco, non importa quanto complesso, e battere qualsiasi avversario. Per questa sua capacit\u00e0 viene reclutato contro la sua volont\u00e0 dalla \"sezione Contatto\" della Cultura per partecipare ad un'importante missione presso una civilt\u00e0 aliena.\nL\"'Impero di Azad\" \u00e8 una civilt\u00e0 recentemente scoperta dalla Cultura che abbraccia un volume di numerosi sistemi stellari. La sua caratteristica pi\u00f9 evidente \u00e8 la passione degli abitanti per il \"gioco di Azad\", una sorta di gioco da tavolo su vasta scala, la cui importanza \u00e8 testimoniata dal fatto che l'impero stesso prende addirittura il suo nome da esso. Tale importanza deriva dal fatto che, per gli abitanti, Azad non \u00e8 un semplice gioco. Essi infatti credono che la sua incredibile complessit\u00e0 sia allo stesso livello della realt\u00e0 stessa, quindi il gioco viene usato come strumento di selezione per ogni carica pubblica dell'impero, maggiore \u00e8 l'abilit\u00e0 del giocatore, maggiore \u00e8 la carica a cui pu\u00f2 aspirare. Persino la carica d'imperatore \u00e8 assegnata al pi\u00f9 abile giocatore dell'impero.\nL'impero di Azad, pur essendo una civilt\u00e0 interstellare e quindi tecnologicamente avanzata, \u00e8 decisamente arretrata dal punto di vista sociale. Le rigide divisioni sociali e le differenze fra i sessi (gli abitanti di Azad ne hanno tre: maschi, femmine e apici) hanno prodotto una societ\u00e0 profondamente ingiusta. Inoltre una generale scarsa considerazione per il valore della vita e per i diritti dell'individuo portano spesso a casi di efferata violenza che a volte assumono, specialmente per le classi superiori, i connotati di un vero e proprio divertimento.\nUna delle funzioni principali della sezione Contatto della Cultura \u00e8 quella di intervenire nello sviluppo di civilt\u00e0 pi\u00f9 arretrate allo scopo di aiutarne lo sviluppo e indirizzarlo verso i principi di equit\u00e0 e benessere che stanno alla base della Cultura stessa. Tali interventi sono spesso operazioni segrete, svolte all'insaputa dei diretti interessati e possono assumere diverse forme. Nel caso di Azad la modalit\u00e0 d'intervento scelto consiste nel destabilizzare l'impero tramite il suo elemento di coesione: il gioco. A questo scopo viene chiesto al governo di Azad di far partecipare al principale torneo della capitale un cittadino della Cultura come semplice ospite, tuttavia il Contatto invia Gurgeh, il pi\u00f9 grande campione di giochi della Cultura. Questi, da prima riluttante e ignaro del vero scopo della missione, comincia ben presto a vincere gara su gara fra lo sconcerto dei governanti locali. Fra una partita e l'altra trova inoltre il tempo di esplorare la cultura di Azad e, con la guida occulta del Contatto, viene a conoscenza del suo lato peggiore. I continui shock di tali scoperte sconvolgono la coscienza di Gurgeh, abituata alla societ\u00e0 illuminata della Cultura e lo portano a concentrarsi sul gioco con tutte le sue capacit\u00e0 fino a giungere alla partita finale con l'imperatore in persona, partita da cui dipende la successione dell'impero. L'esito disastroso della partita getter\u00e0 nel caos pi\u00f9 totale l'istituzione imperiale aprendo la strada ad un pi\u00f9 diretto intervento del Contatto.\nPer quanto la sua missione si riveli un successo per\u00f2, l'esperienza vissuta e la scoperta di essere stato per tutto il tempo solo una pedina lasceranno un segno indelebile nella mente di Gurgeh."}
{"id": "125250", "revid": "767487", "url": "https://it.wikipedia.org/wiki?curid=125250", "title": "Numero di Eulero (fisica)", "text": "Il numero di Eulero, solitamente simbolizzato come Eu, \u00e8 un numero adimensionale che mette in relazione la forza d'inerzia e la forza di pressione.\nDefinizione matematica.\n\u00c8 definito come:\nLa \"forza d'inerzia\" (\"F\") pu\u00f2 essere scritta, in base al secondo principio della dinamica, come prodotto tra massa e accelerazione, mentre la \"forza di pressione\" (\"P\") risulta essere il prodotto tra pressione e area:\nIl rapporto tra le due forze definisce il numero di Eulero:\nessendo:"}
{"id": "125252", "revid": "22475", "url": "https://it.wikipedia.org/wiki?curid=125252", "title": "La strada delle stelle", "text": "La strada delle stelle (\"The Mote in God's Eye\") \u00e8 un romanzo di fantascienza di Larry Niven e Jerry Pournelle del 1974.\n\u00c8 stato candidato ad entrambi i maggiori riconoscimenti della letteratura fantascientifica, il Premio Hugo e il Premio Nebula.\nTrama.\nNell'anno 3017 l'umanit\u00e0 si \u00e8 espansa in un vasto volume di spazio colonizzando innumerevoli pianeti grazie alla scoperta, poco dopo l'anno 2000, della propulsione Alderson che consente ad una nave di spostarsi istantaneamente attraverso lo spazio. La maggior parte dei pianeti colonizzati si trova sotto il dominio del \"Secondo Impero dell'Uomo\", tuttavia in molte parti ai confini dell'impero scoppiano focolai di rivolta. In questa situazione giunge inaspettata una sonda a vela solare di fabbricazione aliena proveniente da un sistema solare chiamato \"Mote\" all'interno dello spazio imperiale, ma mai esplorato per la sua lontananza da ogni punto Alderson, i punti dello spazio nei quali \u00e8 possibile effettuare un balzo a velocit\u00e0 superiore a quella della luce.\nViene immediatamente organizzata una spedizione di esplorazione costituita da due navi della marina imperiale: l'incrociatore \"MacArthur\" al comando nel neopromosso capitano \"Roderick Harold\" e la nave da guerra \"Lenin\" al comando dell'ammiraglio \"Kutuzov\". La MacArthur trasporta oltre al suo equipaggio anche tutti gli scienziati facenti parte della spedizione e ha il compito di stabilire il primo contatto con gli alieni. La Lenin ha ordine di sorvegliare la situazione ed impedire che gli alieni apprendano la tecnologia militare dell'Impero, in particolare la propulsione Alderson e il campo Langston, una tecnologia di schermatura contro ogni tipo di energia.\nIl primo contatto si rivela molto semplice, gli alieni sono molto amichevoli e ansiosi di stabilire relazioni commerciali con gli umani e durante la permanenza sul sistema l'equipaggio della MacArthur scopre molte cose sui Moties.\nI Moties sono una specie divisa in molte caste, ciascuna biologicamente predisposta per un compito specifico: ci sono i Signori, i Mediatori, i Tecnici, ecc. Ogni casta \u00e8 in grado di svolgere un solo compito, ma in modo eccellente, in particolare i tecnici sono in grado di smontare e ricostruire qualsiasi congegno in brevissimo tempo e la tecnologia che producono \u00e8 per molti aspetti superiore a quella umana.\nAd un certo punto la missione viene interrotta da un grave incidente. Durante il primo contatto con gli alieni, l'equipaggio porta a bordo della MacArthur alcuni esemplari di una casta inferiore, appena degli animali privi d'intelligenza ma con un'istintiva abilit\u00e0 con ogni forma di tecnologia che i Moties usano come operai. Le piccole creature sfuggono al controllo e iniziano a moltiplicarsi rapidamente, nascondendosi agli umani e modificando sistemi della nave. Quando l'equipaggio si rende conto dell'entit\u00e0 dell'infestazione e cerca di sterminare le creature, esse reagiscono con armi di loro costruzione. Gli uomini, sopraffatti dal numero, sono costretti a rifugiarsi sulla Lenin e a distruggere la MacArthur, dopodich\u00e9 l'ammiraglio Kutuzov ordina il rientro immediato nello spazio imperiale. Prima della partenza per\u00f2 i Moties convincono l'ammiraglio a portare con s\u00e9 tre ambasciatori per instaurare relazioni diplomatiche con l'impero.\nTornati su Nuova Scozia, la capitale di settore pi\u00f9 vicina, i membri della spedizione iniziano ad approfondire i dati raccolti durante il viaggio e comincia a manifestarsi in loro il sospetto che gli alieni non siano stati del tutto sinceri e alla fine scopriranno il segreto che cercavano di nascondere. I Moties infatti sono una specie estremamente prolifica, soggetta a periodiche crisi di sovrappopolazione che vengono risolte con lo scoppio di terribili conflitti e il conseguente regresso della loro civilt\u00e0 alla barbarie in uno schema ciclico che non sono in grado di spezzare. Non si tratta quindi della specie pacifica che gli umani credevano, ma una specie bellicosa che comprende fra le sue varie caste specializzate una di terribili guerrieri. Il governo imperiale, allarmato da queste scoperte decide quindi di interrompere ogni contatto con gli alieni e imporre una quarantena al sistema di Mote per impedire ai suoi abitanti,gi\u00e0 in possesso della propulsione Alderson, ma non del campo Langston, del cui segreto cercano di impadronirsi durante la spedizione umana, di diffondersi incontrollatamente per la galassia.\nI Moties.\nI Moties sono una specie divisa in molte caste, ciascuna biologicamente predisposta per un compito specifico: ci sono i Signori, i Mediatori, i Tecnici, ecc. Ogni casta \u00e8 in grado di svolgere un solo compito, ma in modo eccellente, in particolare i tecnici sono in grado di smontare e ricostruire qualsiasi congegno in brevissimo tempo e la tecnologia che producono \u00e8 per molti aspetti superiore a quella umana."}
{"id": "125254", "revid": "123107883", "url": "https://it.wikipedia.org/wiki?curid=125254", "title": "La sentinella (racconto)", "text": "La sentinella (\"The Sentinel\") \u00e8 un racconto fantascientifico dello scrittore britannico Arthur C. Clarke, scritto nel 1948 e pubblicato per la prima volta nel 1951 (col titolo \"Sentinel of Eternity\").\nTra i primi racconti di Clarke, \u00e8 probabilmente il pi\u00f9 famoso soprattutto per essere stato l'embrione del romanzo \"\" e del (sviluppati contemporaneamente e usciti nel 1968); \u00e8 considerato uno dei testi che pi\u00f9 hanno ispirato il regista Stanley Kubrick nelle sue opere.\nStoria editoriale.\n\"La sentinella\" fu scritto nel 1948 per un concorso della BBC (in cui non vinse) e venne pubblicato per la prima volta sulla rivista \"Ten Story Fantasy\" nel numero di primavera 1951, col titolo \"Sentinel of Eternity\". Fu in seguito pubblicato all'interno delle antologie di racconti di Clarke \"Expedition to Earth\" (1953), \"The Nine Billion Names of God\" (1967) e \"The Lost Worlds of 2001\" (1972). Malgrado il mancato riconoscimento iniziale, il racconto ebbe una influenza determinante nella carriera di Clarke.\nIl racconto venne tradotto per la prima volta in italiano nel 1967, come parte del libro \"Odissea nello spazio\".\nTrama.\nNel 1996 (un anno del lontano futuro rispetto a quando fu scritto il racconto), l'umanit\u00e0 ha stabilito una presenza permanente sulla Luna e ne sta esplorando tutta la superficie. Durante una di queste missioni, all'interno del \"Mare Crisium\", alcuni esploratori notano uno strano scintillio in lontananza. Recatisi a controllare, scoprono che \u00e8 causato da una piramide di cristallo di natura chiaramente artificiale, protetta da uno scudo impenetrabile di energia.\nDopo circa vent'anni di inutili tentativi di accesso al misterioso manufatto, lo schermo viene finalmente infranto grazie a una esplosione nucleare, e la piramide si rivela essere frutto di una tecnologia avanzatissima; probabilmente si tratta un radiofaro lasciato sulla Luna da esploratori alieni milioni di anni prima, per segnalare loro se e quando sul pianeta sottostante, dove la vita era ancora agli albori, sarebbe nata una specie abbastanza evoluta da padroneggiare le due maggiori sfide che si presentano a una razza intelligente, il volo spaziale e l'energia atomica.\nSpezzato lo scudo, il segnale che la piramide inviava nel cosmo si \u00e8 interrotto: all'umanit\u00e0 non resta che scrutare il cielo in attesa dell'arrivo dei suoi costruttori, se ancora esistono, e tormentarsi nel dubbio se quella razza aliena, vecchia di milioni di anni e molto pi\u00f9 antica dell'umanit\u00e0, si presenter\u00e0 ai terrestri ancora \"infante\" e verr\u00e0 in pace oppure avr\u00e0 ben altre, bellicose intenzioni, in quanto \"i vecchi sono spesso insensatamente gelosi dei giovani\".\nEdizioni.\n\"(parziale)\""}
{"id": "125256", "revid": "287204", "url": "https://it.wikipedia.org/wiki?curid=125256", "title": "Topic", "text": "La parola inglese topic (significa \"discussione\", \"argomento\", \"oggetto\", \"tema\") \u00e8 ampiamente utilizzata anche in Italia nel gergo dei frequentatori di forum e chat su internet. Sta a esprimere il tema principale, l'argomento o discussione, attraverso il quale si vogliono ricevere/dare, contributi attraverso messaggi di altri frequentatori del forum o della chat.\nIl \"topic\" viene solitamente definito e indicato dal primo utente che stabilisce l'inizio dell'interazione: come nella scrittura di una lettera tradizionale o di una email \u00e8 necessario stabilire un oggetto, un'etichetta che sintetizzi in poche parole il contenuto del messaggio successivo, anche, se non soprattutto, nelle interazioni che coinvolgono pi\u00f9 persone (ed \u00e8 quindi il caso dei forum, dei \"newsgroup\", delle \"newsletter\" pi\u00f9 interattive). In pratica il \"topic\" \u00e8 sintetizzato nel titolo (o oggetto) dell'intervento di apertura (cio\u00e8 il primo del \"thread\").\nIl \"topic\" permette immediatamente al lettore di \"agganciarsi\" allo scambio e fornire il proprio contributo. La qualit\u00e0 dei \"thread\" richiede che il topic sia: sintetico, significativo, coerente con il tema che si espone e della sezione relativa, contenente \"key word\" efficaci (soprattutto per le ricerche mediante Google e simili).\nSpesso utilizzata \u00e8 la sigla \"OT\" cio\u00e8 \"off topic\" (in italiano \"fuori tema\") per etichettare un intervento come fuori argomento. L\"'off-topic\" \u00e8 tendenzialmente considerato \"sgradevole\" in quanto costringe il lettore a digressioni e alla conseguente perdita del filo del discorso (in gergo tecnico: \"thread\").\nCome scegliere il topic di un messaggio.\nLa scelta del topic di un forum (cos\u00ec come dell'oggetto di una mail) \u00e8 fondamentale: il topic permetter\u00e0 al lettore di individuare immediatamente il tema del contributo.\nIl \"topic\" deve essere:\nA seconda dello strumento usato e dalla \"netiquette\" adottata, pu\u00f2 essere utile l'uso di specifici indicatori relativi a categorie, gruppi e cos\u00ec via.\nAd esempio, nell'inserimento di un post di richiesta di informazioni sul significato del termine \"topic\", si potrebbe scrivere: \"[Richiesta] Cos'\u00e8 un \"topic\"?\"."}
{"id": "125257", "revid": "2519", "url": "https://it.wikipedia.org/wiki?curid=125257", "title": "Umberto Biancamano", "text": ""}
{"id": "125258", "revid": "1543377", "url": "https://it.wikipedia.org/wiki?curid=125258", "title": "Giovanni Acuto", "text": "Fu signore di Bagnacavallo, Bertinoro, Caraglio, Castrocaro Terme, Conselice, Cotignola, Faenza, Gazzuolo, Massa Lombarda, Montecchio Vesponi e Santarcangelo di Romagna.\nFu Filippo Villani, cronista fiorentino vissuto tra il 1325 e il 1407, ad apporre a John Hawkwood il soprannome italiano di Giovanni Acuto, che lo caratterizz\u00f2 nel corso della sua carriera.\nBiografia.\nSecondo la leggenda, era il secondo figlio d'un conciatore di pelli del villaggio di Sible, presso il \"castrum\" di Hedingham nella contea d'Essex. Altre leggende fanno di lui un sarto prima di diventare soldato. In ogni caso intraprese la carriera militare e combatt\u00e9 per il suo re, Edoardo III d'Inghilterra, durante la guerra dei cent'anni. Dopo la pace di Br\u00e9tigny (trattato che pose fine alla prima fase del conflitto) fond\u00f2 una banda di mercenari, la Compagnia Bianca, che si schierava in difesa dello Stato che la pagava meglio.\nNel 1362 venne reclutato dal marchese del Monferrato Giovanni Paleologo e scese in Italia; a Lanzo Torinese sorprese Amedeo VI di Savoia, il quale fu costretto a pagare un ricco riscatto per la sua libert\u00e0 e quella delle localit\u00e0 sabaude cadute in mano agli avventurieri. Successivamente si spost\u00f2 in Toscana dove combatt\u00e9 per la Repubblica di Pisa nella battaglia di Cascina del 1364. In seguito fu al servizio prima della Repubblica di Firenze ed in seguito di Bernab\u00f2 Visconti, del quale spos\u00f2 nel 1377 la figlia illegittima Donnina. Poco dopo sciolse l'alleanza anti-papale, provocando l'ira dei Visconti: dopo un acceso diverbio con il signore, firm\u00f2 un trattato di amicizia e alleanza con la Repubblica di Firenze.\nPoi combatt\u00e9 per la Repubblica di Pisa e per papa Gregorio XI nella guerra degli otto santi che contrapponeva lo Stato Pontificio alla Repubblica di Firenze: in questo conflitto egli si mise in luce nella distruzione della citt\u00e0 di Cesena, da lui eseguita nel febbraio del 1377. Pass\u00f2 poi dalla parte degli Angioini napoletani contro quelli dei Durazzo e contro Gian Galeazzo Visconti.\nNel 1381 il re inglese Riccardo II lo nomin\u00f2 baronetto; da quel momento Giovanni Acuto visse nel paese natio, per poi tornare in Italia come ambasciatore presso la Santa Sede ed ancora contro i Visconti.\nDi questo periodo, \u00e8 famosa la battaglia di Castagnaro (1387), considerata una delle grandi battaglie dell'epoca dei capitani di ventura: Giovanni Ordelaffi ed Ostasio II da Polenta, che combattevano per Verona, furono sconfitti da Giovanni Acuto e Francesco Novello da Carrara, che combattevano per Padova.\nGiovanni Acuto si mise infine al servizio della Repubblica di Firenze, che gli concesse come residenza il castello di Montecchio Vesponi, presso Castiglion Fiorentino, in Val di Chiana, ed ebbe in dono anche il castello della Rocchetta, nei pressi di Poggibonsi, che sovrasta la strada per Siena e una tenuta con castello a San Donato in Polverosa.\nGiovanni Acuto mor\u00ec il 14 marzo 1394 a Firenze, dove venne sepolto con grandi onori nella Cattedrale di Santa Maria del Fiore. In seguito, le sue spoglie furono traslate nella citt\u00e0 natale dal figlio John Jr., dietro richiesta del re d'Inghilterra, Riccardo II. In sua memoria la citt\u00e0 di Firenze commission\u00f2 il celebre ritratto equestre a Paolo Uccello, capolavoro eseguito nel 1436 e conservato nella cattedrale, dov'era tumulato il condottiero, recante l'iscrizione: \"Joannes Acutus Eques Britannicus Dux Aetatis Suae Cautissimus Et Rei Militaris Peritissimus Habitus Est\"."}
{"id": "125259", "revid": "14480", "url": "https://it.wikipedia.org/wiki?curid=125259", "title": "Turing", "text": ""}
{"id": "125260", "revid": "599013", "url": "https://it.wikipedia.org/wiki?curid=125260", "title": "Evonne Goolagong", "text": "In carriera si \u00e8 aggiudicata in tutto 68 titoli WTA in singolare tra cui 7 tornei del Grande Slam (pi\u00f9 quattro finali consecutive agli US Open dal 1973 al 1976) diventando cos\u00ec la prima donna aborigena di sempre a diventare campionessa Slam. Ha raggiunto la vetta della classifica mondiale nell'aprile del 1976, aggiudicandosi inoltre tre volte la Fed Cup con l'Australia nel 1970, 1973 e 1974. Ottima doppista, ha vinto anche 11 titoli in doppio tra cui 6 tornei del Grande Slam, oltre al Roland Garros conquistato nel doppio misto nel 1972. Per tutti questi motivi \u00e8 considerata, dopo Margaret Court, come la pi\u00f9 forte tennista australiana della storia.\nCarriera.\nNata da una famiglia aborigena di etnia Wiradjuri, divenne professionista nel 1969 e a soli diciannove anni si aggiudic\u00f2 il torneo di Wimbledon nel singolare (1971). Nel 1972 e 1975 fu finalista sempre a Wimbledon; e ancora nel 1976 allorch\u00e9 sfior\u00f2 la vittoria in un incontro appassionante vinto infine da Chris Evert per 6-3 4-6 8-6. Ma a Wimbledon la Goolagong rivinse: nel 1980, dove trov\u00f2 di nuovo in finale la Evert e si impose col punteggio di 6-1 7-6.\nLa tennista australiana fu quattro volte campionessa agli Open di Australia (dal 1974 al 1976 e nel 1978): nella finale del 1975 si impose su Martina Navr\u00e1tilov\u00e1 per 6-3 6-2. La Goolagong vanta anche un titolo al Roland Garros, dove si impose nel 1971. Ha fatto inoltre parte della nazionale australiana di tennis, con la quale ha vinto la Fed Cup (l'equivalente della Coppa Davis riservata alle donne) per tre volte: nel 1971, nel 1973 e nel 1974. \u00c8 curioso notare che ella divenne madre nel 1976 e che vinse un torneo del Grande Slam successivamente al parto: una cosa del genere non accadeva dal 1914.\nNella sua carriera, interrotta per ritiro nel 1982, Evonne Goolagong ricevette numerosi riconoscimenti: nel 1971, ad esempio, venne nominata \"Atleta dell'anno\" dalla nota agenzia di stampa americana Associated Press. Ritirata nel 1983 all'et\u00e0 di 32 anni, \u00e8 stata introdotta nella Hall of fame nel 1988. Successivamente divenne allenatrice, e nel 2002 guid\u00f2 la nazionale australiana come capitano non giocatore. L'anno successivo venne nominata sportiva oceanica dell'anno dalla CIO."}
{"id": "125261", "revid": "599013", "url": "https://it.wikipedia.org/wiki?curid=125261", "title": "Eddie Lawson", "text": "Carriera.\nMotociclismo.\nDopo aver esordito nelle competizioni statunitensi, nel 1981 vinse la \"100 miglia di Daytona\" ripetendo il successo anche l'anno successivo. Vinse i titoli 1981 e 1982 dell'AMA Superbike Championship e i titoli 1980 e 1981 dell'AMA 250cc Road Racing National Championship.\nSempre nel 1981 debutt\u00f2 nel motomondiale, correndo alcune gare nella classe 250 con la Kawasaki, senza ottenere punti.\nNel 1983 inizia la sua prima stagione nella classe 500 con una Yamaha YZR 500 del team Agostini, riuscendo a conquistare il titolo nella stagione seguente (quattro Gran Premi vinti e 142 punti in classifica). Nella stagione 1985 dovette invece accontentarsi di un secondo posto nella classifica generale, frutto di tre gare conquistate e 133 punti, preceduto dall'altro statunitense Freddie Spencer.\nSi rifece l'anno seguente: si laure\u00f2 infatti campione del Mondo con sette successi e 139 punti, vincendo contemporaneamente la 200 miglia di Daytona. Nel 1987 arriv\u00f2 terzo nella classifica della 500, preceduto da Wayne Gardner e Randy Mamola, nonostante le cinque corse in cui tagli\u00f2 per primo il traguardo.\nConquist\u00f2 successivamente il mondiale del 1988 (sette vittorie) e del 1989 (su Honda NSR 500, vincendo quattro Gran Premi). Nel 1990 torn\u00f2 di nuovo alla guida della Yamaha YZR 500 nel Marlboro Team Roberts, senza per\u00f2 riuscire a tornare competitivo nel motomondiale a causa di un incidente a Laguna Seca che lo mise fuori per diverse gare; riesce per\u00f2 ad aggiudicarsi la 8 Ore di Suzuka. Pass\u00f2 poi alla Cagiva nel motomondiale 1991 e con essa ottenne nel 1992 l'ultima sua vittoria nel Gran Premio d'Ungheria (contemporaneamente anche prima vittoria della casa varesina dopo 10 anni di gare).\nAl termine della carriera il suo bilancio nel campionato mondiale \u00e8 di 130 gare disputate, corse in maggioranza nella classe 500, con 31 vittorie, 31 secondi posti e 16 terzi posti.\nAutomobilismo.\nNel 1996 partecip\u00f2 al campionato automobilistico della Champ Car con il team Galles Racing International partecipando a 11 Gran Premi.\nIl suo miglior piazzamento fu un sesto posto, alla fine della stagione totalizz\u00f2 un totale di 26 punti di cui 18 in circuiti cittadini (Australia, Long Beach, Detroit) e 8 in circuiti ovali (U.S. 500 Michigan International Speedway).\nSi piazz\u00f2 quarto nella lista dei Rookie (i piloti debuttanti) dietro a Mark Blundell, Greg Moore e Alex Zanardi che vinse questa speciale classifica."}
{"id": "125262", "revid": "120059340", "url": "https://it.wikipedia.org/wiki?curid=125262", "title": "Confederazione generale dei sindacati autonomi dei lavoratori", "text": "La Confederazione generale dei sindacati autonomi dei lavoratori (CONFSAL) \u00e8 una delle confederazioni sindacali maggiormente rappresentative sul piano nazionale. Tale riconoscimento le \u00e8 stato conferito per il settore pubblico dalle rilevazioni dell'Aran - Agenzia per la rappresentanza negoziale delle pubbliche amministrazioni e per il settore privatistico dalle rilevazioni del Ministero del Lavoro in forza di contratti e negoziati stipulati, nonch\u00e9 della diffusione sul territorio nazionale.\nLa Confederazione.\nLa CONFSAL \u00e8 nata nel 1979 per volont\u00e0 di due sindacati autonomi, lo SNALS e l'UNSA, gi\u00e0 da anni alla ribalta del vasto scenario sindacale italiano.\nLo scopo che indusse queste due strutture sindacali a dar vita ad una nuova confederazione non si configur\u00f2 come punto di arrivo, ma come base di partenza per tentare la totale unificazione del sindacalismo autonomo italiano.\nIn questo contesto la CONFSAL si pose e tutt'oggi opera e si muove come punto di riferimento e polo aggregante per accelerare questo processo di unione.\nScopi.\nLa CONFSAL si prefigge di operare per la \"realizzazione della tutela e della valorizzazione della persona umana del lavoratore inteso come fondamentale protagonista della vita economica e sociale del Paese\".\nOrganizzazione.\nL'organizzazione della struttura e l'iniziativa operativa della CONFSAL \u00e8 conseguentemente ancorata ai principi di democrazia, pluralismo e indipendenza come supporti necessari finalizzati a garantire un effettivo protagonismo partecipativo."}
{"id": "125267", "revid": "92920", "url": "https://it.wikipedia.org/wiki?curid=125267", "title": "Hooverphonic", "text": "Gli Hooverphonic sono un gruppo musicale belga formatosi a Sint-Niklaas nel 1995.\nStoria.\nL'esordio: \"A New Stereophonic Sound Spectacular\".\nNel 1991 il polistrumentista e compositore belga Alex Callier fonda, con la collaborazione del chitarrista Raymond Geerts, del tastierista Frank Duch\u00eane e della cantante Esther Lybeert, gli Hoover. Pochi anni dopo Lybeert decide di lasciare il gruppo e viene sostituita da Liesje Sadonius nel 1995, anno in cui il gruppo firma il suo primo contratto discografico con la Sony Music.\nNel 1997 il gruppo pubblica il primo album, \"A New Stereophonic Sound Spectacular\", preceduto dall'uscita del singolo \"2 Wicky\" che ottiene un buon successo e viene incluso nelle colonne sonore dei film \"Io ballo da sola\" di Bernardo Bertolucci e \"So cosa hai fatto\" di Jim Gillespie. L'album di esordio \u00e8 caratterizzato da un \"sound\" elettronico con riferimenti al genere trip hop.\nNello stesso anno il gruppo sceglie di cambiare nome a causa dell'omonimia con l'azienda statunitense di elettrodomestici, ribattezzandosi Hooverphonic, e si separa amichevolmente da Sadonius rimpiazzandola provvisoriamente con Kyoko Bartsoen, gi\u00e0 \"vocalist\" dei Lunascape, per i concerti programmati nel corso dell'anno. Infatti il gruppo partecipa a diverse date in Europa, tra cui quelle dei Massive Attack e dei Morcheeba, e negli Stati Uniti, seguendo l'intero tour della cantautrice Fiona Apple.\nL'arrivo di Geike Arnaert: \"Blue Wonder Power Milk\" e \"The Magnificent Tree\".\nIl gruppo decide comunque di cercare la sostituta definitiva di Sadonius, optando per la giovane diciottenne fiamminga Geike Arnaert, con la quale incidono il secondo album in studio, \"Blue Wonder Power Milk\", anticipato dall'EP \"Battersea\" e dai singoli \"This Strange Effect\" e \"Club Montepulciano\", che riscuote un discreto successo in Nord Europa e Stati Uniti.\nLa formazione degli Hooverphonic subisce un ulteriore cambiamento dopo l'abbandono del tastierista Frank Duch\u00eane, andando cos\u00ec a definire il trio che raggiunger\u00e0 la cima delle classifiche europee con il singolo \"Mad About You\", primo estratto dal terzo album pubblicato nel 2000, \"The Magnificent Tree\".\nNello stesso anno, alla band viene proposto di scrivere una canzone per il organizzato congiuntamente da Belgio e Paesi Bassi, e la cui apertura \u00e8 in programma a Bruxelles: nasce \"Visions,\" un brano di 11 minuti, con cui la band si esibisce alla cerimonia di apertura dell'evento sportivo seguita da pi\u00f9 di un miliardo di persone.\nNel 2001 vengono invitati a partecipare al Rock Werchter al fianco di artisti quali Coldplay, Goldfrapp, Sigur R\u00f3s e PJ Harvey, di fronte a una folla di 500.000 persone, e si esibiscono in festival estivi come il Cornetto Music Festival, l'Heineken Jammin' Festival, il Roskilde Festival, il Pistoia Blues Festival, l'Hultsfred Festival e il Festivalbar.\n\"Jackie Cane\" e \"Sit Down and Listen to Hooverphonic\".\nNel 2002 viene pubblicato il quarto album in studio, \"Hooverphonic Presents Jackie Cane\", che narra la tragica storia di Jackie Cane, una celebrit\u00e0 fittizia che compariva anche nell'omonimo singolo presente nel precedente \"The Magnificent Tree\". L'anno successivo la band decide d'incidere una raccolta contenente una selezione dei brani pi\u00f9 significativi, pubblicando \"Sit Down and Listen to Hooverphonic\", album \"live\" in semiacustico contenente una cover di Lee Hazlewood e un paio di inediti.\n\"No More Sweet Music\" e \"Best Of\".\nIn seguito al tour, la band ritorna a comporre e nella prima met\u00e0 del 2005 incide il suo quinto disco in studio, \"No More Sweet Music\", un doppio album contenente nuovi brani in versione originale e gli stessi remixati da Callier. Lalbum ottiene il secondo disco d'oro.\nSegue un tour tra il 2005 e il 2006 che toccher\u00e0 per lo pi\u00f9 il Nord Europa e la penisola balcanica, e vi \u00e8 la seconda partecipazione al Rock Werchter per la sua 30\u00aa edizione.\nNel novembre 2006 la band pubblica la sua prima raccolta, \"Singles 96-06\", contenente tutti i singoli in ordine pi\u00f9 o meno cronologico; per la promozione di questo disco si ricorre a un quarto singolo, \"We All Float\", estratto dall'album precedente. Questo progetto segna l'epilogo della decennale collaborazione tra la Columbia e la band.\nDalla nuova etichetta all'abbandono di Arnaert.\nNella primavera del 2007 la band alterna le registrazioni in studio del nuovo album alle varie performance \"live\" del club tour celebrativo dei dieci anni di carriera, nel quale ritornano alle origini riproponendo tutti i brani del primo album \"A New Stereophonic Sound Spectacular\" in chiave elettronica originale. La lavorazione del disco vede la conclusione a met\u00e0 estate ma la band non ha ancora un contratto discografico per poter affrontare una \"release\".\nAi primi di settembre la casa discografica PIAS annuncia l'inizio della collaborazione con gli Hooverphonic, inaugurata dall'imminente album \"The President of the LSD Golf Club\". Frattanto nel maggio di quell'anno era partito il tour europeo che aveva toccato buona parte dell'est e del centro del continente, per poi fermarsi e riprendere dopo l'estate, in vista di nuovi concerti nella penisola iberica e nei continenti sopracitati.\nNell'ottobre 2008 gli Hooverphonic ufficializzano i pettegolezzi che volevano la fuoriuscita di Arnaert dalla formazione. Nell'occasione Callier annuncia che si sarebbero tenute diverse audizioni per selezionare una nuova voce atta a rinfrescare l'immagine del gruppo, segnando di fatto l'inizio di una nuova era per il gruppo belga.\nGli anni di No\u00e9mie Wolfs: \"The Night Before, Anger Never Dies\" e \"Reflection\".\nIl 4 novembre 2010 gli Hooverphonic presentano la loro nuova cantante, No\u00e9mie Wolfs, a pochi giorni dall'annuncio dell'uscita del singolo \"The Night Before\". Il 6 aprile 2011 il gruppo ottiene il disco di platino per le 20.000 copie vendute di \"The Night Before\", un risultato mai raggiunto prima da un singolo della band.\nCon Wolfs scrivono un altro successo, \"Anger Never Dies\", un brano che ha avuto molto successo non solo in Belgio, ma che raggiunge le prime posizioni anche nelle classifiche italiane.\nNel 2013 pubblicano il loro ottavo album, \"Reflection\", accompagnato dal singolo \"Amalfi\". Il 26 marzo 2015 gli Hooverphonic annunciano il prossimo addio di Wolfs alla band.\nL'interregno di Luka Cruysberghs, il ritorno di Arnaert.\nNell'aprile 2018 gli Hooverphonic presentano come nuova cantante la diciassettenne belga Luka Cruysberghs, vincitrice di \"The Voice of Flanders 2017\" (versione belga-fiamminga di \"The Voice\") e di cui Callier era stato \"coach\" durante il programma.\nIl 1\u00ba ottobre 2019 l'emittente radiotelevisiva fiamminga VRT ha confermato di aver selezionato internamente il gruppo come rappresentante del Belgio all'Eurovision Song Contest 2020 di Rotterdam: il loro brano, intitolato \"Release Me\", \u00e8 stato pubblicato il 17 febbraio 2020. Nonostante l'annullamento dell'evento due mesi prima a causa della sopraggiunta pandemia di COVID-19, il gruppo viene riconfermato per rappresentare la propria nazione all'edizione 2021.\nIl 9 novembre 2020 la band ufficializza a sorpresa il ritorno della storica \"vocalist\" Geike Arnaert, pubblicando nell'occasione una nuova versione di \"Mad About You\" nel ventennale della canzone; nello stesso giorno Cruysberghs annuncia il proprio ritiro dalla band. L'abbandono di Cruysberghs non lascia indifferenti i fan che scatenano diverse polemiche, tra cui anche il padre della cantante che riserva parole molto pesanti, in particolare a Callier, per l'accaduto.\nL'Eurovision Song Contest 2021 e \"Hidden Stories\".\nIl 4 marzo 2021 gli Hooverphonic presentano \"The Wrong Place\", il loro nuovo brano eurovisivo; per l'occasione al casin\u00f2 di Sint-Niklaas, citt\u00e0 d'origine della band, viene allestita una mostra in loro onore, intitolata \"Mad About Hooverphonic\".\nPoco tempo dopo, il 13 aprile, viene preannunciato il loro undicesimo album, \"Hidden Stories\", uscito il successivo 7 maggio. All'Eurovision Song Contest, dopo essersi qualificati dalla prima semifinale, gli Hooverphonic si sono esibiti nella finale eurovisiva a Rotterdam, dove si sono piazzati al 19\u00ba posto su 26 partecipanti con 74 punti totalizzati."}
{"id": "125268", "revid": "466539", "url": "https://it.wikipedia.org/wiki?curid=125268", "title": "Giotto Bizzarrini", "text": "Biografia.\nDopo aver ottenuto la laurea in ingegneria insegna all'Universit\u00e0 di Pisa, ma la passione per l'auto \u00e8 talmente forte che nel 1954 lascia la didattica per entrare a far parte dell'ufficio esperienze dell'Alfa Romeo. Per lui l'esperienza con l'azienda milanese sar\u00e0 breve e tre anni dopo passer\u00e0 gi\u00e0 alla Ferrari. Lavora alla Ferrari 250 Testa Rossa dodici cilindri 3 litri, alla Testa Rossa 500 Mondial 2 litri, alle varie versioni della Ferrari 250 (250 GT SWB, 250 Spider California, 250 GTO). \u00c8 in questi anni che nasce il sodalizio tecnico tra Bizzarrini e l'ingegner Carlo Chiti. Un'amicizia favorita dalla corregionalit\u00e0 che, nel 1961, porter\u00e0 entrambi a lasciare la Ferrari per fondare, con il conte Giovanni Volpi di Misurata, la Automobili Turismo e Sport. L'ATS SpA ha per\u00f2 vita breve perch\u00e9 mentre Chiti si occupa di una monoposto di Formula 1, Bizzarrini in quello stesso anno preferisce dar vita a Livorno ad una societ\u00e0 battezzata Autostar, con lo scopo di progettare nuovi motori. \nTra i primi committenti c'era Ferruccio Lamborghini, su ordine del quale nasce un motore di gran successo, un dodici cilindri di 3,5 litri che, ceduto alla Lamborghini, viene installato sulla Lamborghini 350 GTV. Nel 1962, per la Scuderia Serenissima del conte Giovanni Volpi di Misurata, realizza in collaborazione con la Carrozzeria Sports Cars di Piero Drogo la Ferrari 250 Gt Breadvan (chassis 2819GT). Sempre in questi anni la vita di Bizzarrini si incrocia con quella di un altro produttore di auto dell'epoca, Renzo Rivolta, titolare della Iso Rivolta di Bresso (Mi), un'azienda che produce frigoriferi, motociclette e microvetture (la famosa \"Isetta\"), ma che vorrebbe iniziare a produrre automobili sportive. A questo punto Rivolta, con progetto a cura di Bizzarrini, disegno di Bertone e carrozzeria realizzata dalla Sports Car di Modena, presenta al Salone di Torino del 1963 una vettura che si chiama Iso Grifo con un potente motore V8 Chevrolet capace di erogare 400 CV di potenza massima.\nNel 1964 fonda la \"Prototipi Bizzarrini\" che diventa Bizzarrini s.p.a. nel 1966, cominciando a produrre quella che sar\u00e0 una delle pi\u00f9 belle, potenti e veloci Gt italiane degli anni 60: la Bizzarrini 5300 GT Strada, capace di toccare i 280 km/h. La vita dell'azienda fu breve e nel 1969 cess\u00f2 la produzione della 5300 GT Strada dopo appena 133 esemplari. L'attivit\u00e0 fu chiusa e con essa Bizzarrini chiuse anche la sua professione di imprenditore (il marchio sar\u00e0 ripreso nel 1998 da una nuova azienda). Da quel momento presta la sua opera come consulente di aziende automobilistiche, collaborando alla progettazione di alcuni prototipi come il \"BZ 2001\" (spider su meccanica Ferrari), ma per vari motivi, nonostante l'attualit\u00e0 della macchina, il progetto non decolla. Il 23 ottobre 2012 gli viene conferita la Laurea Magistrale \"honoris causa\" in \"Design\", presso la nuova sede di Calenzano (FI), inaugurata il giorno stesso. "}
{"id": "125269", "revid": "123362328", "url": "https://it.wikipedia.org/wiki?curid=125269", "title": "Attilio Bertolucci", "text": "La poesia di Bertolucci \u00e8 a suo modo semplice e complessa. La sua vocazione alla descrizione e al racconto lo ha naturalmente condotto a evitare l'intensa liricit\u00e0 della poesia pura ed ermetica per rivolgersi piuttosto a una lingua poetica intelligibile e alla narrativa in versi. La produzione, che comincia nel 1929, comprende raccolte poetiche, un romanzo familiare in versi, prose, traduzioni di autori inglesi e francesi come William Wordsworth e Charles Baudelaire. Un intellettuale disponibile, che \u00e8 stato poeta, traduttore, critico, sceneggiatore, documentarista, ma la cui figura centrale e decisiva resta quella di poeta, come la critica contemporanea gli ha definitivamente riconosciuto.\nBiografia.\nLa giovent\u00f9.\nNato a San Prospero, a pochi chilometri a est di Parma, in una famiglia della media borghesia agraria, Bertolucci trascorre l'infanzia prima nel podere di Antognano, a sud ovest della citt\u00e0, poi dal 1921 in quello di Baccanelli, sempre nella immediata periferia di Parma. La famiglia del padre Bernardo proviene dall'Appennino parmense, quella della madre, Maria Rossetti, ha origini piacentine (Cortemaggiore).\nAttilio \u00e8 il quintogenito ma tra i fratelli l'unico sopravvissuto \u00e8 Ugo, nato nel 1907.\nGli studi.\nFrequenta le scuole elementari cominciando a scrivere poesie gi\u00e0 a sette anni. Frequenta la classe ginnasiale presso il convitto nazionale Maria Luigia di Parma, dove si appassiona alla musica di Verdi. Al convitto conosce Cesare Zavattini (che vi lavora come istitutore) e stringe amicizia con Pietro Bianchi (anch'egli studente), i quali lo coinvolgeranno nel loro amore per il cinema. Compiuti gli studi superiori presso il liceo classico \"Gian Domenico Romagnosi\", si iscrive alla Facolt\u00e0 di Giurisprudenza dell'Universit\u00e0 di Parma sostenendo per\u00f2 solo due esami.\nNel 1935 si trasferisce a Bologna passando alla Facolt\u00e0 di Lettere per frequentare le lezioni di Roberto Longhi, dove si trover\u00e0 come compagno di corso di Giorgio Bassani.\nSi laurea nel 1938 con una tesi su Mario Pratesi e nello stesso anno si sposa con una compagna di liceo, Ninetta Giovanardi, con la quale l'amore era sbocciato qualche anno prima durante le vacanze a Forte dei Marmi, la spiaggia pi\u00f9 elegante del momento.\nL'attivit\u00e0 letteraria prima della seconda guerra mondiale.\nComincia ad insegnare italiano e storia dell'arte presso il convitto nazionale Maria Luigia, ma nel frattempo ha gi\u00e0 pubblicato due raccolte di poesie: \"\"Sirio\" (1929) e \"Fuochi in novembre\"\" (1934). In quegli anni Parma \u00e8 citt\u00e0 intellettualmente vivace: nei suoi caff\u00e8 Attilio incontra letterati e uomini di cultura come l'editore Ugo Guandalini, fondatore della casa editrice Guanda, Aldo Borlenghi, Enzo Paci, Vittorio Sereni, Mario Luzi, Oreste Macr\u00ec, Carlo Bo, Giacinto Spagnoletti, Giuseppe De Robertis e altri.\nIntanto collabora a varie riviste e dirige per Guanda la collezione di poeti stranieri \"La Fenice\". Bertolucci va ad abitare in citt\u00e0 con la moglie, alternandovi soggiorni nel podere di Baccanelli e continuando la sua attivit\u00e0 di poeta.\nGli anni della guerra.\nDopo l'armistizio dell'8 settembre 1943 la famiglia Bertolucci, che \u00e8 stata arricchita dalla nascita del primogenito Bernardo, trova rifugio a Casarola, salvandosi da un rastrellamento tedesco nell'estate dell'anno successivo.\nNel 1944 cadranno sotto i colpi dei nazifascisti due giovani partigiani ex allievi di Bertolucci: Giacomo Ulivi e Ottavio Ricci.\nL'intensa attivit\u00e0 letteraria nel dopoguerra.\nNel 1945 riprende intensa la collaborazione con la Gazzetta di Parma, iniziata fin dal 1928, per la quale si occupa soprattutto di cinema e arte. Nel 1947 nasce il secondogenito Giuseppe.\nIl 1951 \u00e8 un anno significativo: si trasferisce a Roma, seguito a distanza di qualche mese dalla moglie, su invito del suo maestro Roberto Longhi, che lo ospiter\u00e0 a lungo, in un rapporto profondo di amicizia e stima, e lo inviter\u00e0 a collaborare con Paragone; pubblica la terza raccolta di liriche, \"La capanna indiana\", entra in contatto con il mondo del cinema della radio e della nascente televisione, collaborando a programmi Rai e sceneggiature televisive. Ma prosegue anche la sua attivit\u00e0 di giornalista per le riviste \"Paragone\", \"Nuovi Argomenti\", \"La Fiera Letteraria\", \"L'Approdo letterario\" e, fino al 1954, il mestiere di insegnante di storia dell'arte presso il liceo \"Virgilio\" di Roma. Nella capitale frequenta Carlo Emilio Gadda e stringe una profonda amicizia con Pier Paolo Pasolini, a cui succeder\u00e0, alla morte di quest'ultimo, nella direzione della rivista \"Nuovi Argomenti\" mantenendo tuttavia forti rapporti significativi con la citt\u00e0 d'origine. Ad esempio nel 1957 Bertolucci contribuisce alla rinascita, a Parma, della rivista di lettere e arti \"Palatina\" di importanza nazionale, ma con un comitato di redazione composto unicamente da intellettuali parmigiani come il direttore Roberto Tassi e il suo sponsor, Pietro Barilla.\nTre anni prima, nel 1954 fu chiamato dal primo presidente dell'Eni, Enrico Mattei a dirigere la rivista aziendale \"Il gatto selvatico\" (1955-1964) alla quale chiam\u00f2 a collaborare, accanto a grandi firme del giornalismo, anche poeti e scrittori. \nBertolucci ne mantiene la direzione fino al 1965 e intanto presta la propria consulenza anche all'editore Garzanti, che sar\u00e0 l'editore di quasi tutte le sue opere e a cui presenta Pasolini. Anche a causa di problemi di salute, la residenza nella Capitale si alterna con i soggiorni estivi a Parma, soprattutto a Casarola, e le vacanze nella casa di Tellaro, in Liguria.\nNel 1971 esce la raccolta \"Viaggio d'inverno\", nel 1984 il primo libro del poema narrativo \"La camera da letto\", a cui si \u00e8 dedicato fin dal 1955, e nel 1988 il secondo.\nNel 1990 Bertolucci unisce in un solo volume, \"Le poesie\", tutti i testi delle raccolte precedenti e l'anno successivo una scelta di saggi critici, \"Aritmie\"\nLe ultime opere e la morte.\nNel 1993 compone una nuova raccolta, \"Alle sorgenti del Cinghio\", e nel 1997 l'ultima, \"La lucertola di Casarola\".\nNel 1997 escono, edite da Arnoldo Mondadori Editore nella collana \"I Meridiani\" le \"Opere\" complete a cura di Paolo Lagazzi.\nAttilio Bertolucci muore nella sua casa di via Carini a Roma il 14 giugno 2000 assistito dalla moglie e dai due figli. \u00c8 sepolto a Parma, nella Cappella di famiglia del cimitero cittadino della Villetta.\nNel 2001, postuma, esce un'antologia poetica edita dal Poligrafico dello Stato con autori e testi scelti da Attilio Bertolucci, in collaborazione con Gabriella Palli Baroni, dal titolo \"Dagli scapigliati ai crepuscolari\".\nIl 31 ottobre 1992, con una significativa donazione di manoscritti e dattiloscritti autografi del poeta, nasce ufficialmente l'Archivio della Letteratura presso l'Archivio di Stato di Parma, coordinato da Paolo Lagazzi.\nNel 2014, a cura di Paolo Lagazzi e di Gabriella Palli Baroni, vede la luce una nuova opera dal titolo \"Il fuoco e la cenere. Versi e prose dal tempo perduto\" che raccoglie i testi pi\u00f9 originali e intensi fra tutti quelli ancora inediti in volume.\nPoetica.\nAttilio Bertolucci \u00e8 un poeta che la critica considera tra i grandi del Novecento italiano e la cui importanza \u00e8 cresciuta a partire dagli anni cinquanta. Le caratteristiche della sua poetica, per forme e contenuti, lo inseriscono nel filone della linea \u201cantinovecentista\u201d che parte da Saba per proseguire con Penna, Caproni, Giudici, richiamandosi da un lato ai crepuscolari e a Pascoli e, dall'altro, proponendo un modello alternativo alla poesia \u201cpura\u201d o \u201cermetica\u201d del secondo Ungaretti, di Quasimodo, di Montale. Temi dominanti della poesia di Bertolucci sono il luogo d'origine, Parma, nei suoi aspetti cittadini e nel paesaggio della campagna, definiti sia attraverso la loro descrizione reale che nella loro dimensione simbolica, i legami affettivi con i familiari e gli amici, la natura. Le strutture metriche sono molto variabili e comprendono liriche brevi, con versi liberi o anche versi tradizionali variamente intrecciati, cos\u00ec come liriche pi\u00f9 lunghe, che possono giungere fino al poemetto. La cifra costante della sua poesia, oltre alla citazione pi\u00f9 o meno evidente di poeti come Pascoli e D'Annunzio, \u00e8 la vocazione narrativa e la tendenza ad utilizzare espressioni ossimoriche; frequente anche l'attitudine interlocutoria con la quale Bertolucci si rivolge al lettore.\nEsempio pi\u00f9 chiaro della linea \u201cantinovecentista\u201d di Bertolucci e della sua preferenza per il discorso narrativo, il romanzo in versi \"La camera da letto\", nel quale egli ripercorre paesaggi, affetti, cose in un romanzo in versi che comincia con il racconto delle migrazioni dei suoi antenati maremmani fino all'anno del suo trasferimento a Roma. La centralit\u00e0 autobiografica di molte sue liriche trova cos\u00ec piena rappresentazione nel poema, saldandosi con gli eventi della Storia che lasciano tracce del loro corso sull'Italia e sulla famiglia Bertolucci.\nLa poesia di Bertolucci si immerge nelle cose quotidiane allo scopo di afferrare la bellezza in esse presente, e con un linguaggio semplice canta della citt\u00e0 di Parma e della campagna circostante. Al trasferimento da Parma a Roma corrisponde la comparsa di elementi drammatici, legati ai contrasti della guerra e del dopoguerra. Questo \u00e8 evidente in particolare nel \"Viaggio d'inverno\", dove emergono le immagini di una storia che consuma quel mondo felice. Con \"La camera da letto\" Bertolucci riscopre poi la poesia narrativa e il genere del poema, in quello che per\u00f2 \u00e8 definito da Ferroni un \u00abpoema aperto\u00bb composto da lunghissimi frammenti e in cui le figure sono sospese in un tempo eterno.\nPremi e riconoscimenti.\nDurante la sua vita Attilio Bertolucci ha ricevuto diversi attestati di merito: nel 1951, il Premio Viareggio di Poesia con \"La capanna indiana\",nel 1987 la Presidenza del Consiglio gli assegna il premio \"Penna d'oro\", \nNel 1989, il suo libro \"La camera da letto\" vince nuovamente il Premio Viareggio di poesia.\nnel 1992 gli viene riconosciuto il premio Feltrinelli dell'Accademia dei Lincei\ne nel 1993 vince il premio Mondello nella categoria autore italiano con \"Verso le sorgenti del Cinghio\".\nInoltre dal 2004 il comune della citt\u00e0 di Parma organizza ogni anno la cerimonia di consegna del \"Premio Internazionale di poesia Attilio Bertolucci\" a lui dedicato..\nSempre nella citt\u00e0 di Parma, il 19 novembre 2011, centenario della sua nascita, gli \u00e8 stato dedicato dalla provincia di Parma il Liceo Scientifico e Musicale \"Attilio Bertolucci\" a lui intitolato."}
{"id": "125270", "revid": "767487", "url": "https://it.wikipedia.org/wiki?curid=125270", "title": "Ortoressia", "text": "Ortoressia (dal greco \"orthos\" -corretto- e \"orexis\" -appetito-) \u00e8 un termine che definisce un disturbo alimentare proposto da alcuni medici e psichiatri, descritto come una forma di attenzione abnorme alle regole alimentari, alla scelta del cibo e alle sue caratteristiche. L'ortoressia non \u00e8 attualmente riconosciuta come patologia dal DSM-5, il principale manuale di diagnostica dei disturbi mentali.\nNascita del concetto.\n\u00c8 stata proposta come forma patologica per la prima volta da Steve Bratman nel 1997, dietologo che si autodefinisce \"ex-ortoressico\" e che ha formulato un questionario allo scopo di identificare quella che lui ritiene essere una psicopatologia.\nBratman correla certi comportamenti alimentari ad una paura, a volte maniacale, di ingrassare o di non essere in perfetta salute, che possono condurre a un risultato opposto con conseguenze negative sul sistema nervoso, avvertite con difficolt\u00e0 dal soggetto colpito e in modo evidente da chi lo circonda.\nL'ortoressia non \u00e8 ufficialmente riconosciuta come malattia o menzionata in alcun modo nel DSM 5, il pi\u00f9 utilizzato manuale nosografico per la diagnostica e la categorizzazione dei disturbi mentali. Di conseguenza, l'American Psychiatric Association (APA) che redige il manuale non identifica l'ortoressia come malattia o disturbo alimentare. Il termine \u00e8 invece ampiamente diffuso nei media."}
{"id": "125276", "revid": "123527546", "url": "https://it.wikipedia.org/wiki?curid=125276", "title": "Amina Lawal", "text": "A seguito di una imponente mobilitazione dei mass media di tutto il mondo, il caso fu riportato su tutti i principali telegiornali, quotidiani e siti web.\nNel giudizio di appello furono rilevati dei vizi procedurali e fu quindi emessa una pronuncia di assoluzione della donna il 25 settembre 2003."}
{"id": "125278", "revid": "729019", "url": "https://it.wikipedia.org/wiki?curid=125278", "title": "Mikoyan-Gurevich MiG-23", "text": "Il Mikoyan-Gurevich MiG-23 (in russo \u041c\u0438\u043a\u043e\u044f\u043d\u0430 \u0438 \u0413\u0443\u0440\u0435\u0432\u0438\u0447\u0430 \u041c\u0438\u0413-23, nome in codice NATO Flogger) \u00e8 un caccia intercettore monomotore a getto ad ala a geometria variabile progettato dall'OKB 155 diretto da Art\u00ebm Ivanovi\u010d Mikojan e Michail Iosifovi\u010d Gurevi\u010d e sviluppato in Unione Sovietica negli anni settanta.\nImpiegato negli anni successivi dalla Sovetskie Voenno-vozdu\u0161nye sily (VVS), l'aeronautica militare dell'Unione Sovietica, e da numerose forze aeree del Patto di Varsavia e filosovietiche mondiali, \u00e8 uno dei velivoli pi\u00f9 rappresentativi del panorama bellico della seconda met\u00e0 del XX secolo.\nStoria.\nSviluppo.\nNei primi anni sessanta il MiG-21 era ormai in produzione e nel 1963 l'OKB di Mikojan e Gurevi\u010d fu incaricato di sviluppare un caccia di ultima generazione per superiorit\u00e0 aerea per l'Aviazione frontale, la componente tattica dell'Aviazione sovietica. Il nuovo caccia avrebbe dovuto avere prestazioni migliori e la capacit\u00e0 di operare da piste corte, permettendo, in caso di attacco, dispiegamenti di forze pi\u00f9 efficaci.\nPer questo motivo i progettisti seguirono due strade: la prima fu quella di sviluppare un caccia a decollo corto (comunemente detto \"short take off and landing\", STOL) usando un paio di getti portanti, ovvero turbogetti compatti e montati verticalmente che, per un tempo limitato, potevano produrre una spinta sufficiente. La seconda fu quella di progettare un caccia a geometria variabile, che quindi potesse avere una giusta apertura alare nelle varie situazioni di volo. L'idea, come per il General Dynamics F-111 statunitense che adottava una simile soluzione, probabilmente trasse ispirazione da alcuni progetti, mai giunti allo stato di prototipo, dell'aeronautica tedesca della fine della seconda guerra mondiale; potrebbe trattarsi comunque di una semplice convergenza evolutiva, che spinse negli anni '60 e al principio degli anni '70 molti uffici di progettazione (americani, europei e sovietici) a sperimentare aerei con ali a geometria variabile.\nPer seguire la prima strada si modific\u00f2 un intercettore MiG-21PFM di serie inserendo due turbogetti Kolesov RD-36-35 da 23\u00a0kN (2\u00a0350\u00a0kg) di spinta ciascuno nella fusoliera allungata. L'aereo venne battezzato MiG-21DPD (\u0434\u0432\u0443\u043c\u044f \u043f\u043e\u0434\u044a\u0435\u043c\u043d\u044b\u043c\u0438 \u0434\u0432\u0438\u0433\u0430\u0442\u0435\u043b\u044f\u043c\u0438, \"dvumja pod\u02baemnymi dvigateljami\", doppi motori portanti) o MiG-21PD o Ye-7PD. Al contempo si iniziarono i lavori per una nuova fusoliera con un arrangiamento dei motori simile, ed il nuovo progetto venne battezzato aereo 23-01 (\u0441\u0430\u043c\u043e\u043b\u0435\u0442\u0430 23-01) o Ye-23-01 (o semplicemente Ye-23, Ye-231 e Ye-23/1) o, come proposto dai militari, MiG-23UVP o MiG-23PD.\nIl 23-01 aveva la stessa ala a delta del MiG-21, ma la fusoliera era gi\u00e0 molto simile a quella di ci\u00f2 che diverr\u00e0 il MiG-23 di serie, con le prese d'aria laterali a semicono per permettere l'adozione di un cono radar pi\u00f9 voluminoso sul muso. Il propulsore principale era un Tumanskij R-27-300 da 51 kN (5\u00a0200 kg) di spinta a secco e 71,6\u00a0kN (7\u00a0300\u00a0kg) con postcombustore. I due motori verticali potevano essere inclinati da 5\u00b0 all'indietro fino a 10\u00b0 in avanti rispetto alla verticale. La posizione all'indietro veniva usata per rallentare durante gli atterraggi.\nVennero anche adottati flap soffiati, ovvero ipersostentatori del bordo d'uscita alare che presentavano un controllo del distacco dello strato limite mediante il soffiaggio di aria compressa spillata dal propulsore principale. Il prototipo non era armato, ma l'aereo venne concepito per adottare un cannone a doppia canna GSh-23L calibro 23 millimetri e missili aria-aria.\nIl 23-01 vol\u00f2 per la prima volta il 3 aprile 1967 con il pilota collaudatore P\u00ebtr Ostapenko ai comandi. Il MiG-21PD aveva volato l'anno prima, sempre con lo stesso pilota, che trov\u00f2 l'aereo difficoltoso da pilotare.\nIl nuovo caccia non si rivel\u00f2 migliore, in particolare negli atterraggi dove il pilota dovette usare il postbruciatore per mantenere l'aereo in linea. Il progetto soffriva anche per gli intrinseci difetti dei motori portanti: erano un peso morto una volta in volo, mentre toglievano spazio a serbatoi ed apparati di bordo. Il progetto venne presto abbandonato, ma non prima di averlo mostrato alla manifestazione aerea di Domodedovo del 1968, sicuramente per confondere lo spionaggio occidentale. Alla macchina venne assegnato il nome in codice NATO Faithless, infedele.\nContemporaneamente venne sviluppata anche la seconda idea, quella del caccia a geometria variabile. Il prototipo, chiamato aereo 23-11 o Ye-23-11, si stacc\u00f2 da terra il 10 giugno 1967 con ai comandi il pilota capo collaudatore Aleksander Fedotov. Anche il 23-11 era spinto da un turbogetto Tumanskij R-27-300.\nDurante i primi voli di collaudo le ali erano fissate a 72\u00b0 di freccia alare (freccia massima), solo il 9 luglio si iniziarono ad aprire fino ai 16\u00b0 di freccia minima. Anche il 23-11 partecip\u00f2 a Domodedovo 1968, ricevendo il nome in codice Flogger, fustigatore.\nIl primo prototipo fu seguito da altri sei apparecchi pi\u00f9 due macchine per i collaudi statici. Finiti gli esami il prototipo fu approvato per la produzione di serie, con il nome di MiG-23, nella fabbrica di Znamja Truda (\u0417\u043d\u0430\u043c\u044f \u0442\u0440\u0443\u0434\u0430, stendardo del lavoro) appena fuori Mosca, che si occup\u00f2 della produzione di tutti i MiG-23. I MiG-23 di serie vennero battezzati MiG-23S (\"serii\", di serie), e il primo di questi velivoli spicc\u00f2 il volo il 21 maggio 1969 con Fedotov ai comandi. All'apparecchio venne dato il nome in codice NATO Flogger A.\nI vantaggi dell'ala a geometria variabile.\nIl vantaggio dell'ala a geometria variabile risiede nella possibilit\u00e0 di adattare la freccia alare alle condizioni di volo. In particolare, un aeroplano d'attacco ha la necessit\u00e0 di penetrare in uno spazio aereo ostile a bassa quota, quindi a velocit\u00e0 sostenute con una densit\u00e0 d'aria maggiore rispetto ad un volo ad alta quota. Ma soprattutto l'aereo dovr\u00e0 necessariamente essere pi\u00f9 stabile rispetto alle turbolenze atmosferiche. Aumentando l'angolo di freccia si ridurr\u00e0 la variazione della portanza rispetto alla variazione dell'angolo d'attacco riducendo quindi gli effetti delle perturbazioni. Inoltre l'aumento dell'angolo di freccia migliora l'efficienza strutturale del velivolo, tenendo conto proprio del fatto che le sollecitazioni indotte a bassa quota da perturbazioni atmosferiche sono molto elevate.\nViceversa, in condizioni di decollo e di atterraggio, sar\u00e0 necessario che il velivolo possieda un'apertura alare maggiore, per diminuire la velocit\u00e0 di stallo a parit\u00e0 di peso. Il problema del MiG-21 era appunto quello della limitatezza dei carichi esterni e, per ovviare al problema, si pens\u00f2 dapprima a motori con spinta verticale e quindi all'ala a geometria variabile.\nIl MiG-23S Flogger A.\nIl MiG-23S era assai simile al prototipo, ma adottava anche il sistema d'arma. Era costruito principalmente in lega di alluminio aeronautico ed aveva l'ala a geometria variabile installata nella parte alta della fusoliera, con due grossi raccordi di fusoliera e superfici mobili azionate idraulicamente.\nLe semiali potevano essere manualmente impostate a 16\u00b0 per decollo, atterraggio e voli a bassa velocit\u00e0 ed alta quota, a 45\u00b0 per crociere ad alta velocit\u00e0 ed infine a 72\u00b0 per combattimento e voli a bassa quota (per maggiore stabilit\u00e0). Sulle semiali poi erano incernierati ipersostentatori di bordo d'entrata e d'uscita e due diruttori di flusso sul dorso. Non erano invece presenti alettoni, in quanto il controllo di rollio era affidato ai piani orizzontali di coda interamente mobili ed ai diruttori alari.\nLa deriva aveva un lungo raccordo con la fusoliera sul bordo d'attacco ed era presente una pinna ventrale al di sotto della coda per migliorare la stabilit\u00e0 statica latero-direzionale ad alta velocit\u00e0. La pinna veniva quindi ripiegata verso destra al momento dell'estrazione dei carrelli d'atterraggio, per evitare il contatto con il suolo.\nIl carrello, caratteristica comune negli apparecchi sovietici, era attuato idraulicamente, con un sistema di emergenza pneumatico. Era di tipo triciclo, con il ruotino anteriore sterzabile, con due pneumatici affiancati, che si ritraeva all'indietro, mentre il carrello principale adottava un'unica gomma, un sistema frenante di tipo pneumatico e veniva ritratto verso i lati della fusoliera. L'aria compressa del sistema pneumatico era immagazzinata all'interno delle gambe di forza del carrello. Ogni gamba infine era dotata di parafango.\nI primi MiG-23S erano propulsi da un turbogetto R-27F-300 da 68,0\u00a0kN (6\u00a0940\u00a0kg) di spinta a secco e 78,5\u00a0kN (8\u00a0000\u00a0kg) con postcombustore. Il motore era alimentato dalle due prese d'aria laterali, simili a quelle del McDonnell Douglas F-4 Phantom. Le rampe per flussi supersonici erano posizionate verticalmente sul lato della fusoliera ed all'interno della presa. Erano divise in tre sezioni ed il sistema di controllo, variando la posizione della seconda e della terza, poteva regolare la velocit\u00e0 dell'aria in ingresso. All'interno della presa erano presenti anche due sottili guide orizzontali, anche se non in tutti gli esemplari. Appena al di sotto dei raccordi ala-fusoliera erano posizionati due portelli per aumentare l'ammissione d'aria quando richiesto. Proprio davanti alle prese erano presenti due paretine che separavano lo strato limite formatosi sulla fusoliera dal flusso meno disturbato. Nello spessore tra le paretine e la fusoliera, largo all'incirca 10\u00a0cm, si trovava un corpo che divideva il flusso in due parti, indirizzandole verso il dorso della fusoliera e verso il ventre. Nelle paretine infine erano presenti numerosi fori necessari per l'ulteriore aspirazione dello strato limite, che veniva espulso da quattro feritoie sul dorso della presa. Attorno allo scarico erano carenati quattro aerofreni azionati idraulicamente.\nI MiG-23S di fine serie erano dotati di un propulsore R-27F2-300 con la spinta in postcombustione incrementata a 97,8\u00a0kN (9\u00a0980\u00a0kg).\nL'armamento comprendeva un cannone GSh-23L a doppia canna da 23 millimetri con 200 colpi, montato in un comparto ventrale. Vi erano poi quattro piloni, due ventrali ed in posizione avanzata, e due agganciati ai raccordi alari. Questi potevano ospitare missili aria-aria R-3S (AA-2 Atoll in codice NATO) ad infrarosso, o la sua versione migliorata l'R-13M, oppure missili R-3R (AA-2-2 Advanced Atoll) a guida radar semiattiva. Per le missioni da attacco al suolo potevano essere montate razziere, bombe, o serbatoi di napalm. Agganciato al pilone destro subalare viaggiava il datalink Delta-N che comunicava con il missile aria-superficie radioguidato Kh-23 (AS-7 Kerry in codice NATO). La capacit\u00e0 per i carichi esterni era di 4\u00a0400 chili.\nIl pilota sedeva su un seggiolino eiettabile Mikoyan KM-1, sotto un cupolino incernierato alle sue spalle. Il seggiolino poteva essere attivato a qualsiasi quota, ma ad una velocit\u00e0 minima di 130\u00a0km/h (70 nodi). La visibilit\u00e0 del cupolino era ridotta, particolarmente verso la coda. La semplice avionica includeva radio, sistemi di navigazione, IFF, ed un avvisatore radar Sirena.\nSebbene per il MiG-23 fosse stato previsto il nuovo radar RP-23 (o Sapfir-23), a causa di ritardi nella progettazione, i MiG-23S montavano il radar RP-22SM (o Sapfir-22SM) del MiG-21. Come HUD era presente un semplice schermo collimatore di vetro.\nA dimostrazione del fatto che il MiG-23S fosse una versione del tutto preliminare ne furono costruiti appena una sessantina di esemplari, inviati comunque alle unit\u00e0 operative. Questa versione era ben lontano dall'essere soddisfacente e soffriva di problemi dovuti alla complessit\u00e0 oltre che alla giovent\u00f9. Un problema che necessit\u00f2 di troppo tempo per essere risolto fu il fatto che il parafreno aveva la tendenza a dispiegarsi spontaneamente in volo.\nCombattimenti simulati mostrarono come il vecchio MiG-21 poteva battere il MiG-23, sebbene la maggior potenza del motore avvantaggiasse quest'ultimo. I problemi principali erano le pessime caratteristiche di volo in certe condizioni ad alto angolo d'attacco, il cattivo comportamento in vite ed una bassa stabilit\u00e0 di imbardata. Il MiG-23S poteva dare il peggio di s\u00e9 in decollo ed in atterraggio, anche a causa del fatto che la carreggiata del carrello era troppo stretta per essere sicura su piste bagnate o ghiacciate. La posizione bassa rispetto al suolo delle prese d'aria creava anche problemi di ingestione di corpi estranei. Infine sparare un missile dai piloni di fusoliera poteva causare lo spegnimento del motore a causa dell'ingestione del flusso di scarico del missile. Si comprende cos\u00ec perch\u00e9 numerosi piloti morirono durante le prime fasi valutative del nuovo caccia.\nPresto il MiG-23S venne ritirato dal servizio e verso la fine degli anni '70 pochi esemplari sopravvivevano come addestratori, con zavorra al posto del radar.\nMiG-23-1971 e MiG-23SM Flogger A.\nMolti apparecchi sovietici furono introdotti in servizio prima di diventare progetti sufficientemente maturi per un impiego operativo. Anche il MiG-23 aveva bisogno di essere messo a punto e fu per questo motivo che gi\u00e0 nel 1971 usc\u00ec di fabbrica una nuova versione, chiamata inizialmente MiG-23 tipo 1971 o semplicemente MiG-23-1971 e successivamente MiG-23SM.\nFu il primo MiG-23 ad adottare il radar Sapfir-23, sebbene nella variante pi\u00f9 semplificata, il Sapfir-23L, il quale non era cos\u00ec avanzato rispetto al precedente RP-22SM. Il nuovo caccia montava anche un HUD vero e proprio al posto del collimatore. L'ogiva sul muso venne modificata rendendola pi\u00f9 tonda per ospitare il radar pi\u00f9 grande. La maggior parte dei MiG-23SM installava anche un sensore all'infrarosso TP-23 per la ricerca e l'aggancio di bersagli sul ventre sotto alla cabina, integrato col radar. Alcuni esemplari avevano anche una telecamera posizionata sulla sommit\u00e0 della deriva.\nIl motore restava il Tumanskij R-27F2-300, mentre si aggiungeva un serbatoio ventrale da 800 litri. I piani di coda vennero arretrati verso lo scarico, aumentando al contempo l'area della deriva. Anche gli aerofreni vennero ingranditi ed arretrati.\nUn'altra importante modifica fu eseguita sull'ala, la cui area venne aumentata del 20%. In particolare venne esteso il bordo d'attacco conferendo alla radice la caratteristica escrescenza a \"dente di lupo\" che si adattava al raccordo ala-fusoliera quando le semiali erano completamente aperte. Gli angoli di freccia furono aumentati di 2\u00b0 e 33', precisamente nelle posizioni: 18\u00b0 33', 47\u00b0 33' e 74\u00b0 33'. Infine vennero rimossi gli ipersostentatori di bordo d'attacco, dato che, grazie alla maggior superficie alare, erano meno essenziali, semplificando in tal modo la costruzione dell'ala.\nAnche questa versione per\u00f2 non fu soddisfacente. In particolare l'affidabilit\u00e0 restava scarsa e la manovrabilit\u00e0 difficoltosa. Ad alti angoli d'attacco inoltre i denti di lupo alle radici alari generavano vortici che si estendevano sul dorso del caccia, peggiorandone la stabilit\u00e0.\nFurono fabbricati all'incirca 100 MiG-23SM, tutti nel 1971 e tutti raggiunsero i reparti, ma nel 1978 passarono a ruoli addestrativi e presumibilmente con considerevoli limitazioni nelle manovre.\nMiG-23M e MiG-23MF Flogger B.\nI tecnici di Mikoyan erano messi davvero sotto pressione perch\u00e9 l'Aeronautica sovietica aveva bisogno del nuovo caccia intercettore. Il fatto che gi\u00e0 nel giugno 1972 decollava una nuova versione, denominata MiG-23M, la dice lunga in tal senso. Le novit\u00e0 principali furono l'introduzione di un nuovo motore, il Tumanskij R-29-300 da 81,8\u00a0kN (8\u00a0345\u00a0kg) di spinta a secco e\n113,4\u00a0kN (11\u00a0565\u00a0kg) con postcombustione, ed una nuova ala che manteneva l'area maggiorata del MiG-23SM ed aggiungeva gli \"slat\" o ipersostentatori di bordo d'attacco. La rimozione degli ipersostentatori nella precedente versione si rivel\u00f2 infatti controproducente. Probabilmente anche alcuni vecchi MiG-23SM furono aggiornati con questo tipo di ala.\nInoltre sul MiG-23M si poteva agganciare, al di sotto di entrambe le semiali, un serbatoio da 800 litri, ma in questo caso l'ala non poteva essere retratta. Venne introdotto il sistema di controllo-autopilota SAU-23A (\"sistema avtomati\u010deskogo upravlenija\", sistema automatico di controllo) ed il sistema di navigazione Pol\u0451t 1l-23 (\u041f\u043e\u043b\u0451\u0442, volo). Si aggiunsero anche degli specchietti retrovisori per cercare di migliorare la visibilit\u00e0 posteriore e gli ultimi esemplari montarono il seggiolino KM-3, di tipo zero-zero.\nI primi esemplari prodotti continuarono a ricevere i radar Sapfir-23L, ma successivamente vennero montati i nuovi Sapfir-23D ed infine i Sapfir-23D-III definitivi. I MiG-23M con Sapfir-23D in seguito vennero aggiornati.\nIl radar Sapfir-23D-III era un radar di tipo ad impulsi Doppler che poteva avvistare ed inseguire bersagli che volavano in basso e molto prossimi al terreno. La capacit\u00e0, detta \"look-down shoot-down\" ovvero \"avvista e aggancia in basso\" (letteralmente guarda gi\u00f9 spara gi\u00f9), era assai richiesta dall'Aeronautica sovietica ed il MiG-23M fu uno dei primi caccia a fornirla.\nIl Sapfir-23D dava la possibilit\u00e0 di impiegare il nuovo missile a guida radar semiattiva R-23R (od AA-7 Apex per la NATO) che forniva al caccia capacit\u00e0 di intercettazione BVR (\"beyond visual range\", oltre il raggio visivo). Poteva essere montata anche la versione a guida infrarossa, denominata R-23T. Entrambi i missili dovevano essere agganciati sui piloni del raccordo ala-fusoliera, mentre i piccoli R-60 (AA-8 Aphid) ad infrarosso erano agganciati ventralmente uno per pilone. Solo successivamente venne introdotto un nuovo binario doppio per poter agganciare due R-60 per ciascun pilone ventrale. Il MiG-23M poteva infine utilizzare razzi e bombe ed uno speciale adattatore permetteva l'impiego di un ordigno nucleare tattico.\nIl MiG-23M adottava anche il trasmettitore dati Lasour-SMA, una versione migliorata del Lasour-1 montato sui MiG-21 ed integrato con il trasmettitore di intercettazione controllata da terra Vozduch-1M. Il trasmettitore dati forniva la rotta al pilota per mezzo di indicatori posizionati appena al di sotto dell'HUD ed altri dati via radio. Il trasmettitore era immune da disturbi elettronici e forniva la traiettoria migliore verso il bersaglio. La parte finale dell'attacco poteva essere effettuata tramite sistema di scoperta ed inseguimento all'infrarosso ed un missile R-23T a guida infrarossa, cosicch\u00e9 il bersaglio poteva non avvedersi del pericolo.\nSebbene il MiG-23M fosse un sostanziale miglioramento rispetto alle precedenti versioni, lasciava ancora a desiderare. Era una macchina assai complicata da gestire, sia per il personale di terra che per il pilota, era poco agile e difficile da manovrare ad alti angoli d'attacco e non aveva risolto il problema della tendenza a soffocare il motore quando venivano lanciati missili ventrali. Anche il sistema di rotazione delle semiali era delicato e imponeva limitazioni alle manovre.\nA parte ci\u00f2 era un aereo veloce che poteva coprire adeguatamente il ruolo di intercettore. Inoltre gli ultimi esemplari prevedevano un pi\u00f9 robusto perno dell'ala ed un sistema ausiliario di controllo per correggere i problemi ad alti angoli d'attacco.\nAgli inizi del 1973 venne prodotta la prima variante da esportazione, il MiG-23MS. L'apparecchio era una versione molto semplificata del MiG-23M, con motore R-27F2M-200 ed il sistema d'arma del vecchio MiG-21 con il radar RP-22SM. Il muso era pi\u00f9 corto a causa del radar pi\u00f9 piccolo ed il caccia non poteva usare i missili di ultima generazione, limitandosi agli R-3S, R-3R ed R-13M. I primi due furono venduti alla Siria, che li ricevette assieme a due addestratori biposto MiG-23UB il 14 ottobre 1973. Furono poi inviati ad Algeria, Egitto, Iraq e Libia. Il nome in codice NATO di questa versione fu Flogger E.\nPi\u00f9 vicina al MiG-23M era la seconda versione da esportazione, denominata MiG-23MF, Flogger B per la NATO, concepita per i paesi del patto di Varsavia. Alcuni esemplari, ulteriormente semplificati e senza radar Sapfir, vennero inviati anche a Cuba, India, e Siria.\nLa produzione totale di MiG-23M, e sue varianti da esportazione, fu di circa 1300 esemplari.\nMiG-23UB e MiG-23UM Flogger C.\nIl primo prototipo della versione da addestramento biposto del MiG-23 vol\u00f2 il 10 aprile del 1970. A pilotare quello che era essenzialmente un MiG-23S con una abitacolo per l'istruttore aggiunto dietro a quello dell'allievo, c'era Michail Komarov. Ad assicurare una buona visibilit\u00e0 anteriore, in decollo ed atterraggio, con il carrello d'atterraggio veniva estratto un periscopio dal cupolino dell'istruttore. Era una necessit\u00e0 che era nata con la versione da addestramento del MiG-21. L'istruttore disponeva anche di un pannello di controllo per simulare varie avarie per l'allievo.\nA causa del secondo abitacolo, l'avionica venne spostata in avanti rispetto al MiG-23 monoposto, con il risultato di un muso allungato. Probabilmente l'addestratore disponeva del radar (il Sapfir-21) oltre che del cannone GSh-23.\nLa produzione di serie incominci\u00f2 gi\u00e0 nel 1970 nella fabbrica di Irkutsk con la designazione MiG-23UB (Flogger C per la NATO). \u00c8 interessante notare che il MiG-27, la versione da attacco al suolo del MiG-23, venne prodotto pi\u00f9 tardi in questa stessa fabbrica con un secondo abitacolo dipinto dietro al primo per ingannare i satelliti spia statunitensi.\nNel 1971 il MiG-23UB venne aggiornato con la nuova ala con dente di squalo, ipersostentatore di bordo d'attacco e la possibilit\u00e0 di impiegare serbatoi esterni. Alcuni MiG-23UB invece non disponevano di radar, in certi casi considerato pi\u00f9 uno svantaggio che un vantaggio.\nLa maggior parte dei MiG-23UB adott\u00f2 il turbogetto R-27F2-300, mentre le ultime macchine ebbero un sistema di controllo di volo migliorato. Anche alcune macchine pi\u00f9 vecchie vennero aggiornate con questo sistema.\nLa produzione dei MiG-23UB per l'Unione Sovietica cess\u00f2 nel 1978, ma prosegu\u00ec fino al 1985 per l'estero. I registri di fabbrica indicano una produzione totale di 769 apparecchi, di cui i 3/4 domestici.\nLo schema della colorazione seguiva quello delle macchine operative del reparto a cui l'addestratore era destinato.\nNegli anni '80 un certo numero di MiG-23UB venne aggiornato alla variante denominata MiG-23UM, con avionica che rifletteva quella delle macchine operative.\nMiG-23ML, MiG-23MLA e MiG-23P Flogger G.\nGli sforzi dei progettisti di migliorare il MiG-23 non terminarono con la versione M, ma si focalizzarono su un alleggerimento generale dell'apparecchio, un irrobustimento della cellula ed un incremento dell'affidabilit\u00e0. Il risultato, battezzato MiG-23ML (o 23-12 all'interno dell'ufficio di progettazione), si stacc\u00f2 da terra il 21 gennaio 1975 con il pilota collaudatore Aviard Gavrilovi\u010d Fastovec ai comandi. Questa versione venne presto messa in produzione e la NATO le assegn\u00f2 il codice Flogger G.\nLa pi\u00f9 importante modifica riguardava la struttura della fusoliera, ridisegnata per migliorarne aerodinamica, peso, alleggerito di 1250\u00a0kg in parte rimossi con un serbatoio di combustibile, e resistenza strutturale. Una modifica che permette di riconoscere il MiG-23ML rispetto ai predecessori \u00e8 un sostanziale accorciamento del raccordo tra deriva e dorso della fusoliera, cos\u00ec come la riduzione della gamba del ruotino anteriore, che permetteva al caccia di essere meglio allineato al terreno.\nIl MiG-23ML inoltre adottava il turbogetto Tumanskij R-35F-300 in grado di produrre 83,8\u00a0kN (8\u00a0550\u00a0kg) di spinta a secco e 128\u00a0kN (13\u00a0060\u00a0kg) in postcombustione e con un migliore consumo specifico. Venne anche inserita in fusoliera un'unit\u00e0 di potenza ausiliaria.\nAnche l'avionica venne aggiornata, tra l'altro, con un nuovo radar Sapfir-23ML pi\u00f9 prestante, affidabile e leggero del predecessore. Vennero inoltre aggiornati l'IRST, con il modello 26SH1, l'HUD, con il modello ASP-17ML, il trasmettitore dati, con il modello Lasour-23SML che forniva tutti i dati sull'HUD, il sistema di navigazione, con il modello Polyot 23-21, il radioaltimetro e il sistema di controllo del volo. Un nuovo sistema di controllo delle armi permetteva di utilizzare simultaneamente missili aria-aria R-23R attivi e R-23T passivi, un pacco agganciato a ciascun pilone sul raccordo ala-fusoliera contenente un cannone da 23 millimetri oltre alle armi tradizionali ed alla testata nucleare tattica.\nPi\u00f9 avanti nella produzione vennero risolti alcuni dei problemi strutturali che affliggevano l'ala e con alcuni miglioramenti e limitazioni dei comandi di volo furono risolti anche alcuni problemi di manovrabilit\u00e0 ad alti angoli d'attacco. I piloti sovietici sembrarono abbastanza sicuri di poter battere gli F-4 Phantom statunitensi, sebbene gli F-16 e gli F-15 restavano dei brutti clienti, in particolare si percepiva un notevole svantaggio nei confronti di quest'ultimo.\nAl MiG-23ML fece, a breve, seguito il MiG-23MLA, il quale era identico al predecessore per quanto riguarda la cellula ed il motore, ma adottava una migliore avionica. Il radar era un Sapfir-23MLA, una versione leggermente migliorata in raggio d'azione, affidabilit\u00e0 e contro-contromisure elettroniche del precedente. Una novit\u00e0 era rappresentata dal fatto che il radar era capace di trasmettere in bande differenti, rendendo possibile il volo con altri apparecchi senza interferenze. Vennero infine introdotti i nuovi missili R-24 (nelle varianti attiva e passiva), versioni migliorate degli R-23, con nuovi sensori, migliore aerodinamica e manovrabilit\u00e0, raggio d'azione pi\u00f9 ampio e testata pi\u00f9 pesante, ed i nuovi R-60M.\nIl primo volo del MiG-23MLA avvenne nel 1977 e la produzione di serie cominci\u00f2 nel 1978, mentre il nome in codice NATO rest\u00f2 Flogger-G. Le versioni da esportazione, lievemente semplificate, nei paesi del patto di Varsavia furono completate nel 1981 e rimpiazzarono i vecchi MiG-23MF e MiG-23MS nelle linee di produzione delle esportazioni. Per gli altri clienti i MiG-23ML furono ulteriormente declassati. Ne furono costruiti, in tutto, un migliaio di esemplari.\nL'Unione Sovietica possedeva una forza armata apposita per la difesa antiaerea, chiamata \"Vojska protivovozdu\u0161naja oborona\" (\u0412\u043e\u0439\u0441\u043a\u0430 \u043f\u0440\u043e\u0442\u0438\u0432\u043e\u0432\u043e\u0437\u0434\u0443\u0448\u043d\u0430\u044f \u043e\u0431\u043e\u0440\u043e\u043d\u0430 o abbreviata \u0412\u043e\u0439\u0441\u043a\u0430 \u041f\u0412\u041e) che era considerata pi\u00f9 importante della stessa aviazione militare. Questa forza armata era schierata su tutto il territorio nazionale e si occupava di fronteggiare gli intrusi per mezzo della sua rete radar, dei missili superficie-aria e degli intercettori. La PVO, come usualmente veniva chiamata, all'epoca era ancora equipaggiata con vecchi MiG-19P e PM e Sukhoi Su-9 e Su-11. Era quindi necessario un aggiornamento ed il MiG-23ML sembrava la soluzione, grazie alle buone prestazioni di velocit\u00e0, alle capacit\u00e0 BVR e look-down/shoot-down. Le carenze in fatto di manovrabilit\u00e0 non erano un problema per un ruolo da intercettore.\nPer questo motivo venne approntato il MiG-23P (\u043f\u0435\u0440\u0435\u0445\u0432\u0430\u0442\u0447\u0438\u043a, intercettore appunto), chiamato 23-14 all'interno dell'OKB, un MiG-23ML con avionica modificata per essere impiegata dalla rete terrestre della guida caccia sovietica. Anche questo modello mantenne la sigla Flogger G.\nLe modifiche comportarono l'adozione del sistema di controllo SAU-23P, integrato con un trasmettitore dati Lasour-M GCI che permetteva il controllo completo dell'intercettore da terra, tranne che per la manetta.\nUscirono di fabbrica circa 500 MiG-23P dal 1978 al 1981, ed aggiornamenti furono eseguiti in servizio per poter impiegare gli R-24 e gli R-60M.\nIl MiG-23MLD Flogger K.\nNel 1982 si procedette ad un programma di aggiornamento dei MiG-23ML ed MLA per quanto riguarda aerodinamica, contromisure ed avionica. Il nuovo apparecchio veniva quindi denominato MiG-23MLD (\"Dorabotannyj\", \u0414\u043e\u0440\u0430\u0431\u043e\u0442\u0430\u043d\u043d\u044b\u0439, aggiornato), 23-18 all'interno dell'ufficio tecnico, per la NATO divenne Flogger K.\nI cambiamenti consistettero in vari interventi, quali l'adozione di generatori di vortici al lato del tubo di Pitot sul muso e alla radice del raccordo ala-fusoliera. I vortici dovevano servire ed evitare il distacco dello strato limite sulle superfici di controllo ad alti angoli d'attacco, ma aumentavano la resistenza aerodinamica.\nSi rinforz\u00f2 l'incernieratura dell'ala e si diede la possibilit\u00e0 al pilota di usare, per il combattimento manovrato, una quarta posizione della freccia a 33\u00b0, anche se solo i piloti pi\u00f9 esperti erano in grado di volarci.\nVenne montato un sistema automatico di limitazione delle manovre SOS-3-4, simile a quello del MiG-29, per far rimanere il caccia nel proprio inviluppo. Vennero integrati nel pilone centrale ventrale due distributori KDS-23 con sei cartucce di \"chaff\" e \"flare\" (contromisure elettroniche e termiche) e venne data la possibilit\u00e0 di installare due distributori BVP-50-60 da 60 cartucce sul dorso, simili a due lunghe rotaie per missili.\nIl radar sostituito da una versione ulteriormente affinata, il Sapfir-23MLA-2 (N008) con un raggio d'azione aumentato a 70\u00a0km per un bersaglio delle dimensioni di un bombardiere ed una modalit\u00e0 per il combattimento ravvicinato ed altri affinamenti delle precedenti caratteristiche.\nL'avionica venne aggiornata con il sistema di controllo di volo SAU-23-18, con il sistema di allerta radar Ber\u0451za e con il sistema automatico d'atterraggio e navigazione a bassa quota Klistron.\nIl ruotino anteriore venne dotato di un miglior sistema di sterzo ed il registratore di volo venne reso pi\u00f9 robusto.\nDal 1984 il MiG-23MLD, oltre all'armamento tradizionale, pot\u00e9 contare anche sul nuovo missile a ricerca di calore Vympel R-73 (AA-11 Archer per la NATO) a corto raggio. Erano agganciati sui piloni ventrali laterali. Furono provati anche dei disturbatori di radiofrequenza quali il Gardenija o il Siren (rispettivamente queste varianti vennero chiamate MiG-23MLG e MiG-23MLS) ma nessun apparecchio di serie venne dotato di disturbatori. In totale vennero effettuati circa 500 aggiornamenti.\nL'Aeronautica sovietica aggiorn\u00f2 i suoi MiG-23, senza ricevere nessun nuovo esemplare. Il MiG-23MLD, senza per\u00f2 le modifiche aerodinamiche, venne invece inviato a diversi paesi quali la Bulgaria, che ne ricevette 16, e la Siria, che ne ebbe 50 con avionica semplificata. Vennero denominati Flogger G dalla NATO per distinguerli dalla versione sovietica.\nVersioni proposte.\nA met\u00e0 degli anni '90 l'OKB Mikoyan inizi\u00f2 a lavorare attorno ad un ulteriore aggiornamento del MiG-23, pensato per quei paesi che, per necessit\u00e0 economiche, avessero ancora attivo questo tipo di caccia. In particolare si rendeva necessario un aggiornamento dell'elettronica e si era inizialmente pensato di rimpiazzare il radar Sapfir-23 con il Super-Kop'e (super lancia), mentre successivamente le idee compresero anche il Moskit-23 o il Moskit-21K.\nIl Moskit-23 avrebbe permesso un raggio di rilevazione bersagli (della grandezza di un caccia) di 90\u00a0km in avanti, la possibilit\u00e0 di impiego di missili aria-aria R-73 (AA-11 Archer), R-27R, R-27T (AA-10 Alamo) ed R-77 (AA-12 Adder), missili aria-superficie Kh-31A (AS-17 Krypton) e bombe teleguidate KAB-500KR da 560\u00a0kg. Il progetto venne battezzato MiG-23-98.\nLa Phazatron pens\u00f2 anche al radar Topaz del MiG-29SMT, che avrebbe permesso l'adozione di ulteriori missili aria terra e della KAB-500L.\nLe versioni da attacco: il MiG-23B Flogger F ed il MiG-23BN Flogger H.\nCome accadde per il MiG-17 anche per il MiG-23 venne sviluppata ben presto una versione da attacco al suolo. Negli anni '60 infatti vi erano principalmente due aerei da attacco nella VVS: il Su-7B, non efficiente come sarebbe dovuto, e la versione da attacco del MiG-17, tutto sommato non pi\u00f9 scarsa del primo, considerando che il MiG-17 nasceva come caccia.\nIl desiderio dell'Aeronautica di avere un aereo da attacco al passo coi tempi si concretizz\u00f2 in due proposte: quello che divenne il Sukhoi Su-17 e, tra le idee pi\u00f9 economiche e concrete dell'OKB di Mikojan, una versione da attacco del MiG-23, chiamata MiG-23Sh (\"\u0161turmovik\", d'attacco).\nVenne a questo scopo modificato il prototipo 23-11 con armamento aria-suolo, che al collaudo si rivel\u00f2 pessimo, ma non infruttuoso: fece capire ai tecnici che il MiG-23 aveva bisogno di un motore pi\u00f9 potente, di un carrello pi\u00f9 robusto e di un campo visivo del pilota pi\u00f9 ampio.\nVerso la fine del 1969 venne presentato all'Aeronautica sovietica un simulacro di un apparecchio ulteriormente migliorato, che port\u00f2 all'approvazione per lo sviluppo nel 1970. Il nuovo aereo venne battezzato MiG-23B (\"bombardirov\u0161\u010dik\", bombardiere) e vol\u00f2 per la prima volta il 18 febbraio 1971, con Aleksandr Fedotov ai comandi.\nVarianti.\nConfronto tra le versioni principali.\nSegue una tabella comparativa tra le principali versioni.\nIn servizio.\nSebbene il MiG-23 sia stato il modello di caccia pi\u00f9 numeroso tra gli anni settanta ed i primi anni ottanta in Unione Sovietica e nei paesi satelliti, non sembra abbia giocato un ruolo chiave, probabilmente a causa degli incidenti e delle prestazioni delle versioni iniziali non brillanti. Sembra invece che la difesa antiaerea sovietica abbia apprezzato il MiG-23 quale intercettore.\nIl 21 giugno del 1979, un MiG-23M della difesa antiaerea, pilotato dal capitano \u0160ikinder, abbatt\u00e9 due elicotteri Boeing CH-47 Chinook iraniani che avevano invaso lo spazio aereo sovietico, uno di essi con due R-60 e l'altro con il cannone.\nAlmeno sette reggimenti di MiG-23 si avvicendarono in Afghanistan tra il 1984 ed il 1989, usati in particolare in missioni di scorta ad aerei per l'attacco al suolo, per intercettazione su allerta rapida ed anche nel ruolo da attacco, armati con bombe e razzi.\nDurante il conflitto afgano, spesso i MiG-23 potevano scontrarsi con F-16 pachistani alla frontiera. Degno di nota un MiG-23 che, il 12 settembre 1988, assorbendo l'impatto con due Sidewinder, riusc\u00ec a tornare alla base. Nello stesso mese due MiG-23 abbatterono un paio di elicotteri iraniani che avevano invaso lo spazio afgano. Circa 10 MiG-23 furono perduti nel conflitto, di cui la met\u00e0 in incidenti e l'altra a causa del fuoco da terra. I sovietici affermarono che un loro MiG-23MLD abbatt\u00e9 un F-16 pachistano.\nMolti dei MiG-23 a ricevere il battesimo del fuoco furono le versioni da esportazione con molte limitazioni. Per esempio, il MiG-23MS non aveva il sistema di avviso radar (RWR, un sistema che, rilevando le emissioni radar nemiche, permette di dedurre il tipo e la posizione della minaccia). Come se non bastasse, questo caccia in comparazione con il MiG-21, era pi\u00f9 complesso e costoso. Le prime versioni da esportazione avevano un radar semplificato che lo rendeva vulnerabile alle contromisure elettroniche (ECM), nelle quali gli israeliani erano particolarmente capaci. Il MiG-23MS ed il MiG-23MF presero parte al conflitto israelo-siriano sopra i cieli del Libano, ma le sue prestazioni si rivelarono al di sotto delle aspettative. La ragione principale risiedeva nel fatto che la Siria, come la maggior parte dei paesi, mancava quasi totalmente di una rete di sistemi radar di intercettazione controllata da terra, il MiG-23 era pensato per operare in collaborazione con la guida caccia. Nel 1982 gli israeliani rivendicarono svariati abbattimenti, specialmente di MiG-23 siriani, nella valle della Bekaa, in Libano.\nDurante il periodo 1982-1983 i Flogger siriani furono decimati dai caccia israeliani i quali non subirono mai alcuna perdita in combattimento aria-aria; l'unico aereo perso da Israele per opera dei Flogger avvenne nel 1984 quando un MiG-23 riusc\u00ec ad abbattere un F-4 Phantom impossibilitato a difendersi adeguatamente perch\u00e9 impegnato in una missione di attacco al suolo.\nRisorsa di rilievo del MiG-23 era la sua eccellente accelerazione, grazie alla quale spesso era in grado di sfuggire a situazioni di svantaggio. La versione da attacco al suolo, il MiG-23BN, era considerata abbastanza efficiente. Nel 1980 fu esportata anche la versione MiG-23ML, che venne accolta con maggiore entusiasmo dai suoi acquirenti.\nGli iracheni usarono fin dall'inizio i loro MiG-23 nel conflitto Iran-Iraq rivendicando l'abbattimento di tre F-4 Phantom e due F-5E Tiger iraniani. Il MiG-23 era invece intimidito dagli F-14 Tomcat, probabilmente a causa delle armi a lungo raggio del caccia iraniano. I piloti del Tomcat inoltre dichiararono di poter girare attorno al MiG in combattimento manovrato.\nI MiG-23ML cubani si scontrarono con vari apparecchi sudafricani durante la guerra civile in Angola. Il 27 settembre 1987 il Mirage F1 pilotato dal capitano Arthur Piercy venne gravemente danneggiato da un missile mentre era impegnato in combattimento con il MiG-23ML del maggiore Albertoley Rivas. Piercy a seguito del durissimo contatto con il suolo venne espulso col seggiolino eiettabile durante l'atterraggio. Rimase ferito gravemente e costretto su una sedia a rotelle.\nAnche Eduardo Gonzales Garcia ed un altro pilota sostennero di avere abbattuto un Mirage a testa, mostrando prove fotografiche. In quella guerra venne abbattuto, da un MiG-23, anche un Atlas Impala oltre ad un elicottero (un Puma o un Alouette 3). Solo un MiG-23 venne abbattuto, sembra da un missile terra-aria Stinger (il pilota riusc\u00ec a lanciarsi col paracadute).\nSecondo i rapporti dei piloti arabi, cubani e sovietici, il MiG-23 ottenne diverse vittorie sugli F-4 Phantom, sui Mirage F1, sugli F-5 Tiger II, sugli F-16 Falcon e sugli A-4 Skyhawk in differenti teatri nel Medio Oriente ed in Africa. D'altra parte, nella maggior parte dei casi gli esperti occidentali erano riluttanti ad accettare o impossibilitati a verificare queste vittorie. Malgrado ci\u00f2 le fonti sovietiche accettano questi rapporti come validi affermando perfino che alcuni F-15 e Tornado furono preda dei MiG-23 siriani. In particolare fonti siriane, confermate dai cubani riferiscono che nel solo periodo '82-'83 i loro MiG-23 hanno abbattuto 3 F-15, 5 F-16, 3 F-4, 1 BQM-34 perdendone solo 10. Nonostante tutto, questi numeri non trovano conferme.\n\u00c8 importante sottolineare che la versione che \u00e8 stata abbattuta la maggior parte delle volte \u00e8 quella del MiG-23BN, ovvero la versione da attacco al suolo, simile al MiG-27 ma dotata di radar e quindi quasi indistinguibile dalla versione da caccia del MiG-23. Il MiG-23BN non ha perci\u00f2 armamento aria-aria oltre il raggio visivo (BVR, \"beyond visual range\") e rimane pi\u00f9 simile al Sepecat Jaguar che ad un vero e proprio caccia intercettore come i MiG-23MS, MiG-23MF, MiG-23ML, MiG-23MLA, MiG-23P e MiG-23MLD, comparabili all'F-4E, al Mirage F1 o al JA-37 Viggen.\nI MiG-23 libici parteciparono a molti scontri, inizialmente durante le dispute di confine con l'Egitto alla fine degli anni settanta e successivamente con l'United States Air Force e United States Navy. Il 16 settembre 1980 un numero di MiG-23 libici attaccarono un Boeing RC-135U dell'Aeronautica statunitense, danneggiandolo, prima di essere messi in fuga da caccia dell'U.S. Navy. Questo non fu che il primo di una lunga serie di scaramucce tra i caccia libici e quelli USA, che termin\u00f2 solo nel 1989, quando, il 4 gennaio, due MiG-23 vennero abbattuti da altrettanti F-14.\nI MiG-23 iracheni vennero in parte distrutti al suolo nella guerra del Golfo, anche se sembra che fossero rimasti in servizio operativo fino all'invasione della coalizione nel 2003.\nNel 1990 pi\u00f9 di 1.500 MiG-23, nelle differenti versioni, erano in servizio con la V-VS (aeronautica militare) e la PVO (difesa antiaerea). Con la caduta dell'Unione Sovietica, il MiG-23 ed il MiG-27 vennero radiati dal servizio o posti in riserva. L'ultimo MiG-23P fu radiato nel 1998. Anche per quanto riguarda gli altri utenti, le difficili condizioni dell'economia hanno decretato la radiazione del MiG-23, mentre il MiG-21, pi\u00f9 semplice ed economico, resta ancora in servizio in molti paesi.\nDopo la caduta dell'Unione Sovietica, la maggior parte dei MiG-23 russi venne radiata, anche se qualche esemplare venne utilizzato per collaudare aggiornamenti. Verso la fine degli anni novanta il Mikoyan OKB prov\u00f2 a promuovere aggiornamenti per le macchine in servizio nelle aeronautiche estere, ma con scarsi risultati.\nI piloti occidentali che hanno provato il MiG-23 riportano che questo aereo ha un andamento simile all'F-4E od al Tornado in certe circostanze, e simile all'F-105 in certe altre. I manuali sovietici considerano le prestazioni del MiG-23MLD superiori a quelle dell'F-4E e, in certe parti dell'inviluppo di volo, migliore dell'F-16A, ma ammettono che l'F-15 possieda una schiacciante superiorit\u00e0 nei confronti del caccia sovietico. Gli israeliani provarono il MiG-23 e trovarono che possedeva un'accelerazione pi\u00f9 elevata di quella di F-16 ed F-18 (bisogna ricordare che le varie versioni possiedono caratteristiche profondamente diverse, sia nella motorizzazione che nell'avionica). Comunque sia il MiG-23 rappresenta l'ultima incarnazione del caccia degli anni sessanta i quali, malgrado abbiano raggiunto la loro maturit\u00e0, sono stati surclassati dai nuovi caccia dall'aerodinamica curata, dal \"fly-by-wire\", dal \"radar doppler\" e dal turboventola, quali per esempio F-16 e MiG-29.\nI diretti concorrenti del MiG-23 furono l'F-4E, il Mirage F1 ed il Viggen, i quali hanno anche loro terminato la carriera operativa.\nA causa della vista anteriore, caratterizzata dalle grosse prese d'aria, simili ad orecchie, il velivolo venne soprannominato da qualche pilota sovietico \"\u010cebura\u0161ka\", nome di un famoso personaggio dei cartoni animati.\nLe esercitazioni hanno dimostrato che se pilotato da piloti veterani il MiG-23MLD pu\u00f2 raggiungere buoni risultati contro il MiG-29 in combattimenti simulati usando tattiche \"mordi e fuggi\" senza ingaggiare il nemico in combattimento ravvicinato (\"dogfight\"). Di solito gli \"aggressori\" avevano dipinta una bocca di squalo appena dietro l'ogiva del radar, e molti di questi erano veterani della guerra in Afghanistan. Verso la fine degli anni ottanta questi piloti furono trasferiti sul MiG-29, anche loro con la bocca di squalo appena dietro il muso.\nIncidenti e fatti notevoli.\n18 luglio 1980: il MiG libico sulla Sila.\nNel 1980 un MiG-23MS libico precipit\u00f2 sui monti della Sila, nell'attuale comune di Castelsilano, in Calabria. Numerosi abitanti del luogo si recarono quasi subito sul posto, dove arrivarono anche i pompieri per domare l'incendio che si era nel frattempo esteso alla vegetazione e che dur\u00f2 per alcune ore. Intervennero successivamente i Carabinieri, alcuni ufficiali dell'Aeronautica Militare esperti di incidenti aerei, il comandante e il vicecomandante della base di Gioia del Colle, ed il generale Tascio, capo del SIOS dell'Aeronautica Militare.\nSecondo le conclusioni della commissione d'inchiesta, alla quale parteciparono su richiesta della Libia anche alcuni esperti militari libici, il pilota, durante una normale esercitazione sul cielo libico, avrebbe avuto un malore ed il pilota automatico avrebbe continuato il volo fino a precipitare sulla Sila all'esaurimento del combustibile.\nSecondo il giudice Rosario Priore, testimonianze discordanti ed una perizia tecnica di parte porterebbero ad ipotizzare una data anteriore per l'incidente ed un coinvolgimento con i fatti relativi alla strage di Ustica, avvenuta 21 giorni prima, anche perch\u00e9 l'autopsia sul pilota siriano evidenzi\u00f2 che il 18 luglio 1980 il corpo era in avanzato stato di decomposizione e militari di leva avevano testimoniato di aver effettuato turni di sorveglianza al velivolo gi\u00e0 a fine giugno.\n26 aprile 1984: incidente nel Nevada.\nIl tenente generale Robert M. Bond dell'Aeronautica militare degli Stati Uniti perse la vita quando il MiG-23 che pilotava si schiant\u00f2 nel Nevada Test Site. In quel periodo il generale Bond prestava servizio come vicecomandante dello Air Force Systems Command nella base aerea di Andrews nel Maryland.\n4 luglio 1989: l'episodio del MiG-23 fantasma.\nIl 4 luglio del 1989, dalla base aerea di Bagicz, nel Distretto di Ko\u0142obrzeg sul mar Baltico in Polonia, un MiG-23M decoll\u00f2 per un volo addestrativo. Era un caccia dello 871\u00ba Reggimento caccia della Pomerania. Dopo appena 41 secondi di volo il postbruciatore del caccia si spense da solo e il motore stava perdendo potenza. Il pilota, colonnello Nikolaj Skuridin (\u041d\u0438\u043a\u043e\u043b\u0430\u0439 \u0421\u043a\u0443\u0440\u0438\u0434\u0438\u043d), pens\u00f2 che il motore si fosse spento del tutto e, dato che l'altezza dal suolo in quel momento era di circa 130\u2013150 m, calcol\u00f2 che l'aeroplano non sarebbe stato in grado di evitare l'impatto col suolo per molto tempo ancora. Senza voler perdere del tempo prezioso per spegnere del tutto il motore il pilota si espulse col seggiolino eiettabile ed atterr\u00f2 col paracadute, ferendosi ad una mano. Con grande preoccupazione del personale di terra il motore dell'aeroplano continu\u00f2 invece a funzionare (probabilmente il problema riguardava solamente il postbruciatore) e l'aereo riprese quota verso ovest.\nL'autopilota mantenne l'ultima rotta impostata. L'aereo non era armato se non con i proiettili del cannone da 23\u00a0mm. Ben presto l'aereo fantasma abbandon\u00f2 lo spazio aereo della Polonia e quindi quello della Germania Est, violando lo spazio aereo della Germania Ovest, dove venne intercettato e scortato da un paio di F-15 del 32th Tactical Fighter Squadron statunitense. Dato che gli F-15 non ricevettero il permesso di aprire il fuoco, l'aereo fantasma fu libero di uscire dallo spazio aereo tedesco. Anche la Francia aveva allertato i suoi Mirage, dando loro il permesso di aprire il fuoco, se l'aereo fantasma si fosse rivelato pericoloso per l'abitato sottostante. Ma questa eventualit\u00e0 non si present\u00f2 perch\u00e9 dopo circa 900\u00a0km di volo il MiG-23 termin\u00f2 il combustibile e precipit\u00f2 nell'area della citt\u00e0 di Kortrijk in Belgio (nord ovest). Il caccia aveva volato su un buon tratto di Europa prima di schiantarsi su una fattoria belga. Un ragazzo di 18 anni mor\u00ec nell'incidente.\nIl ministro degli Esteri belga afferm\u00f2 che dal momento in cui il MiG-23 fu intercettato dai radar della NATO fino al momento dello schianto pi\u00f9 di un'ora dopo, non arriv\u00f2 nessuna avvertimento da parte sovietica e che, inoltre, i sovietici furono particolarmente lenti nel rivelare che l'aviogetto non stava trasportando armi nucleari o tossiche.\n20 marzo 1991: da Cuba alla Florida e ritorno.\nIl maggiore Orestes Lorenzo Perez dell'Aeronautica cubana disert\u00f2 a bordo del suo MiG-23BN nella Naval Air Station di Key West in Florida durante una missione di addestramento. Il 19 dicembre dell'anno successivo Perez riusc\u00ec ad atterrare a Cuba con un piccolo Cessna 310 del 1961, prese a bordo la sua famiglia che lo stava aspettando e ripart\u00ec per Miami."}
{"id": "125282", "revid": "663182", "url": "https://it.wikipedia.org/wiki?curid=125282", "title": "Morto vivente", "text": "Il morto vivente, detto anche non morto o morto che cammina (in inglese \"undead\", in francese \"revenant\"), \u00e8 una creatura mostruosa immaginaria generata dalla resurrezione di un cadavere. L'accezione \"morto vivente\" pu\u00f2 riferirsi a vari tipi di creature fantastiche, come ad esempio vampiri,\nzombie, mummie, personaggi di serie fantasy e giochi di ruolo.\nIn ambito letterario e cinematografico i morti viventi si sono spesso accavallati o confusi con gli \"zombie\". Lo zombie (o italianizzato \"zombi\") \u00e8 una parola di origine haitiana collegata ai miti del vud\u00f9 (o \"voodoo\"), e si riferisce ad uno spirito evocato con riti magici dall'aldil\u00e0 che si incarna in un cadavere. Figura quanto mai leggendaria, su cui si \u00e8 molto speculato, specialmente durante la dittatura sull'isola della famiglia Duvalier.\nA partire per\u00f2 dalla met\u00e0 circa del XX secolo, il morto vivente ha assunto una forma diversa da quella dello zombie haitiano, che, seppur ancora legata in parte a quella dello zombie (e del quale spesso mantiene la definizione), si \u00e8 modificata in favore di una nuova immagine pi\u00f9 corrispondente alla natura delle paure di una societ\u00e0 occidentale moderna. Tale tipologia di morto vivente ha avuto il suo sviluppo principalmente attraverso il cinema e la narrativa.\nSviluppo storico.\nIl morto vivente cinematografico appare per la prima volta nel film \"L'isola degli zombies\" (\"White Zombie\", 1932) di V. Halperin, ma ancora nella sua veste originale legata alla tradizione della magia nera haitiana. Molto simile a questo modello di morto vivente \u00e8 quasi tutta la filmografia successiva, dove le creature che si susseguono sullo schermo sono quasi sempre il prodotto di magia nera o forze diaboliche. Dagli anni cinquanta in poi, con l'inizio dell'Era Atomica, durante il periodo della Guerra Fredda, e con la sempre presente minaccia di una guerra nucleare, la figura del morto vivente si trasforma.\nE pur non rinunciando completamente alla sua veste precedente, diventa il prodotto di esperimenti scientifici malsani, e piani d'invasione extraterrestre. A creare una figura di transizione tra queste due tipologie di morti viventi e il morto vivente moderno, fu Richard Matheson con il suo libro \"Io sono leggenda\" (1954), dove la creatura affamata di carne umana, aveva caratteristiche a met\u00e0 tra il morto vivente e il vampiro. Il romanzo di Matheson pu\u00f2 essere a ragion veduta considerato il capostipite del genere che si svilupper\u00e0 subito dopo, e non a caso ne sono state tratte numerosissime versioni cinematografiche, pi\u00f9 o meno fedeli all'originale.\nLa prima vera apparizione di un morto vivente non tradizionale avviene nel film \"La notte dei morti viventi\" (\"Night of the Living Dead\", 1968) di George A. Romero. Da questo momento in poi, grazie anche al successo della pellicola, la figura cinematografica del morto vivente si distacca dai canoni precedenti e sviluppa autonomamente una sua propria fisionomia, riconosciuta poi in tutti i film a seguire. Con la successiva massiccia diffusione di questo nuovo genere di mostro cinematografico, il morto vivente ha sopravanzato ogni altra sua precedente interpretazione. Ed \u00e8 principalmente a lui che al giorno d'oggi \u00e8 legata la conoscenza del vocabolo \u201czombie\u201d a livello mondiale.\nCaratteristiche generali.\nIl morto vivente cinematografico, cos\u00ec come appare per la prima volta sugli schermi, \u00e8 un cadavere riportato ad uno stato di vita apparente e alla continua ricerca di carne umana o animale. Fondamentalmente questo non-morto o resuscitato non possiede alcuna funzione vitale: non ha battito cardiaco, respirazione, o riflessi. Anche se, a seconda dello stato di deturpamento dovuto al processo di putrefazione subito dal corpo durante il periodo di non-vita, pu\u00f2 mantenere inalterate alcune delle facolt\u00e0 precedentemente possedute, come la deambulazione, o la vista, l'udito e l'olfatto.\nOriginariamente i suoi movimenti erano solitamente lenti e goffi, ma con il passare degli anni le nuove generazioni sembrano aver guadagnato una maggiore mobilit\u00e0 e consapevolezza. Il morto vivente non \u00e8 in genere in grado di parlare e al massimo emette solo una limitata gamma di suoni gutturali. Preso nella sua singolarit\u00e0 non rappresenta in genere un pericolo insormontabile per un essere vivente adulto e in buona salute. La sua pericolosit\u00e0 deriva principalmente dal suo radunarsi in gruppi pi\u00f9 o meno numerosi, dalla tenacia con cui tenta di arrivare a divorare le sue vittime, e dal suo morso sempre letale per un essere vivente. Pertanto, il radunarsi in gruppi, o meglio, in orde, rende gli zombie dei veri superpredatori.\nFisiologia.\nNe \"Il giorno dei morti viventi\" (The Day of the Dead, 1985), terzo film del genere diretto da George Romero, attraverso uno dei personaggi del film, il Dr. Logan, che compie esperimenti sui corpi dei morti viventi, viene offerta una sintetica descrizione della fisiologia di un morto vivente. Secondo quanto afferma il Dr. Logan, conseguentemente al \u201crisveglio\u201d si presenta nel cadavere un subitaneo rallentamento dei processi di decomposizione dei tessuti.\nIl che porta a ipotizzare una piena attivit\u00e0 del morto vivente per un arco di tempo che pu\u00f2 raggiungere i 15 anni nei cadaveri pi\u00f9 recenti, e che quindi hanno subito meno danneggiamenti. Sempre secondo le ricerche compiute dal Dr. Logan, tutte le funzioni possedute da un non-morto si manifestano attraverso stimolazioni cerebrali provenienti dall'archeo-cervello (o \"cervello degli istinti e passioni\"), unica struttura del corpo a non presentare un evidente disfacimento, posizionata alla base del cervello, in un'area corrispondente all'incirca a quella dell'ipotalamo. La stessa bramosia incessante di carne che caratterizza il comportamento del morto vivente non avrebbe quindi la funzione di nutrirlo, ma farebbe parte solamente di un istinto arcaico prodotto dall'attivit\u00e0 di questa parte del cervello.\nNon ci sono invece teorie univoche circa il contagio trasmesso dal morso del morto vivente. In certi casi, quando la manifestazione del fenomeno \u00e8 legata ad un agente di natura virale, \u00e8 legittimo ipotizzare la presenza di un virus che si trasmette tramite la saliva (o il sangue stesso, come nel film \"28 giorni dopo\"). Ma nelle restanti categorie di manifestazione la natura del contagio rimane quasi sempre non specificata. Altrettanto non univocamente specificato \u00e8 il tempo di mutazione in seguito al morso - che pu\u00f2 variare da pochi istanti a periodi di 12 ore o pi\u00f9. Nonostante i non morti siano principalmente rappresentati come zombie, ne esistono vari tipi con differenti connotazioni fisiche. I cosiddetti lich, dallo scozzese cadavere, vengono ritratti come scheletri o cadaveri viventi dotati di poteri soprannaturali. Altro esempio sono i vampiri, con canini aguzzi e carnagione pallida.\nTipologie.\nCome ampiamente illustrato nel nuovo libro di Max Brooks - \"Eat My Brains !\" (inedito in Italia), \u00e8 possibile catalogare la manifestazione del fenomeno del risveglio dei morti in almeno quattro categorie principali:\nMolto spesso, a seconda della diversa categoria di manifestazione, si possono presentare alcune varianti riguardo a quelli che sono in generale ritenuti i comportamenti tipici dei morti viventi. I tipi di non morti conosciuti maggiormente nel fantasy e nella mitologia e folklore sono i Vampiri, gli zombie, i Revenant e i Lich\nIn molti film, e in special modo in quelli che si sono ispirati pi\u00f9 o meno liberamente al romanzo di Matheson, si \u00e8 verificata addirittura una sovrapposizione della figura del morto vivente con quella del vampiro, con le altrettanto inevitabili sovrapposizioni dei comportamenti, facolt\u00e0 e vulnerabilit\u00e0 delle due tipologie di creature in questione.\nNella cultura di massa.\nNella letteratura fantastica del XVIII secolo, il \"revenant\" veniva generalmente correlato al tema della necromanzia. Spesso il revenant stesso era uno stregone tornato dal regno dei morti, o un altro essere umano riportato in vita da un negromante come suo schiavo. Nella maggior parte dei casi si trattava di un essere umano malvagio, per esempio un assassino. Per alcune fonti esisteva un nesso anche fra il ritorno alla vita come revenant e l'essere \"nato con la camicia\", ovvero con la membrana amniotica sul corpo o sulla testa.\nIl revenant \u00e8 in genere un non morto con poteri magici fortissimi; nel caso sia stato risvegliato da un necromante, pu\u00f2 succedere che i poteri magici del non morto siano superiori a quelli del suo \"padrone\". Il folklore vuole che se chi governa il revenant dovesse morire, il revenant stesso cesserebbe di esistere perch\u00e9 mentalmente ed \"energicamente\" legato al suo padrone.\nPer impedire ad una persona morta di diventare un revenant, la leggenda vuole che si dovessero infilare dei chiodi benedetti nel cranio, oppure amputargli arti e testa per segregarlo per sempre nel buio della tomba. La figura del revenant \u00e8 stata recuperata da diverse opere di letteratura horror e fantasy moderne, nonch\u00e9 da altre forme di finzione come i giochi di ruolo. Un esempio \u00e8 il mostro Revenant nella serie di videogiochi Final Fantasy, dove il Revenant \u00e8 appunto, un tipo di mostro umanoide della classe non-morto o zombie, a volte con arti mancanti.\nLo storico Renzo De Felice utilizza il termine \"revenants\" per indicare quei personaggi politici che, caduti in disgrazia con l'avvento della dittatura fascista, tornarono improvvisamente in auge dopo la caduta di Benito Mussolini.\nDiffusione.\nDopo essere stato per lungo tempo un genere principalmente di produzione statunitense (con discreti contributi da parte della cinematografia europea, in special modo italiana) la figura del morto vivente ha conosciuto negli ultimi dieci anni una sviluppo planetario, con produzioni di film e serie tv distribuite nell'arco di quattro continenti. Sono numerose infatti le produzioni giapponesi e inglesi, seguite da Canada, Australia, Nuova Zelanda, Corea e Hong Kong. In Europa si sono cimentate, anche con buoni risultati, produzioni spagnole, tedesche, francesi e irlandesi. Un piccolo contributo \u00e8 stato dato anche dalla Repubblica Ceca e dalla Grecia.\nMorti viventi si trovano perfino nella cinematografia indiana: nel datato \"Chalta Purza\" (1932) di Balwant Bhatt, o nel pi\u00f9 recente \"Border\" di J.P. Dutta (1997) e in quella pakistana con \"Hell's ground\" (Zibahkhana - 2007) di Omar Khan.\nParallelamente al filone esplicitamente horror, si \u00e8 andato sviluppando, soprattutto negli anni pi\u00f9 recenti, anche un diverso genere maggiormente ispirato da una vena umoristica o grottesca. Di questo genere pu\u00f2 essere riconosciuto come capostipite il film \"Il ritorno dei morti viventi\" (\"The Return of the Living Dead\", 1985) di Dan O'Bannon.\nCon l'inizio del nuovo secolo si sta assistendo ad un vero e proprio \"fenomeno zombie\", dove la figura del morto vivente ha conosciuto positivi consensi di pubblico anche nel filone letterario, nei fumetti e nelle serie televisive. Notevole sviluppo si \u00e8 avuto anche nella creazione di videogiochi in tema.\nInterpretazione.\nL'immagine del morto vivente, introdotta da \"La notte dei morti viventi\" in poi, \u00e8 stata spesso utilizzata come metafora sociale, e come critica nei confronti di molti aspetti della societ\u00e0 moderna.\nSecondo poi un'ottica prettamente religiosa la figura del morto vivente cinematografico incarna l'immagine stessa del mito dell\"'Apocalisse di Giovanni\" (o Libro della Rivelazione) - dove \u00e8 scritto che al finire dei tempi i morti resusciteranno dalla tomba per il Giudizio Finale.\nNei giochi.\nNei giochi da tavolo o nei wargame ad ambientazione fantasy i morti viventi sono creature che abitano cimiteri e cripte.\nIn \"Dungeons &amp; Dragons\" i morti viventi sono tutti classificati come \"non morti\" e costituiscono un nutrito gruppo di creature che di solito sono avversari dei personaggi giocanti. Tuttavia, alcuni non morti dotati di intelligenza, possono essere usati dai giocatori come personaggi."}
{"id": "125283", "revid": "1658", "url": "https://it.wikipedia.org/wiki?curid=125283", "title": "BACH", "text": ""}
{"id": "125290", "revid": "116130888", "url": "https://it.wikipedia.org/wiki?curid=125290", "title": "Niccol\u00f2 Leoniceno", "text": "Caposcuola della medicina umanistica che super\u00f2 l'impostazione medievale, scrisse importanti trattati sulle malattie veneree, e in particolare sulla sifilide. La sua esperienza di studioso ha riguardato anche le scienze naturali, emendando per primo, non senza polemiche, la \"Naturalis historia\" di Plinio.\nBiografia.\nDiscepolo di Ognibene Bonisoli, dal quale impar\u00f2 il greco a Vicenza, trascorse parte della giovinezza a trovare rimedi per l'epilessia, di cui soffriva, riuscendo infine a sconfiggerla. E non a caso si laure\u00f2 in arti e medicina, presso l'universit\u00e0 di Padova, nel 1453, per poi dedicarsi all'insegnamento della stessa disciplina, unitamente alla filosofia naturale, e soprattutto, diversamente da altri medici, all'applicazione della filologia ai testi classici, latini e greci, mostrandovi un'erudizione che fu ammirata da Erasmo da Rotterdam.\nDal 1464 si trasfer\u00ec a Ferrara, per risiedervi stabilmente, tranne che nel periodo fra il 1508 e il 1509, in cui fu a Bologna. Nell'ateneo ferrarese ebbe come discepoli, fra gli altri, Antonio Musa Brasavola, Giovanni Manardo, Pietro Bembo, Gian Giorgio Trissino e, secondo alcuni, anche Paracelso, che del resto sostenne di essersi laureato in medicina a Ferrara nel 1516.\nAl 1492 risale il suo \"Plinii ac plurium aliorum\" (ampliato, nel 1509, in un'edizione curata dal suo ex allievo Ludovico Bonaccioli, noto per essere stato il ginecologo di Lucrezia Borgia): per la prima volta si cercava di emendare la \"Storia naturale\", evidenziandone gli errori. Contro questo lavoro del Leoniceno, che form\u00f2 le basi per nuovi approcci nel campo della botanica e che ricevette l'encomio (ma al tempo stesso alcune osservazioni critiche) dall'amico Poliziano, si scagliarano diversi eruditi dell'epoca, e in particolare Pandolfo Collenuccio, che non a caso, nel 1493, scrisse in risposta la \"Pliniana defensio\".\nAlla fine del Quattrocento, collabor\u00f2 con Aldo Manuzio, che gli pubblic\u00f2 nel 1497 il trattato \"De epidemia quam Itali morbum Gallicum vocant\". Qui Leoniceno, attaccando l'impostazione di Avicenna, ipotizzava un'eziologia naturale della sifilide contrapposta alle tradizionali spiegazioni soprannaturali (demoni, streghe, castighi divini per la fornicazione), senza il ricorso alla teoria umorale di Ippocrate. \u00c8 in questo contesto, peraltro, che s'inscrisse la cosiddetta \"disputa di Ferrara\". Essa, coinvolgendo non solo - in generale - i due opposti schieramenti teorico-filosofici della medicina umanista da una parte e di quella arabo-islamica dall'altra, ma anche - nello specifico - le diverse interpretazioni che si diedero sull'origine dell'allora oscuro \"mal francese\", per lo pi\u00f9 attraverso una serie di pubblicazioni \"ad hoc\" (di cui si resero interpreti, oltre al Leoniceno, Corradino Gilino, Natale Montesauro, Sebastiano dall'Aquila e Antonio Scanaroli), risult\u00f2 dirimente, tra XV e XVI secolo, per impostare un approccio scientifico della malattia.\nUn'altra disputa che lo vide protagonista scatur\u00ec da alcuni emendamenti proposti alla traduzione che Teodoro Gaza aveva fatto sull\"'Historia animalium\" di Aristotele. In questo caso furono Carteromaco e Nicol\u00f2 Zocca a protestare: i loro scritti, usciti tra il 1513 e il 1515, costrinsero il Leoniceno ad una serrata difesa della propria metodologia.\nCon il Manuzio collabor\u00f2 anche nella ricerca di codici che, una volta scoperti, si rivelarono fondamentali per la stesura della \"editio princeps\" delle opere di Aristotele (1495-1498) e di Galeno (1509-1524). Nel frattempo si era messo in evidenza anche con alcune dotte traduzioni di - tra gli altri - Appiano di Alessandria, Dione Cassio, Luciano, Procopio di Cesarea e Tolomeo. Al 1519 risale, invece, l\"'Antisophista\", un trattato di stampo anti-sofista che, introdotto da una lettera del gi\u00e0 citato Bonaccioli, fu particolarmente lodato da Paolo Giovio.\nAmico di Ludovico Ariosto, che lo ricorda nell\"'Orlando furioso\", il botanico Giovanni Antonio Scopoli gli dedic\u00f2, nel 1777, la specie tropicale \"Leonicenia\" (appartenente alla famiglia delle \"Melastomataceae\")."}
{"id": "125292", "revid": "1610933", "url": "https://it.wikipedia.org/wiki?curid=125292", "title": "Cammello", "text": ""}
{"id": "125296", "revid": "1318658", "url": "https://it.wikipedia.org/wiki?curid=125296", "title": "Pieds-noirs", "text": "Il termine Pieds-noirs (IPA: , in italiano \u00abPiedi neri\u00bb) utilizzato come sostantivo o aggettivo, indica colloquialmente i francesi d'Algeria rimpatriati a partire dal 1962, al termine della guerra d'Algeria. Tali soggetti avevano anche un'altra denominazione, quella di \"repatri\u00e9s\", termine utilizzato dall'amministrazione francese in quanto i loro avi avevano origini metropolitane (Francia metropolitana ) \nAnalisi e storia del termine.\nNell'uso corrente, \"Pied-Noir\" \u00e8 un sinonimo di \"\u00abrapatri\u00e9\u00bb\" (\"rimpatriato\"); tuttavia, i due termini non indicano esattamente la stessa cosa. \"Rapatri\u00e9\" rimanda a uno status amministrativo che ha riguardato - a partire dal 1962 - essenzialmente i francesi rientrati dall'Algeria successivamente alla dichiarazione d'indipendenza, e successivamente \u00e8 stato esteso ad altri gruppi provenienti dal Marocco e dalla Tunisia, cio\u00e8 da altre ex colonie francesi. Tra i rimpatriati d'Algeria, che erano tutti di nazionalit\u00e0 francese, sono compresi sia le persone di fede musulmana, spesso designati come \"\"harkis\" con riferimento agli algerini che avevano fatto parte delle truppe ausiliarie dell'esercito francese e che, insieme alle loro famiglie, avevano potuto rifugiarsi in Francia, sia i non musulmani d'origine europea, sia gli indigeni di religione ebraica. Il termine \"Pied-Noir\" si applica pi\u00f9 esattamente ai rimpatriati originari di altri paesi del Maghreb, ma alcuni lo estendono talvolta, erroneamente, anche agli \"harkis\".\nPer tutti, insomma, la caratteristica comune e necessaria \u00e8 la cittadinanza francese e la provenienza dalle ex colonie africane della Francia, che erano gran parte degli odierni Marocco, Algeria, Tunisia, Mauritania, Mali, Niger, Ciad e Gibuti.\nLa comparsa di questo termine per designare specificatamente i francesi d'Algeria data, secondo Paul Robert (che era lui stesso un \"Pied-Noir\"), al 1955. Per altri, il termine sarebbe stato gi\u00e0 in uso verso il 1951-52 nelle caserme della Francia metropolitana (e da l\u00ec sarebbe passato in Algeria) per designare le reclute francesi di origine nordafricana.\nPrima della guerra d'indipendenza non esisteva in Algeria alcun identificativo particolare con il quale i francesi d'Algeria designassero s\u00e9 stessi, oltre alle definizioni correnti di \"\u00abAlg\u00e9riens\u00bb\" o di \"\u00abNord-Africains\u00bb\", allora riservate esclusivamente ai francesi, d'Algeria o dell'Africa del Nord, mentre gli indigeni erano designati semplicemente come \"\u00abarabi\u00bb\" o \"\u00abmusulmani\u00bb\". Erano anzi i francesi d'Algeria che, considerandosi implicitamente come gli unici veri e propri francesi sul territorio algerino, utilizzavano tutta una serie di appellativi per indicare sia i francesi della Metropoli (\"Frankaoui\"\" o \u00ab\"Patos\"\u00bb), sia gli indigeni.\nLa definizione sembra essere arrivata in Nord Africa solo dopo il 1954, probabilmente introdotta dai soldati metropolitani, arrivati in gran numero; tuttavia ha cominciato a essere usato in Algeria solo negli ultimissimi anni della presenza francese e ha trovato seguito soprattutto in Francia, dopo il rimpatrio.\nLe prime attestazioni del termine in questa accezione sembrano essere un romanzo di Georges Damitio intitolato \"Les Pieds-Noirs\", del 1957, una citazione di Fran\u00e7ois Mauriac nel \u00abBloc-Notes\u00bb sull\"'Express\" di giugno 1960 e un saggio intitolato \"Les Pieds-Noirs\", comparso sulla \"Revue des Deux Mondes\" nel settembre 1961.\nSull'origine del termine sono state fatte, a posteriori, molte e fantasiose ipotesi, inclusa quella che il termine prendesse origine dai guidatori dei battelli a carbone che un tempo facevano servizio nel Mediterraneo, che erano spesso algerini e avevano l\u2019abitudine di camminare a piedi nudi sul carbone.\nNella madrepatria, l'appellativo ha preso una connotazione nettamente negativa, soprattutto con la penna di Mauriac, ed \u00e8 stato allora, quando il loro destino era pi\u00f9 incerto, che se ne sono impadroniti gli interessati, facendone l'emblema della propria identit\u00e0, come testimonia il nome di molte associazioni non a scopo di lucro e circoli. Va notato che a questo punto l'uso del termine prescinde ormai dalla qualit\u00e0 di cittadini francesi degli interessati.\nLa comunit\u00e0 pied-noir in Algeria.\nLa colonizzazione francese.\nLa colonia francese acquist\u00f2 un'identit\u00e0 comune e condivisa grazie alla politica dello Stato francese che, preoccupato dell'inferiorit\u00e0 demografica del proprio specifico elemento nazionale, prese vari provvedimenti per rafforzarlo:\nPer contro, non vi mai stata alcuna fusione con i musulmani, sia perch\u00e9 essi erano indiscutibilmente oggetto di dominazione, ma anche a causa della barriera costituita dalla religione in una popolazione islamizzata da molto tempo.\nLo sbarco dei francesi in Algeria, pur essendo improntato al pi\u00f9 rigoroso rispetto della religione musulmana, costrinse il Dey a rinunciare a trattare da \"\u00abdhimmis\u00bb\" i cristiani e gli ebrei. I musulmani rimanevano individualmente soggetti al diritto coranico, ma l'incompatibilit\u00e0 di quest'ultimo con il Codice civile francese non consentiva loro l'accesso alla cittadinanza e al diritto di voto. Ci\u00f2, di fatto, onorava l'impegno, preso da Bourmont al momento della capitolazione del Dey nel 1830, di rispettare la religione di tutti gli abitanti.\nSuccessivamente, a partire dal 1865, tutti gli indigeni poterono accedere individualmente alla cittadinanza francese, a condizione di rinunciare al loro statuto personale, decisione che venne assunta solo da una minima parte dei musulmani, mentre gli ebrei rinunciarono senza esitare ai loro tribunali religiosi e al loro statuto personale per diventare cittadini francesi.\nNel 1926 i \"Pieds-Noirs\" avevano raggiunto il massimo della loro incidenza sulla popolazione residente in Algeria, raggiungendo il 15,2% del totale. Nel 1959, in 1\u00a0025\u00a0000, erano divenuti il 10,4%, pressati dalla crescente espansione demografica della popolazione musulmana. Erano particolarmente concentrati in alcune regioni: Bona (40,5% della popolazione), Algeri (35,7%), e in particolare Orano, sotto controllo europeo fin dal XVII secolo, dove la popolazione, nel 1959, era europea per il 49,3%, e con un altissimo sviluppo agricolo.\nL'esodo.\nI \"Pieds-Noirs\", che erano stati sostenitori del ritorno di de Gaulle alla politica, si sentirono fortemente traditi dalla sua decisione di concedere l'indipendenza all'Algeria, che non teneva in alcun conto le conseguenze umane e sociali della scelta politica.\nA seguito di questi eventi, in alcuni mesi, tra la fine della primavera e il settembre 1962, 900\u00a0000 francesi lasciarono l'Algeria, in una situazione caotica e in preda alla disperazione. Si tratt\u00f2, allora, del pi\u00f9 massiccio trasferimento di popolazione dalla fine della seconda guerra mondiale.\nLo slogan dei nazionalisti musulmani - \"La valise ou le cercueil\" (la valigia o la bara) - descrive anche il sentimento di questa popolazione che, percependo in pericolo la propria incolumit\u00e0 e sentendosi del tutto abbandonata, si lanci\u00f2 in un esodo improvviso e massiccio. Il governo aveva stimato in 200\u00a0000 o 300\u00a0000 il numero di coloro che sarebbero arrivati in Francia e immaginava che questo rientro potesse essere temporaneo; in tal senso nulla in particolare era stato previsto per il loro arrivo. La maggior parte di loro, invece, in Francia non aveva mai messo piede e non vi aveva n\u00e9 famiglia n\u00e9 appoggi: al loro arrivo, molti dovettero quindi dormire in strada.\nTra aprile e agosto 1962, la tragica scena di migliaia di rifugiati nel panico, accampati per settimane sulle banchine dei porti d'Algeria in attesa di trovare un imbarco per la Francia, divenne abituale. Alcuni \"Pieds-Noirs\" distrussero, prima di imbarcarsi, i beni da cui si separavano, per disperazione e per fare terra bruciata dietro di s\u00e9 - ma la maggior parte part\u00ec lasciando intatti e abbandonati i propri patrimoni. La politica del terrore promossa da entrambe le parti, OAS e Fronte di Liberazione Nazionale, aveva creato una situazione di tale disgregazione che per loro non c'era pi\u00f9 alcuno spazio e non potevano che abbandonare, senza speranza di ritorno, la loro terra natale.\nA settembre Orano, Bona, Sidi-bel-Abb\u00e8s, con le loro terre, erano quasi abbandonate. Tutte le attivit\u00e0 pubbliche - polizia, scuola, giustizia - si fermarono per tre mesi, cos\u00ec come le attivit\u00e0 commerciali. Alla fine del 1962, erano rimasti in Algeria circa 100\u00a0000 \"Pieds-Noirs\", che per\u00f2 lasciarono progressivamente il paese anch'essi, tanto che nel 1990 ne erano rimasti non pi\u00f9 di 2\u00a0000, in gran parte anziani. Nonostante il caos, la popolazione scelse all'epoca, massicciamente, di rifugiarsi in Francia, mentre una piccola minoranza pass\u00f2 in Spagna, soprattutto nella regione di Alicante, e altri scelsero di andare pi\u00f9 lontano, in Canada o in Argentina. Gli ebrei scelsero quasi tutti la Francia, e in pochi si trasferirono in Israele.\nIn Francia.\nIl numero complessivo dei rimpatriati dai paesi del Maghreb si attesta a circa un milione e mezzo di persone, pari a circa il 3% della popolazione francese.\nIl governo francese consegn\u00f2 tutti gli archivi amministrativi al nuovo governo algerino. Date le condizioni in cui si era verificata la partenza, fra terrorismo e panico, molti \"Pieds-Noirs\" rimasero privi di accesso agli atti dello stato civile che li riguardavano, al punto che alcuni ebbero problemi anche per dimostrare la propria nazionalit\u00e0 francese. Ci vollero otto anni perch\u00e9 il governo francese, negli anni settanta, si decidesse a disporre l'acquisizione dei registri dello stato civile nelle grandi citt\u00e0 dell'Algeria, mentre le piccole non furono neppure considerate.\nI \"Pieds-Noirs\" arrivarono in Francia preceduti dalla fama di essere gente di destra, sfruttatori degli arabi, razzisti, violenti, maschilisti, nonch\u00e9 un peso morto per l'economia della Francia che si stava modernizzando. La sinistra comunista li attaccava come coloni rapaci. Arrivati a Marsiglia su imbarcazioni sovraccariche, disperati e miserabili, furono ricevuti dai portuali con cartelli ostili tipo \"A mare i \"Pieds-Noirs\"\", mentre il sindaco socialista di Marsiglia, Gaston Defferre, dichiarava, nel luglio 1962: \"Marsiglia ha 150\u00a0000 abitanti di troppo, i \"Pieds-Noirs\" vadano a reinserirsi altrove\".\nIn realt\u00e0, essi erano in gran parte operai o piccoli impiegati, provenienti all'85% da aree urbane - funzionari, artigiani e commercianti - il cui reddito medio era inferiore del 15% a quello dei francesi metropolitani, con livelli di scolarizzazione raramente superiori alla scuola dell'obbligo. Tra gli agricoltori, solo il 5% erano proprietari delle terre che lavoravano, mentre le grandi fortune erano rarissime.\nCirca 17\u00a0000 pieds-noirs si stabilirono in Corsica, causando ulteriori tensioni tra il resto della Francia metropolitana e l'isola che si sommarono alle secolari spinte autonomiste e indipendentiste. I nuovi arrivati furono osteggiati dai residenti, vennero visti come ingombranti e sgraditi ospiti e alcuni di essi vennero coinvolti in scandali finanziari, che portarono nel 1975 ai fatti di Aleria.\nNonostante tutto ci\u00f2, i \"Pieds-Noirs\" si adattarono rapidamente alla madrepatria, favoriti nel loro sforzo di integrazione dalla significativa crescita economica francese di quegli anni, contribuendo in particolare al dinamismo di citt\u00e0 come Montpellier, Perpignano e Nizza. In pochi anni la loro integrazione fu completata.\nComposizione.\nLa comunit\u00e0 europea in Algeria comprendeva gruppi di varie origini, a forte dominante mediterranea - francesi (in particolare corsi), spagnoli, italiani, maltesi - ma anche tedeschi e svizzeri. \nA questi si aggiungeva l'elemento di origine locale costituito dalla comunit\u00e0 ebraica algerina, poi integratasi con quella francese, di cui aveva adottato la cultura. Bench\u00e9 i coloni di nazionalit\u00e0 francese fossero la maggioranza, i non francesi costituirono a lungo una quota importante di questa popolazione, fino a raggiungere il 49% nel 1886.\nLa comunit\u00e0 ebraica algerina.\nNella concezione musulmana arcaica, sia ai cristiani sia agli ebrei veniva riconosciuto esclusivamente lo status di \"dhimmi\", \u00abprotetto\u00bb. Nel 1830, al momento dell'ingresso dei francesi in Algeria, non vi era praticamente pi\u00f9 popolazione cristiana sotto la reggenza turca di Algeri, salvo pochi diplomatici e commercianti e gli ultimi prigionieri vittime di atti di pirateria. Era invece presente - da 2000 anni, cio\u00e8 ben prima dell'arrivo degli arabi - una significativa comunit\u00e0 ebraica.\nPrima dell'arrivo dei francesi nel 1830 lo statuto degli ebrei nel Regno musulmano di Algeri era particolarmente rigoroso. Ancora nel 1825, secondo il rapporto del console degli Stati Uniti ad Algeri, i \"dhimmi\" ebrei potevano vestire solo di nero, non dovevano portare armi n\u00e9 andare a cavallo, n\u00e9 difendersi in alcun caso contro un musulmano. In caso di lite fra un ebreo e un musulmano, l'unico tribunale competente era quello coranico, dove le testimonianze degli ebrei erano considerate nulle. La pena normalmente riservata agli ebrei era la bastonatura. Condizioni, come si vede, alquanto peggiori di quelle degli ebrei confinati nei ghetti cristiani (per esempio a Roma) alla stessa epoca, e aggravate dalla tradizione per cui in caso di guerra i giannizzeri (la milizia ottomana reclutata tra i ragazzi sottratti ai popoli sottomessi) godevano, al momento di partire, del privilegio di saccheggiare legittimamente il quartiere ebreo.\nUno di questi grandi massacri si era verificato nel 1805 e il console francese Dubois-Thainville aveva salvato 200 ebrei accogliendoli nella sede diplomatica. Il Dey (si chiam\u00f2 cos\u00ec tra il 1671 e il 1830 il reggente dell'Algeria turca, che aveva ai suoi ordini i tre Bey di Orano e di Costantina per l'Algeria e di M\u00e9d\u00e9a per il Marocco) non era intervenuto e, anzi, all'avvicinarsi dei francesi, aveva cacciato gli ebrei da Algeri. Anche per questi motivi, questi ultimi accolsero da liberatori i soldati di Carlo X e adottarono rapidamente la cultura francese."}
{"id": "125300", "revid": "438678", "url": "https://it.wikipedia.org/wiki?curid=125300", "title": "Ross 614", "text": "Ross 614 \u00e8 uno dei sistemi binari pi\u00f9 vicino a noi ed \u00e8 formato da due piccole nane rosse. La coppia si trova ad una distanza di circa 13,3 anni luce \u00c8 una delle coppie di stelle pi\u00f9 piccole e leggere che si conoscono. Scoperte nel 1927 da F.E. Ross, entrambe sono di tipo spettrale M. Le due componenti, visualmente separate di 1,1 secondi d'arco, ruotano attorno al comune centro di massa in un periodo di 16,6 anni.\nLe componenti.\nRoss 614 A.\nLa componente A possiede 1/5 della massa del nostro Sole, 1/4 del diametro, ed \u00e8 2100 volte meno luminosa, mentre la sua magnitudine visuale \u00e8 pari a 11,15. \u00c8 anche classificata variabile con la denominazione \"V577 Monocerotis\", per essere una stella a brillamento, con brevi e violenti cambi di luminosit\u00e0 anche nel giro di poche ore e anche meno.\nRoss 614 B.\nLa componente B ha una massa pari a 1/10 della massa del Sole, e solo 1/9 del suo diametro ed \u00e8 volte meno luminosa. Ross 614B possiede solo 80 volte la massa di Giove, approssimativamente lo stesso diametro, e una magnitudine visuale di +14,2."}
{"id": "125302", "revid": "767487", "url": "https://it.wikipedia.org/wiki?curid=125302", "title": "Ilozoismo", "text": "Il termine ilozoismo (composto ) riguarda la dottrina che concepisce la materia come una forza dinamica vivente che ha in se stessa animazione, movimento e sensibilit\u00e0 senza alcun intervento di principi animatori esterni. Nella filosofia antica il termine appare affine a quello di \"ilopsichismo\" (da \u1f55\u03bb\u03b7 \"materia\" e \u03c8\u03c5\u03c7\u03ae \"anima\") e di \"panpsichismo\" (da \u03c0\u1fb6\u03bd \"tutto\" e \u03c8\u03c5\u03c7\u03ae \"anima\") poich\u00e9 il concetto di vita coincideva con quello di anima come appare nel primo ilozoista Talete che concepisce l'universo come \"animato\" (\u1f14\u03bc\u03c8\u03c5\u03c7\u03bf\u03c2). \nIl termine fu coniato dal filosofo inglese di impostazione platonica Ralph Cudworth (1617-1688) che lo rifer\u00ec al pensiero materialista di Stratone di Lampsaco e di Spinoza.\nIl termine fu usato anche da Kant, a proposito del giudizio teleologico, che lo intese come la dottrina che \u00abfonda i fini della natura sull'analogo di una facolt\u00e0 che agisce con intenzione, la vita della materia\u00bb \nQuesta dottrina filosofica \u00e8 presente nei filosofi presocratici, per i quali la sostanza primordiale \u00e8 materiale e vivente, e negli stoici che teorizzano l'esistenza di un fuoco originario come principio animatore dell'universo.\nAll'ilozoismo possono riportarsi i filosofi della natura rinascimentali quali Bernardino Telesio, Giordano Bruno e Tommaso Campanella. \nNel XIX secolo l'ilozoismo ricomparve in alcuni autori materialisti che ritenevano animati gli atomi e l'etere e nell'ambito della cosiddetta psicosofia."}
{"id": "125306", "revid": "228587", "url": "https://it.wikipedia.org/wiki?curid=125306", "title": "Morgan", "text": ""}
{"id": "125307", "revid": "1305772", "url": "https://it.wikipedia.org/wiki?curid=125307", "title": "Falling into Infinity", "text": "Falling into Infinity \u00e8 il quarto album in studio del gruppo musicale statunitense Dream Theater, pubblicato il 23 settembre 1997 dalla East West Records.\nRegistrato agli Avatar Studios di New York, \"Falling into Infinity\" fu l'unico album in studio registrato con Derek Sherinian alla tastiera, il quale sostitu\u00ec Kevin Moore nel 1994. La realizzazione di questo disco fu causa di numerosi problemi per il gruppo, come raccontato dal batterista Mike Portnoy, il quale ha pi\u00f9 volte espresso un forte disappunto per quello che \u00e8 stato il risultato finale.\nAntefatti e registrazione.\nIn seguito a un breve tour in supporto all'EP \"A Change of Seasons\", i Dream Theater entrarono ai Dream Factory Studios di East Rutherford (New Jersey) agli inizi del 1996 per iniziare ad abbozzare materiale per un nuovo album. Durante quel periodo, la Elektra Records esercit\u00f2 varie pressioni sul gruppo affinch\u00e9 scrivesse brani concisi e maggiormente radiofonici. Di conseguenza, nacquero conflitti creativi all'interno della band, con John Petrucci maggiormente disposto ad accettare l'idea dell'etichetta discografica e Mike Portnoy del parere opposto.\nPer oltre un anno, i Dream Theater composero brani senza avere alcun permesso per registrarli, al punto che la frustrazione li spinse a prendere in seria considerazione lo scioglimento. Soltanto a marzo 1997, il gruppo ottenne il via libera per le registrazioni del quarto album, con Kevin Shirley alla produzione; Intorno a maggio dello stesso anno, il gruppo aveva sviluppato materiale sufficiente per un doppio album, ma per motivi di budget furono costretti a limitarsi a un disco singolo. Pertanto, dall'album furono scartati sei brani: \"Raise the Knife\", \"Where Are You Now\", \"Cover My Eyes\", \"Speak to Me\", \"The Way It Used to Be\" (successivamente pubblicati nel 1999 nell'album \"Cleaning Out the Closet\", destinato ai membri del fan club del gruppo) e \"Metropolis Pt. 2\", quest'ultimo divenuto la base di partenza su cui si sarebbe sviluppato . Tutti questi brani inediti, insieme alle prime versioni delle tracce inserite nell'album, sono state successivamente pubblicate nel bootleg ufficiale \"Falling into Infinity Demos 1996-1997\" del 2006.\nIn aggiunta, Shirley oper\u00f2 alterazioni significative su alcuni brani: in particolare, il produttore prese la sezione centrale di \"Burning My Soul\" e la trasform\u00f2 in ci\u00f2 che sarebbe divenuto \"Hell's Kitchen\". Shirley consigli\u00f2 inoltre al gruppo di lavorare con Desmond Child alla ristesura del brano \"You or Me\", portando il chitarrista John Petrucci a volare in Florida per lavorare al brano con Child. Concluse le sessioni di registrazioni, il brano divenne \"You Not Me\".\nLe registrazioni effettive dell'album cominciarono il 2 giugno agli Avatar Studios di New York e terminarono il 30 del mese successivo. In contrasto alle difficolt\u00e0 incontrate durante le fasi di composizione e di pre-registrazione, il gruppo ritenne le sessioni di registrazione libere e divertenti.\nTitolo e copertina.\nIl titolo originario pensato per il quarto album dei Dream Theater era \"Stream of Consciousness\", secondo quanto voluto da Portnoy e da Petrucci. Tuttavia, i restanti componenti del gruppo respinsero tale nome in quanto lo ritenevano \u00abtroppo pomposo\u00bb. Dopo aver preso in considerazione di intitolare l'album con il nome del gruppo, Petrucci sugger\u00ec il titolo definitivo, \"Falling into Infinity\".\nLa copertina di \"Falling into Infinity\" venne realizzata da Storm Thorgerson e mostra due persone sedute su piccole piattaforme collocate in mezzo al mare che si fissano a vicenda attraverso dei binocoli. L'immagine rappresenta il punto di vista di un terzo osservatore, dotato anch'egli di binocolo, il quale ci mostra come i due personaggi siano seduti a pochi metri di distanza l'uno dall'altro.\nInoltre, a partire da questo disco, il font abituale del gruppo venne modificato, adottando caratteri maggiormente arrotondati e pi\u00f9 spessi. Una nuova versione venne utilizzata nell'album dal vivo \"Once in a LIVEtime\" ma nel 1999, con la pubblicazione di \"\", il font originario venne ripristinato.\nCitazioni.\nI Dream Theater, che non hanno mai negato di ispirarsi ad altri gruppi musicali ed altri brani durante la composizione di \"Falling into Infinity\", hanno spesso reso esplicite tali ispirazioni durante i concerti.\nDurante le esecuzioni dal vivo di \"Peruvian Skies\", il gruppo ha spesso eseguito la citazione del tema di \"Have a Cigar\" dei Pink Floyd, suonandola dopo il primo ritornello (come si pu\u00f2 sentire nell'album dal vivo \"Once in a LIVEtime\" del 1998), mentre nel tour del 2005 tale citazione \u00e8 stata spostata nell'introduzione del brano. Sempre nel 2005, i Dream Theater hanno aggiunto la citazione dell'introduzione di \"Wish You Were Here\". Inoltre, alla fine del brano, spesso veniva aggiunto il riff di \"Enter Sandman\" dei Metallica, sostituita, nel 2005 da \"Wherever I May Roam\".\nDurante alcune esecuzioni dal vivo di \"Trial of Tears\", John Petrucci eseguiva il riff iniziale di \"Xanadu\" dei Rush, a cui l'introduzione del brano \u00e8 dichiaratamente ispirato, in particolare per il riconoscibile uso del woodblock."}
{"id": "125310", "revid": "767487", "url": "https://it.wikipedia.org/wiki?curid=125310", "title": "Tanita Tikaram", "text": "Biografia.\nDi origini indiane, malesi e borneesi (suo padre era un ufficiale dell'esercito britannico), la Tikaram nasce a M\u00fcnster, in Germania ed in seguito si trasferisce con la famiglia a Basingstoke nel Regno Unito, dove inizia a scrivere canzoni. Tiene il suo primo spettacolo a 17 anni in un club di Londra.\nL'album di debutto del 1988 \"Ancient Heart\" pubblicato ad appena 19 anni, preceduto dal singolo \"Good Tradition\", consegue un vero successo e prelude ad un tour mondiale. Il video dell'enigmatica \"Twist in My Sobriety\" (il secondo singolo, il pi\u00f9 conosciuto in assoluto), realizzato in bianco e nero in un'area rurale della Bolivia da Gerard de Thame, vince numerosi premi. I successivi singoli tratti dall'album sono \"Cathedral Song\" e \"World Outside Your Window\". La sua voce sensuale \u00e8 accompagnata dalla chitarra acustica, con il risultato di un sound suggestivo e vellutato. Il successo arriva quando Tanita non \u00e8 ancora ventenne, ma il suo stile nel corso degli anni diverr\u00e0 sempre pi\u00f9 sofisticato e meno radiofonico.\nL'album seguente \"The Sweet Keeper\" usa la ricetta del primo, ha abbastanza successo, sebbene non produca grandi hit e vede la Tikaram guadagnare i consensi della critica. Negli album successivi la musicista appare nelle vesti di coproduttore in \"Everybody's Angel\" e di produttore unico in \"Eleven Kinds of Loneliness\". Pur essendo lavori solidi vendono progressivamente meno. Nel 2005 torna con l'album \"Sentimental\" dopo sette anni di assenza, con Nick Lowe ospite in due tracce.\nA dicembre 2015 pubblica il videoclip della canzone \"Food On My Table\", ma dichiara che questo non sarebbe stato il primo singolo dell'album. Il primo singolo effettivo, \"Glass Love Train\", esce il 22 gennaio 2016, anticipando la pubblicazione del nuovo album \"Closer to the people\", l'11 marzo 2016."}
{"id": "125312", "revid": "1543377", "url": "https://it.wikipedia.org/wiki?curid=125312", "title": "Hollow Years", "text": "Hollow Years \u00e8 un singolo del gruppo musicale statunitense Dream Theater, pubblicato il 21 novembre 1997 come unico estratto dal quarto album in studio \"Falling into Infinity\".\nPubblicazione.\n\"Hollow Years\" \u00e8 stato pubblicato nel 1997 inizialmente nei Paesi Bassi e in seguito anche nel resto d'Europa e negli Stati Uniti d'America. Oltre alle due versioni del brano, il singolo contiene una prima versione di \"You Not Me\" (intitolata \"You or Me\") e l'inedito \"The Way It Used to Be\".\nNel 1998 il singolo \u00e8 stato commercializzato anche per il mercato asiatico: rispetto alle altre versioni, esso contiene anche due brani eseguiti dal vivo a Old Bridge il 14 dicembre 1996; uno di questi brani eseguiti dal vivo \u00e8 una prima versione di \"Burning My Soul\", che differisce da quella presente nell'album per una sezione centrale strumentale, la quale sarebbe divenuta \"Hell's Kitchen\"."}
{"id": "125320", "revid": "247222", "url": "https://it.wikipedia.org/wiki?curid=125320", "title": "Le ragazze di Gauguin", "text": "Le ragazze di Gauguin \u00e8 un album della cantautrice italiana Grazia Di Michele, uscito nel 1986.\nIl brano trainante che d\u00e0 il nome all'intero disco fa conoscere al grande pubblico una vocalit\u00e0 femminile fatta di delicatezza e nuove suggestioni musicali.\nIspirata dal celebre quadro di Gauguin \"Le ragazze di Tahiti\", l'artista propone una musica d'autore \"al femminile\" ed \u00e8 un fatto del tutto nuovo in Italia.\nAnche musicalmente l'album \u00e8 \"controcorrente\": tutte le canzoni sono suonate con strumenti originali e le sonorit\u00e0 sono molto mediterranee, mentre in quegli anni si impongono musica campionata e sonorit\u00e0 elettroniche.\nL'anno successivo l'album viene ristampato con l'aggiunta della canzone \"Sha La-La\" e una diversa sequenza dei brani. Nello stesso anno \"Le ragazze di Gauguin\" vince la Vela d'argento.\nUna nota casa di abbigliamento affida al ritornello del brano principale il jingle del suo spot televisivo, mentre nel 1989 Elio e le Storie Tese citano un frammento del ritornello nella canzone \"Cassonetto differenziato per il frutto del peccato\", contenuta nell'album \"Elio Samaga Hukapan Kariyana Turu\".\nEsiste anche una versione in francese del brano principale, intitolata \"Les jeunes filles de Gauguin\", mai distribuita commercialmente."}
{"id": "125323", "revid": "339392", "url": "https://it.wikipedia.org/wiki?curid=125323", "title": "Volapuk", "text": ""}
{"id": "125328", "revid": "9", "url": "https://it.wikipedia.org/wiki?curid=125328", "title": "Stella della vita", "text": ""}
{"id": "125329", "revid": "9", "url": "https://it.wikipedia.org/wiki?curid=125329", "title": "Star of life", "text": ""}
{"id": "125330", "revid": "1745361", "url": "https://it.wikipedia.org/wiki?curid=125330", "title": "Cardo", "text": ""}
{"id": "125342", "revid": "124752759", "url": "https://it.wikipedia.org/wiki?curid=125342", "title": "Palazzo Apostolico", "text": "I Palazzi Apostolici, detti anche Palazzi papali o Palazzi pontifici, erano noti in passato per essere le numerose residenze del vescovo di Roma sparse nella citt\u00e0 di Roma presso le principali basiliche e chiese romane e fuor di Roma fino all'unit\u00e0 d'Italia.\nCon il termine del potere temporale dei papi, tale appellativo venne riservato essenzialmente se non esclusivamente ai Palazzi Vaticani, come residenza ufficiale del Papa nella Citt\u00e0 del Vaticano.\nPalazzi apostolici.\nFuori Roma:\nPalazzo Apostolico in Vaticano.\nIl Palazzo Apostolico ha una superficie di metri quadrati ed \u00e8 un complesso di costruzioni realizzate tra il XII secolo e il XIX secolo, che ha pi\u00f9 di mille stanze.\nEsse comprendono, tra l'altro:\nDegni di particolare menzione dal punto di vista storico, artistico e architettonico: \nStoria.\nLe prime notizie di edifici destinati a ospitare il vescovo di Roma presso la tomba di San Pietro, detti appunto \"episcopia\", si vogliono far risalire all'et\u00e0 di Costantino con papa Liberio, ma il primo papa che si occup\u00f2 sicuramente di tali fabbriche \"ab utroque latere\" dell'antica basilica fu papa Simmaco nel V secolo, in cui vi si celebrarono concili e concistori e forse negli stessi papa Pelagio II dava ricovero ai poveri ed anziani della citt\u00e0. &lt;br&gt;\nNonostante i danneggiamenti dovuti alle invasioni barbariche, in questi stessi edifici pare potesse essere ospitato Carlo Magno e nello stesso periodo il papa Leone III vi eresse nuovi edifici e papa Leone IV cinse con mura gli edifici allora esistenti sul colle Vaticano dando origine alla citt\u00e0 omonima.&lt;br&gt;\nProbabilmente il primissimo nucleo del palazzo attorno al quale si aggiunsero i successivi ampliamenti attualmente visibili fu opera di Eugenio III, ma i primi interventi importanti a nord della basilica vaticana destinati a ospitare in modo permanente i pontefici che dovevano recarvisi per officiare, evitando loro i ripetuti spostamenti dal palazzo del Laterano, si fanno risalire ai papi Innocenzo III e Niccol\u00f2 III, che fecero realizzare sul rilievo noto come \"mons saccorum\" una struttura fortificata con torri intorno a quello che prender\u00e0 il nome di \"Cortile del pappagallo\", assumendo pertanto inizialmente un carattere prevalentemente difensivo. &lt;br&gt;\nA questi, solo dopo la lunga pausa avignonese e del Concilio di Costanza, con il deciso indirizzo di Bonifacio IX che ruppe ogni incertezza circa l'indecisione tra Laterano e Vaticano, seguirono a partire dalla met\u00e0 del XV secolo i lavori ben pi\u00f9 importanti ed estesi fatti realizzare da Niccol\u00f2 V, definito dal Vasari come un dissennato distruttore, da Sisto IV e da Alessandro VI che realizzarono il nucleo edilizio storico del palazzo apostolico vaticano, corrispondente al lato meridionale del Cortile del Belvedere, ai quali seguirono i lavori dei successivi pontefici, i pi\u00f9 attivi dei quali furono Giulio II e Paolo III, che ampliarono il complesso edilizio intorno al cortile di San Damaso, con l\u2019imponente edificio dell\u2019attuale residenza papale fatto completare da Sisto V.&lt;br&gt; \nI successivi pontefici si limitarono sostanzialmente a lavori, pur importanti, ma di completamento di opere incominciate dai loro predecessori.&lt;br&gt;\nTra i principali artefici del complesso vi furono, tra architetti e decoratori: Donato Bramante, Raffaello Sanzio, Michelangelo Buonarroti, Antonio da Sangallo il Giovane, Gianlorenzo Bernini, Daniele da Volterra, Perin del Vaga, Pirro Ligorio, Martino Longhi il Vecchio e Domenico Fontana.\nCappelle del Palazzo Apostolico.\nI pontefici hanno sempre prestato grande attenzione alla qualit\u00e0 architettonica delle loro cappelle private. Queste sono quindi tra i pezzi pi\u00f9 notevoli del Palazzo Apostolico. Alcune di esse sono conosciute in tutto il mondo. Storicamente, la pi\u00f9 antica fu realizzata per papa Niccol\u00f2 V (1447-1455) che affid\u00f2 la costruzione della cappella che porta il suo nome al Beato Angelico. Ventotto anni dopo, papa Sisto IV (1471-1484) commission\u00f2 una nuova cappella: la futura Cappella Sistina. Nel 1537 papa Paolo III (1534-1549) ordin\u00f2 la costruzione della Cappella Paolina, in parte decorata da Michelangelo Buonarroti, come la Cappella Sistina. Durante la notevole espansione del palazzo voluto da papa Sisto V (1585-1590), fu costruita una nuova ala. \u00c8 in questa nuova ala separata dal vecchio palazzo dal cortile di San Damaso che vennero trasferiti gli Appartamenti papali. Anche oggi, \u00e8 in questa ala - spesso chiamata palazzo di Sisto V - che risiede il papa. Lo sviluppo di questa parte del palazzo fu completato dai successori di papa Sisto V. Cos\u00ec papa Urbano VIII (1623-1644) fece erigere una cappella - che ora porta il suo nome - nell'appartamento pontificio al secondo piano. Dopo la decisione di papa Pio X (1903-1914) di creare un appartamento privato al terzo piano sopra l'appartamento pontificio, venne allestita una nuova cappella privata. Questa, ristrutturata sotto il pontificato di Paolo VI (1963-1978), \u00e8 ancora oggi la cappella usata quotidianamente dal pontefice.\nCappella Sistina.\nLa pi\u00f9 famosa cappella del Palazzo Apostolico \u00e8 la Cappella Sistina. La sua visita \u00e8 generalmente integrata nel percorso dei Musei Vaticani. &lt;br&gt;\nQuesta cappella fu voluta da papa Sisto IV che sostitu\u00ec con questa la precedente \"capella magnam\" eretta da Niccol\u00f2 III sullo stesso luogo e ormai cadente, cui diede il suo nome. Costruita a partire dal 1475 anche con funzioni difensive e strutture bastionate, collocandosi sul margine meridionale esterno del recente complesso, fu solennemente inaugurata il 15 agosto 1483, festa dell'Assunzione di Maria, a cui la cappella fu dedicata. Le dimensioni (40 m di lunghezza e 13 m di larghezza) corrispondono esattamente a quelle del Tempio di Gerusalemme.\nAlle pareti vi sono episodi della vita di Ges\u00f9 (lato destro) e della vita di Mos\u00e8 (lato sinistro) che corrispondono. Il soffitto della Cappella Sistina fu dipinto da Michelangelo Buonarroti nel maggio del 1508. L'inaugurazione ufficiale fu fatta da papa Giulio II il 2 novembre 1512. Questa volta presenta principalmente nove scene del libro della Genesi, suddivise in tre gruppi di tre episodi relativi all'origine dell'universo, dell'uomo e del male. Venti anni dopo la volta, Michelangelo fu nuovamente chiamato a dipingere il grande affresco del Giudizio universale sul muro dell'altare. L'inaugurazione ufficiale fu fatta da papa Paolo III il giorno di Natale del 1541. Papa Giovanni Paolo II, commentando la decorazione della cappella, in occasione dell'inaugurazione del restauro di affreschi, dichiar\u00f2: \"La Cappella Sistina \u00e8 proprio - per cos\u00ec dire - il santuario della teologia del corpo umano\".\n\u00c8 nella Cappella Sistina che i cardinali si riuniscono in conclave per eleggere il nuovo pontefice. Ogni anno, il papa battezza i figli degli impiegati vaticani nel giorno del Battesimo di Ges\u00f9. Durante il pontificato di Benedetto XVI si tennero diversi concerti. Da segnalare in particolare quello occasione dell'85\u00ba compleanno del fratello monsignor Georg Ratzinger. In questa cappella il 7 maggio 1964 papa Paolo VI incontr\u00f2 gli artisti. Papa Benedetto XVI fece la stessa cosa il 21 novembre 2009.\nCappella Paolina.\nVicino alla Cappella Sistina, con la quale comunica attraverso la Sala Regia, si trova la Cappella Paolina che non \u00e8 mai aperta al pubblico. Fu costruita da Antonio da Sangallo il Giovane, per ordine di papa Paolo III che la inaugur\u00f2 il 25 gennaio 1540, giorno della festa della Conversione di Paolo.\nMichelangelo dipinse due grandi affreschi (6,25 m per 6,61 m) che rappresentano la conversione di San Paolo (lato sinistro) e la crocifissione di San Pietro (lato destro). In occasione della riapertura della cappella, dopo un ampio lavoro di restauro, papa Benedetto XVI disse: \"In realt\u00e0 per\u00f2 tutta la Cappella \u2013 gli affreschi di Lorenzo Sabatini e Federico Zuccari, le decorazioni dei numerosi altri artisti convocati qui in un secondo momento dal Papa Gregorio XIII \u2013, tutto, potremmo dire, qui confluisce in un medesimo unico inno alla vittoria della vita e della grazia sulla morte e sul peccato, in una sinfonia di lode e di amore a Cristo redentore che risulta altamente suggestiva\".\nQuesta cappella \u00e8 riservata alla preghiera silenziosa del papa e dei suoi collaboratori. \u00c8 da questa cappella che i cardinali vanno in processione, cantando l'inno \"Veni Creator Spiritus\", alla Cappella Sistina all'apertura del conclave.\nLa Cappella Niccolina.\nLa cappella di Niccol\u00f2 V appartiene al primo palazzo del Vaticano, che era poi un complesso fortificato attorno al cortile del pappagallo. La sua visita \u00e8 integrata nel percorso dei Musei Vaticani. Fu commissionata da papa Nicola V che ne fece la sua cappella privata e decorata dal Beato Angelico tra il 1447 e il 1451.\nI dipinti presentano in particolare le vite dei diaconi Santo Stefano e San Lorenzo messe in parallelo. L'intenzione dell'autore \u00e8 chiara: unire Gerusalemme, citt\u00e0 del martirio di Santo Stefano, a Roma, citt\u00e0 del martirio di San Lorenzo.\nCappella Redemptoris Mater.\nSituato al secondo piano del Palazzo Apostolico, il suo ingresso \u00e8 proprio dietro il grande orologio del cortile di San Damaso. Inizialmente era nota con il nome di cappella Matilda. Venne re-intitolata da papa Giovanni Paolo II, in occasione dell'Anno Mariano 1987-1988 e della pubblicazione della sua lettera enciclica \"Redemptoris Mater\" il 25 marzo 1987. Il 10 novembre 1996, al termine delle celebrazioni per il cinquantesimo anniversario della sua ordinazione sacerdotale, papa Giovanni Paolo II annunci\u00f2 che il denaro offerto dai cardinali per l'anniversario sarebbe stato utilizzato per ridecorare la cappella. Il 14 novembre 1999 presiedette la dedicazione della rinnovata cappella.\nIl lavoro decorativo fu realizzato dal Laboratorio di Arte Spirituale del Centro Studi e Ricerche Ezio Aletti, guidato dal padre gesuita Marko Ivan Rupnik. La decorazione \u00e8 interamente realizzata con mosaici. Durante la celebrazione della dedicazione, il papa sottoline\u00f2 la dimensione ecumenica che voleva dare a questa cappella: \"Sono lieto di consacrare l'altare e di inaugurare la cappella rinnovata, nei cui mosaici rivive la ricchezza della tradizione orientale riletta con la consapevolezza di chi conosce anche quella occidentale. Qui l'Oriente e l'Occidente, lungi dal contrapporsi tra loro, si scambiano i doni nell'intento di esprimere meglio le insondabili ricchezze di Cristo\". Ogni muro ha un tema. Sopra l'altare \u00e8 rappresentata la Gerusalemme celeste, sul lato sinistro, l'Incarnazione del Verbo, sul lato destro, l'Ascensione e la Pentecoste e, sopra la cattedra, la Parusia.\nOgni anno, fino al 2013, gli esercizi spirituali della Curia romana venivano predicati in questa cappella alla presenza del papa. \u00c8 anche in questa cappella che il papa a volte prega con rappresentanti di altre confessioni cristiane, come il primate della Comunione anglicana Rowan Williams, il 23 novembre 2006, o il Catholicos armeno di Cilicia Aram I, il 24 novembre 2008.\nCappella di Urbano VIII.\nQuesta cappella \u00e8 accessibile dalla sala dei pittori dell'appartamento pubblico. Le finestre di questa cappella si affacciano sul cortile Sisto V. Nel 1635 Pietro da Cortona realizz\u00f2 gli stucchi dorati e gli affreschi. L'altare \u00e8 dominato da un dipinto del 1637 di Giovanni Francesco Romanelli raffigurante la Nativit\u00e0 di Cristo. Il soffitto \u00e8 costituito da affreschi di Agostino Ciampelli con al centro l'Assunzione della Beata Vergine Maria. Le pareti sono rivestite con un fregio realizzato da Paul Bril su richiesta di papa Paolo V.\nIn questa piccola cappella vi sono raramente celebrazioni liturgiche presiedute dal papa. Fu in questa cappella che il cardinale Tarcisio Bertone il 7 luglio 2007 prest\u00f2 giuramento come camerlengo. Anche il suo successore in questo ufficio, il cardinale Jean-Louis Tauran, fece lo stesso il 9 marzo 2015. \u00c8 anche in questa cappella che, ogni anno, nella festa di Sant'Agnese, il papa benedice gli agnelli la cui lana sar\u00e0 usata per confezionare i palli.\nCappella privata del Papa.\nCome suggerisce il nome, la cappella privata del papa appartiene al suo appartamento privato al terzo piano del Palazzo Apostolico, nell'ala destra del cortile di San Damaso. Questo \u00e8 il luogo dove, ogni mattina, il papa celebra la messa. Se papa Giovanni Paolo II apriva le porte di questa celebrazione ai suoi visitatori, in particolare ai vescovi in visita \"ad limina\", papa Benedetto XVI torn\u00f2 alla pratica precedente che non ammetteva visitatori. Quanto a papa Francesco, che scelse di non vivere nel Palazzo Apostolico, dice messa nella cappella della sua residenza, la Domus Sanctae Marthae.\nDopo il Concilio Vaticano II, come parte della riorganizzazione dell'appartamento pubblico e dell'appartamento privato, papa Paolo VI desider\u00f2 che questa cappella ricevesse una decorazione moderna. Fu Dandolo Bellini a dirigere i lavori in questa piccola cappella rettangolare. Sul soffitto risplende una copertura in vetro raffigurante la risurrezione di Cristo realizzata da Luigi Filocamo. Le finestre su entrambi i lati dell'altare sono opera di Silvio Consadori. Presentano scene dell'Antico Testamento, a sinistra, e del Nuovo Testamento, a destra. Sulla sinistra vi \u00e8 una vetrata di Trento Longaretti sul tema del Concilio Vaticano II che si apre sul cortile di Sisto V. Di fronte a questa vetrata, vi \u00e8 una via crucis in bronzo opera dello scultore Lello Scorzelli. Mario Rudelli realizz\u00f2 la sedia papale in bronzo. Questa sedia \u00e8 rivolta verso l'altare sul muro e mostra sullo schienale le parole della preghiera del Signore. Infine, dobbiamo a Enrico Manfrini il resto dei mobili: l'altare, il crocifisso, le statue dei quattro evangelisti e la porta bronzea della cappella dove sono rappresentate le opere di misericordia.\nAntichi appartamenti pontifici.\nDue appartamenti pontifici sono particolarmente notevoli. Il primo, l'appartamento Borgia, fu commissionato da papa Alessandro VI in aggiunta al palazzo pontificio (attorno al cortile del pappagallo) e di una torre, oggi chiamata Torre Borgia (1493-1494). Il secondo appartamento, appena sopra il primo, fu ridecorato da Raffaello Sanzio e dalla sua scuola tra il 1508 e il 1524 su commissione di papa Giulio II. Dopo la costruzione del palazzo di Sisto V (terza ala o ala orientale del cortile di San Damaso), i papi trasferiranno definitivamente il proprio appartamento dal palazzo medievale al nuovo edificio in cui vivono ancora, ad eccezione di papa Francesco, che prefer\u00ec risiedere nella Domus Sanctae Marthae.\nAppartamento Borgia.\nPapa Alessandro VI (1492-1503) fece decorare il suo appartamento privato da Pinturicchio tra il 1492 e il 1494. Questo appartamento al primo piano del Palazzo Apostolico \u00e8 delimitata da un lato dal cortile Borgia e da quello del pappagallo e d'altro dal cortile del Belvedere. Il tour di sei sale fa parte del percorso dei Musei Vaticani. Le stanze aperte alla visita sono:\nStanze di Raffaello.\nPapa Niccol\u00f2 V (1447-1455) incaric\u00f2 l'architetto Bernardo Rossellino di costruire i suoi appartamenti privati e il pittore Piero della Francesca di decorarli. Papa Giulio II (1503-1513) scelse di affidare al giovane Raffaello Sanzio la decorazione delle Stanze che presero poi il suo nome. Questi appartamenti, al secondo piano del Palazzo Apostolico, si trovano appena sopra l'appartamento Borgia. Sono delimitati dal cortile del pappagallo e dal cortile del Belvedere. La visita delle quattro sale fa parte del percorso dei Musei Vaticani:\nLa stanza della segnatura contiene due grandi affreschi dello stesso Raffaello Sanzio che includono le sue opere pi\u00f9 belle: la \"Disputa del Sacramento\" e \"Scuola di Atene\". Queste due opere, una di fronte all'altra, provocano un dialogo simbolico tra fede e ragione.\nResidenza pontificia.\n\u00c8 la parte meno conosciuta ma pi\u00f9 importante del Palazzo Apostolico. \u00c8 la meno conosciuta perch\u00e9, a differenza delle parti incluse nel percorso dei Musei Vaticani, generalmente non \u00e8 aperta al pubblico. \u00c8 comunque la parte pi\u00f9 importante perch\u00e9 \u00e8 l\u00ec che risiede e lavora il papa con i suoi collaboratori pi\u00f9 stretti. Papa Francesco non lo occupa, dal momento che risiede e lavora per la maggior parte del tempo nella Domus Sanctae Marthae. In questa parte del Palazzo Apostolico, un posto speciale dovrebbe essere dato al palazzo di Sisto V (ala orientale del cortile di San Damaso) perch\u00e9 qui \u00e8 dove il papa vive e lavora, riceve i suoi visitatori, specialmente i capi di Stato e di governo e dove vive e lavora il cardinale Segretario di Stato (al 1\u00ba piano).\nL'antico ingresso al Palazzo Vaticano, distrutto con la costruzione del colonnato del Bernini, fu rappresentato da Viviano Codazzi in un'insolita veduta topografica dalla sua abitazione. Dipinto a Napoli intorno al 1630, mostra anche due campanili basati su un'incisione di un disegno di Martino Ferrabosco, ma che non furono mai eretti.\nPortone di bronzo.\nIl portone di bronzo \u00e8 l'entrata principale del Palazzo Apostolico dal 1663. Si trova alla fine della costruzione che collega, a destra, la basilica di San Pietro con il colonnato della piazza. Per tutta la giornata \u00e8 sorvegliato da un picchetto della Guardia svizzera pontificia composto da un sergente e due alabardieri. Il corridoio, che corre lungo piazza San Pietro, conduce al vestibolo della Scala Regia. Quest'ultima, decorata sulla destra da una statua scolpita da Bernini (1670) dell'imperatore Costantino I in estasi della croce di Cristo, d\u00e0 anche accesso, a sinistra, all'atrio della basilica di San Pietro. Anche questo passaggio \u00e8 sorvegliato dalle guardie svizzere. \u00c8 da notare che l'antico e preesistente accesso al complesso vaticano corrispondente al Portone di bronzo, pur dopo la realizzazione del colonnato, non venne interrotto ma rimase in asse con la stessa Scala Regia e il cinquecentesco percorso rettilineo di Borgo Nuovo proveniente da Ponte Sant'Angelo, che affiancava la preesistente Portica di San Pietro.\nLa Scala Regia venne costruita da Antonio da Sangallo il Giovane e rimaneggiata tra il 1663 e il 1666 su progetto di Gian Lorenzo Bernini, sotto il pontificato di papa Alessandro VII. \u00c8 una meraviglia dell'architettura barocca che sale alla Sala Regia. Inserendo un colonnato interno, la progressiva riduzione dell'altezza della volta e del diametro delle colonne, Bernini d\u00e0 l'illusione di una scala molto pi\u00f9 ampia e pi\u00f9 profonda di quella che effettivamente \u00e8.\nSubito dopo il portone di bronzo, sulla destra, si apre la scala di Pio IX che porta al cortile di San Damaso. Questa scala porta al primo primo piano alla Prefettura della casa pontificia e, al secondo, all'Amministrazione del patrimonio della Sede Apostolica.\nIl 12 ottobre 2007, in occasione dell'inaugurazione del portone di bronzo a conclusione dei lavori di restauro, papa Benedetto XVI spieg\u00f2 il significato di questa opera: \"Proprio perch\u00e9 segna l'accesso alla Casa di colui che il Signore ha chiamato a guidare come Padre e Pastore l'intero Popolo di Dio, questo Portone assume un valore simbolico e spirituale. Lo varcano coloro che vengono per incontrare il Successore di Pietro. Vi transitano pellegrini e visitatori diretti nei vari Uffici del Palazzo Apostolico. Esprimo di cuore l\u2019auspicio che quanti entrano per il Portone di Bronzo possano sentirsi sin dal loro ingresso accolti dall'abbraccio del Papa. La Casa del Papa \u00e8 aperta a tutti\".\nLa sala regia e la sala ducale.\nLa Scala Regia conduce alla Sala Regia, al primo piano del Palazzo Apostolico. \u00c8 la sala di ricevimento pi\u00f9 spettacolare del palazzo. Lunga 34 m, larga 12 e alta 33,6, \u00e8 allo stesso tempo il vestibolo del Palazzo Apostolico e della Cappella Sistina e la sala delle udienze pi\u00f9 solenni. \u00c8 trafitta da tre porte su ciascun lato e su un terzo lato (parete meridionale) dall'ingresso della Cappella Paolina. Le porte a destra -con alle spalle l'ingresso della Cappella Paolina- si aprono sulla loggia delle benedizioni della basilica di San Pietro, sulla scala che scende al cortile del maresciallo e sulla sala ducale. Le porte sulla sinistra si aprono sulla Scala Regia e sulla Cappella Sistina. Oggi questa sala viene utilizzata solo una volta all'anno per l'incontro del papa con il corpo diplomatico accreditato presso la Santa Sede in occasione dello scambio degli auguri per il nuovo anno, a inizio gennaio.\nSala Regia.\nLa prima testimonianza di una \"aula prima\" o \"maiorem\" risale ai tempi di Niccol\u00f2 III (...\"palatia et aulam maiora et capellam\"...) conservando la memoria del suo uso diplomatico e di luogo solito dove veniva prestata la \"obedientiam\" al pontefice da ambasciatori e sovrani. Papa Paolo III (1534-1549) ne commission\u00f2 la ristrutturazione affidandone l'opera a Antonio da Sangallo il Giovane dal 1538 che fece chiudere anche la simbolica finestra serliana voluta da Giulio II e realizzata da Bramante. Fu solo 35 anni dopo, il 21 maggio 1573, che fu inaugurata da papa Gregorio XIII. La volta a botte e la cornice sopra le porte sono sontuosamente decorate con stucchi di Perin del Vaga e Daniele da Volterra. Gli immensi affreschi che rivestono le pareti esaltano la supremazia del sovrano pontefice su altri sovrani. Giorgio Vasari dipinse il ritorno a Roma del papato dopo quasi 70 anni di residenza ad Avignone e altri due affreschi sul tema della battaglia di Lepanto. Francesco Salviati rappresent\u00f2 l'imperatore Federico Barbarossa prostrato davanti a papa Alessandro III che gli mette il piede sulla spalla. Federico Zuccari dipinse la richiesta di perdono, avvenuta a Canossa, dell'imperatore Enrico IV di Franconia a papa Gregorio VII.\nLa porta della Sala Ducale si specchia sulla porta della Cappella Sistina, affacciandosi nella Sala Regia. La Sala Ducale \u00e8 al giorno d'oggi solo una semplice sala di passaggio che collega la Sala Regia alle logge del Palazzo Apostolico vicino al camerino. Di stile completamente diverso rispetto alla Sala Regia, risulta dall'unificazione di due sale operata dal Bernini su ordine di papa Alessandro VII (1655-1667). Bernini riusc\u00ec a nascondere la differenza di asse e altezza del soffitto coprendo l'apertura tra le due stanze con un sontuoso drappo di marmo sostenuto da angeli. La volta fu dipinta da Marco da Siena e le pareti da Paul Bril. \u00c8 in questa stanza il personale della Guardia svizzera pontificia viene ricevuto annualmente.\nLe logge di Raffaello e il cortile di San Damaso.\nTra il 1503 e il 1504, papa Giulio II (1503-1513) chiese a Donato Bramante di ricostruire la facciata orientale del Palazzo Apostolico costruendo delle logge. Dopo la morte di Bramante nel 1514, Raffaello ne prese il posto. Diresse la costruzione di queste tre logge: gallerie sovrapposte di 13 campate, lunghe 65 metri e larghe 4. Probabilmente lavor\u00f2 personalmente solo al secondo piano, che comunica con il nuovo appartamento papale che stava dipingendo allo stesso tempo (le \"Stanze di Raffaello\").\nPapa Gregorio XIII (1572-1585) decise di costruire una nuova ala nel Palazzo Apostolico (1574-1577). Questo nuovo palazzo - ora denominato Palazzo di Gregorio XIII - prende esattamente il design della facciata dell'ala esistente ma su un numero minore di campate (9 anzich\u00e9 13). Il successore di Gregorio XIII, papa Sisto V (1585-1590), continu\u00f2 la costruzione con la realizzazione di una terza ala (1589-1590). Quest'ultimo edificio, ora noto come Palazzo di Sisto V, \u00e8 un grande edificio di 85 stanze in cui i pontefici risiedettero fino al 2013. Come detto, papa Francesco preferisce vivere nella Domus Sanctae Marthae. La facciata, che domina il cortile di San Damaso, \u00e8 identica alle precedenti ma su un numero minore di campate (8).\nCos\u00ec il cortile di San Damaso sistemato alla sommit\u00e0 di quello che era il \"mons saccorum\" livellato per ampliare lo spazio innanzi al palazzo voluto da Bonifacio IX, \u00e8 racchiuso su tre lati da tre ordini di palchi: a ovest vi \u00e8 la facciata del vecchio palazzo papale abitato dal 1377, a nord la facciata del palazzo di Gregorio XIII e ad est la facciata del palazzo di Sisto V dove vi sono, ancora oggi, gli Appartamenti papali. Queste logge servono:\nIl cortile di San Damaso \u00e8 il cortile principale del Palazzo Apostolico. Qui vengono accolti i capi di Stato e di governo, gli ambasciatori accreditati presso la Santa Sede, i vescovi in visita \"ad limina\", e pi\u00f9 in generale tutti coloro che vengono ricevuti in udienza privata dal pontefice. \u00c8 anche qui che, il 6 maggio, le nuove reclute della Guardia svizzera pontificia giurano solennemente. Al cortile di San Damaso si accede a piedi dal portone di bronzo e dalle scale di Pio IX e, in auto tramite un passaggio attraverso il cortile della sentinella, il cortile Borgia e il cortile del pappagallo.\nL'Appartamento delle udienze papali o Appartamento pontificio pubblico.\nL'appartamento delle udienze del Papa (precedentemente noto come \"appartamento nobile\") si trova al secondo piano del palazzo di Sisto V, sopra l'appartamento del cardinale segretario di Stato e sotto l'appartamento privato del Pontefice. L'Appartamento, detto anche Anticamera pontificia, \u00e8 diretto dal Decano di Sala ed \u00e8 custodito dagli Sediari pontifici che, tra l'altro, accolgono gli ospiti e gestiscono il cerimoniale. \n\u00c8 in queste stanze che il Papa riceve quotidianamente i suoi visitatori e svolge una parte importante del suo ufficio di governo. Le figure pi\u00f9 importanti (Cardinali e Capi Dicastero della Curia romana, Sovrani, Capi di stato e di governo, Ambasciatori e Vescovi in visita \"ad limina\") sono accolti nell'ultima sala, la biblioteca privata del papa, le cui finestre si affacciano su Piazza San Pietro. Per fare questo, devono attraversare tutte le stanze dell'appartamento (ad eccezione della sala del Concistoro). Queste undici sale di rappresentanza si attraversano seguendo un percorso a ferro di cavallo dalle logge che si affacciano sul cortile di San Damaso e poi girano intorno al cortile sistino per terminare sulla facciata del palazzo che domina Piazza San Pietro. Tutte le sale furono ridecorate sotto il pontificato di papa Paolo VI e ricevettero, per la maggior parte, una nuova denominazione. Ecco l'elenco con il loro vecchio nome:\nVenticinque anni dopo, una nuova ristrutturazione apparve essenziale. Verso la fine del pontificato di papa Giovanni Paolo II, le camere cominciarono a ricevere pi\u00f9 mobili, questo rinnovamento fu completato all'inizio del successivo pontificato.\nAppartamenti Papali.\nGli Appartamenti papali privati si trovano al terzo piano del Palazzo di Sisto V, al di sopra dell'appartamento delle udienze. Fu papa Pio X (1903-1914) a trasferire il luogo di residenza dei pontefici dal secondo al terzo piano, iniziando cos\u00ec il concetto di appartamenti \"privati\", dove si chiede che il protocollo cerimoniale sia pi\u00f9 leggero. Delle 1.400 stanze del Palazzo Apostolico, gli appartamenti papali non occupano pi\u00f9 di una dozzina di stanze, il numero varia a seconda degli accordi e delle configurazioni volute dal nuovo papa. Questi appartamenti sono raggiungibili tramite la Scala Nobile o la terza loggia. Dopo il vestibolo c'\u00e8 un grande ufficio, una replica esatta, un piano sopra, della biblioteca privata del papa. Poi viene il resto dell'appartamento che gira intorno alla stanza pi\u00f9 grande, la cappella privata dei papi. La prima finestra sulla destra della facciata del palazzo che d\u00e0 su Piazza San Pietro \u00e8 quella della camera da letto del papa, di fronte alla quale vegliano giorno e notte due guardie svizzere. Il letto del papa \u00e8 un semplice letto di ferro. La stanza successiva \u00e8 il suo ufficio privato da dove, ogni domenica o giorno di festivit\u00e0 solenne, recita l'Angelus con i pellegrini. La terza finestra \u00e8 l'ufficio del segretario del papa. Adiacente alla sua stanza, il papa ha un bagno e una stanza dove si trova il gabinetto del paramedico. Dietro queste parti vi sono la sala da pranzo, la cucina, lo studio medico, che \u00e8 l'ufficio dell'archiatra, e gli alloggi per il personale.\nSopra l'appartamento, papa Paolo VI (1963-1978) costru\u00ec un giardino pensile, dove il pontefice pu\u00f2 prendere aria senza dover scendere nei Giardini Vaticani dato che dovrebbero essere chiusi al pubblico dalla gendarmeria. Questo piccolo \"giardino pensile\", sui tetti del Palazzo Apostolico, \u00e8 in realt\u00e0 una terrazza decorata con una fontana e alcuni arbusti coltivati in vaso.\nL'appartamento papale \u00e8 stato ristrutturato nei primi mesi del pontificato di papa Benedetto XVI, dopo la rimozione dei sigilli posti su tutte le serrature delle porte dopo la morte del suo predecessore. Durante l'udienza concessa ai lavoratori che avevano prestato opera a questo lavoro il papa disse loro bonariamente: \"In meno di tre mesi, avete compiuto un enorme lavoro di ristrutturazione in questo appartamento. [...] Posso solo ammirare le cose che avete fatto\".\nPapa Francesco ha deciso di non soggiornare negli Appartamenti papali. A titolo personale, risiede e lavora presso la residenza nella Domus Sanctae Marthae, dove occupa una suite e ha una cappella privata. Tuttavia, ogni giorno va negli appartamenti papali per lavorare, specialmente quando riceve capi di Stato o di governo. Appare anche ogni domenica o festivit\u00e0 alla finestra del suo ufficio del Palazzo Apostolico, per la recita dell'Angelus.\nAltre residenze pontificie.\nLe altre residenze papali ufficiali sono il Palazzo del Laterano, adiacente l'arcibasilica cattedrale di San Giovanni, e il Palazzo Pontificio e le ville pontificie di Castel Gandolfo, nei pressi di Roma, utilizzati per le ferie estive.\nPrima del 1871, la residenza ufficiale del papa era il Palazzo del Quirinale. A seguito della definitiva caduta dello Stato Pontificio nel 1870, re Vittorio Emanuele II confisc\u00f2 il palazzo nel 1871, facendone la sua residenza ufficiale; dopo l'abolizione della monarchia in Italia nel 1946, divenne la residenza del presidente della Repubblica."}
{"id": "125343", "revid": "729019", "url": "https://it.wikipedia.org/wiki?curid=125343", "title": "Schwere SS-Panzerabteilung 101", "text": "Lo schwere SS-Panzer-Abteilung 101, comunemente abbreviato in s.SS-Pz. Abt. 101 fu una delle prime e principali unit\u00e0 corazzate d'\u00e9lite delle Waffen-SS, e venne impegnata su diversi fronti come forza di pronto intervento.\nStoria.\nCreato il 19 luglio 1943 come parte del \"I. SS-Panzerkorps\", era formato da due compagnie di carri pesanti Panzer VI Tiger I, a cui venne in seguito aggregata la 13\u00aa Compagnia del 1\u00ba Reggimento Panzer SS. Il 23 agosto 1943, come tutta la \"Leibstandarte SS Adolf Hitler\" venne trasferito in Italia dove rimase fino alla met\u00e0 di ottobre. La 1\u00aa e 2\u00aa Compagnia rimasero invece sul Fronte Orientale.\nPer prevenire l'ormai imminente invasione della Normandia, l'OKW decise di trasferire elementi del battaglione ad Ovest, agli inizi del 1944. Il 1\u00ba giugno 1944, il battaglione fu dislocato nella zona di Beauvais, a nord-ovest di Parigi, con tutti i suoi 45 carri Tigre, di cui 37 operativi. In seguito al D-Day il comando del battaglione ricevette l'ordine di raggiungere il fronte, ma i continui attacchi dell'aviazione alleata ne ostacolarono la marcia di avvicinamento; solamente il 12 giugno i carri raggiunsero il fronte. Dopo pesanti settimane di combattimento, tra cui la spettacolare battaglia di Villers-Bocage, al 5 luglio il battaglione aveva perso 15 dei suoi 45 carri.\nIn quel periodo, gli equipaggi dei carri distrutti vennero trasferiti in Germania per iniziare l'addestramento con i nuovi carri pesanti Panzer VI Tiger II. Il 7 agosto il battaglione poteva contare 25 Tigre, di cui 21 operativi; la successiva sacca di Falaise e la ritirata in Germania, ne decimarono ulteriormente la forza corazzata.\nIl 9 settembre 1944, le compagnie rimaste vennero ritirate ed equipaggiate totalmente con i nuovi carri Tiger e il 22 settembre 1944 venne rinominato \"schwere SS-Panzer-Abteilung 501\"."}
{"id": "125344", "revid": "124568589", "url": "https://it.wikipedia.org/wiki?curid=125344", "title": "Cinnamomum verum", "text": "La cannella o (desueto) cinnamomo (Cinnamomum verum ) \u00e8 un albero sempreverde della famiglia delle Lauracee, originario dello Sri Lanka, dal quale si ricava l'omonima spezia.\nVengono chiamate ugualmente cannella anche altre piante, tra le quali la cannella cinese (\"Cinnamomum aromaticum\").\nStoria.\nLa cannella vanta una storia millenaria: era gi\u00e0 citata nella Bibbia, nel libro dell'Esodo, era usata dagli antichi Egizi per le imbalsamazioni e citata anche nel mondo greco e latino. Importata in occidente con le carovane durante il Medioevo. Nella prima met\u00e0 del 1600 gli olandesi impiantarono un traffico stabile con lo Sri Lanka per divenirne i principali importatori d'Europa.\nDescrizione.\nLa cannella \u00e8 un albero sempreverde alto circa 10\u201315\u00a0m.\nLe foglie sono opposte, di forma ovale e allungata, possono raggiungere i 18\u00a0cm di lunghezza e i 5\u00a0cm di larghezza.\nI fiori, bianchi, sono riuniti in infiorescenze.\nIl frutto \u00e8 una drupa che contiene un seme privo di albume.\nDistribuzione e habitat.\nLa pianta \u00e8 nativa dello Sri Lanka ed \u00e8 stata introdotta in diversi paesi tropicali, quali il Madagascar, Malaysia e Antille. Viene prodotta anche in Indonesia.\nUsi.\nGastronomia.\nA differenza di altre droghe da cucina la spezia non si ricava dal seme o dal frutto, bens\u00ec dal fusto e dai ramoscelli che assumono il classico aspetto di una piccola pergamena color nocciola, una volta liberati del sughero esterno e trattati. La cannella pu\u00f2 essere venduta in questa forma e sbriciolata al momento dell'uso, oppure essere venduta in polvere.\nHa un aroma secco e pungente che ricorda quello dei chiodi di garofano con una nota pepata.\nLa spezia che si ricava da \"Cinnamomum verum\" \u00e8 la pi\u00f9 fine e costosa. La cannella cinese (\"Cinnamomum aromaticum\"), anch'essa della famiglia delle Lauraceae, \u00e8 detta anche cassia ed ha un aroma pi\u00f9 aspro, ma \u00e8 meno costosa, per cui \u00e8 frequente.\n\u00c8 usata in molti modi differenti da secoli. La tradizione occidentale la preferisce impiegata nei dolci di frutta, specie di mele, nella lavorazione del cioccolato, di caramelle e praline, come aroma in creme, nella panna montata, nella meringa, nei gelati e in numerosi liquori. La tradizione orientale e creola la usa anche nel salato, in accompagnamento di carni affumicate e non. Entrambe l'amano come aromatizzante del t\u00e8.\nI bastoncini di cannella conservano il loro aroma se riposti in barattoli di vetro ben chiusi e lontani da fonti di calore e dalla luce. Anche la polvere di cannella si conserva allo stesso modo, sebbene perda molto delle sue caratteristiche e del suo aroma.\nUsi medici.\nEsiste anche un olio essenziale di cannella, ottenuto facendo macerare la corteccia in acqua marina e distillando. Il liquido ambrato che se ne ricava contiene aldeide cinnamica per circa il 90% ed \u00e8 usato pi\u00f9 frequentemente come principio medicamentoso che come spezia di cucina.\nQuesta spezia ha un potere antiossidante (ORAC) tra i pi\u00f9 elevati, un indice di valore 267536, circa 62 volte quello della mela, considerata per parte sua un ottimo antiossidante che contiene tannini, aldeide cinnamica nell'olio essenziale, eugenolo (oltre 50 composti aromatici e terpenici), canfora.\nUsata tradizionalmente contro le infreddature e come antibatterico e antispastico, le viene oggi riconosciuta scientificamente la capacit\u00e0 di abbassare il colesterolo e i trigliceridi nel sangue, contribuendo ad alleviare i disturbi dell'ipertensione; inoltre esercita una funzione antisettica sui disturbi dell'apparato respiratorio..\nSecondo alcune ricerche contribuirebbe a regolare la glicemia postprandiale sia nei pazienti obesi che in quelli normopeso; due metanalisi, di cui una molto recente, mostrerebbero numerosi effetti benefici della spezia sui pazienti diabetici, anche se alcuni studi non hanno confermato questi risultati.\nLa medicina Ayurvedica e quella cinese la usano per i problemi mestruali, nel trattamento delle febbri, in alcuni disturbi intestinali (contribuisce a rallentare l'attivit\u00e0 di fermentazione e di lievitazione intestinale che provocano gonfiore, flatulenza e cattiva digestione) e per i problemi legati al freddo in quanto ha un effetto riscaldante. L'olio essenziale di cannella ha una forte attivit\u00e0 antimicotica e favorisce la circolazione periferica se frizionato sulla pelle.\nA fine giugno 2011, alcuni ricercatori dell'Universit\u00e0 di Tel Aviv avrebbero rilevato che una somministrazione nel tempo di estratto di cannella su modelli animali (una popolazione di topi), in presenza di altre determinate condizioni patologiche preesistenti, pu\u00f2 contribuire in alcuni individui predisposti ad un parziale rallentamento nello sviluppo della malattia di Alzheimer. Lo studio, non eseguito in \"vitro\" o su una popolazione di esseri umani, \u00e8 stato pubblicato dal Dipartimento di Zoologia dell'UTA. L'estratto \u00e8 chiamato CEppt ed \u00e8 stato provato su topi geneticamente modificati.\nLa cannella inoltre potrebbe aiutare a rallentare la progressione della malattia di Parkinson. A renderlo noto sarebbero stati i membri del Rush University Medical Centre, i quali hanno condotto una nuova ricerca, basata su un campione di topi con malattia di Parkinson. Dalla ricerca sarebbe emerso che i composti contenuti nella cannella potrebbero effettivamente attenuare alcuni cambiamenti biomeccanici, cellulari e anatomici che avvengono nel cervello di chi soffre della malattia di Parkinson.\nDa qualche tempo gli adolescenti USA fanno la gara della \"Cinnamon Challenge\" ingoiando un cucchiaio di polvere di cannella. Questa pratica pu\u00f2 danneggiare la salute: Infatti nella cannella \u00e8 presente una sostanza caustica che nell'apparato respiratorio potrebbe dare seri problemi."}
{"id": "125345", "revid": "121290790", "url": "https://it.wikipedia.org/wiki?curid=125345", "title": "Conferenza di Potsdam", "text": "Trattato di Potsdam \u00e8 la denominazione con cui \u00e8 noto nella storiografia l'ultimo dei vertici tra le tre grandi potenze alleate tenutosi dal 17 luglio al 2 agosto 1945. La conferenza era identificata nei documenti segreti con il nome in codice \u201cTerminal\u201d. Nel corso dell'incontro, i massimi dirigenti (i cosiddetti Tre Grandi) delle potenze vincitrici della Seconda guerra mondiale (Stati Uniti d'America, Unione Sovietica e Regno Unito, la Grande Alleanza) discussero e raggiunsero accordi sulla gestione dell'immediato dopoguerra.\nLa conferenza ebbe luogo presso il Palazzo Cecilienhof a Potsdam. In origine la conferenza avrebbe dovuto tenersi a Berlino, ma a causa dei forti danneggiamenti subiti dalla citt\u00e0 la sede fu spostata nell'intatto castello di Potsdam.\nPremesse.\nIn precedenza vi furono diversi incontri, a partire dalla conferenza di Teheran, nel corso dei quali diversi leader delle forze interalleate si incontrarono per definire la gestione della vittoria sul Nazionalsocialismo.\nDalla conferenza di Casablanca emerse la richiesta di resa incondizionata, mentre nel corso della conferenza di Yalta fu decisa la ripartizione del territorio tedesco in zone di occupazione coordinate da una commissione di controllo centrale. Dopo il crollo militare, la resa incondizionata del Terzo Reich dell'8 maggio 1945, e l'arresto dei leader del governo D\u00f6nitz e von Krosigk avvenuto il 23 maggio, le forze vincitrici presero ufficialmente il potere di governo in Germania tramite la dichiarazione di Berlino, la costituzione delle zone di occupazione, e l'insediamento del consiglio di controllo alleato.\nPartecipanti e ordine del giorno.\nL'ordine del giorno della conferenza comprendeva la ridiscussione delle frontiere nell'Europa liberata, l'ammontare dei risarcimenti per i danni della guerra, la gestione e il governo del territorio tedesco, e la conduzione della guerra del Pacifico, ancora in corso.\nI partecipanti alla conferenza erano:\nRisultati e decisioni.\nQueste le decisioni prese nel corso della conferenza di Potsdam dettero luogo alla Dichiarazione di Potsdam:"}
{"id": "125346", "revid": "2014155", "url": "https://it.wikipedia.org/wiki?curid=125346", "title": "Alexandre Millerand", "text": "\u00c8 stato Primo Ministro dal 20 gennaio al 24 settembre 1920 e Presidente della Repubblica di Francia dal 23 settembre 1920 all'11 giugno 1924.\nBiografia.\nIl padre, Jean-Fran\u00e7ois Millerand (1826-1897), era negoziante di stoffe, sposatosi nel 1861 con M\u00e9lanie Caen (1835-1898).\nEsordio.\nDedito alla carriera forense, acquis\u00ec fama nell'assumere la difesa, unitamente a Georges Laguerre, di Ernest Roche e Duc-Quercy, gli istigatori dello sciopero di Decazeville nel 1883, anno in cui fu iniziato in Massoneria il primo di maggio nella loggia L'Amiti\u00e9; poi sostitu\u00ec Laguerre sul giornale di Georges Clemenceau, \"La Justice\". Fu eletto alla Camera dei deputati per il dipartimento della Senna nel 1885 come radicalsocialista. Fu associato con Clemenceau e Camille Pelletan come arbitro nello sciopero di Carmaux (1892). La sua influenza come oratore alla Camera - sorta nei dibattiti in tema di legislazione sociale - si estese quando lo scandalo di Panama diffuse il discredito verso la classe politica.\nComponente dell'Esecutivo.\nA capo del gruppo socialista (diventato \"Parti Socialiste de France\" nel 1899), che contava sessanta deputati, diresse fino al 1896 il suo organo di stampa, \"La Petite R\u00e9publique\".\nNel 1898, divenne direttore di \"La Lanterne\".\nIl suo programma politico includeva la propriet\u00e0 collettiva dei mezzi di produzione e l'associazione internazionale dei lavoratori, ma nel giugno 1899 entr\u00f2 a far parte del gabinetto di \"difesa repubblicana\" (\"D\u00e9fense r\u00e9publicaine\") di Pierre Waldeck-Rousseau nella qualit\u00e0 di ministro del commercio, nonostante la presenza nel medesimo gabinetto di un personaggio di estrema destra che aveva guidato la repressione della Comune di Parigi nel 1871: questo provoc\u00f2 una prima seria frattura ideologica e politica con suo gruppo parlamentare d'appartenenza.\nAl governo si dedic\u00f2 a riforme per il miglioramento della marina mercantile, lo sviluppo del commercio, l'educazione tecnica, il sistema postale e il miglioramento delle condizioni di lavoro.\nIl suo nome fu collegato con la legge sulle pensioni di vecchiaia, approvata alla fine nel 1905, ma in quel momento il suo riformismo l'aveva gi\u00e0 distanziato dal suo gruppo parlamentare (spostatosi sempre pi\u00f9 verso l'estrema ortodossia marxista) che l'aveva espulso nel 1903.\nA sua volta spostatosi su criticate posizioni \"piccolo-borghesi\", fu nominato primo ministro dal Capo dello Stato conservatore Paul Deschanel nel 1920.\nLa presidenza.\nQuando Deschanel dovette dimettersi per problemi di salute mentale, Millerand emerse come candidato di compromesso alla Presidenza della Repubblica. In questa veste fu accusato di aver abbandonato la tradizionale neutralit\u00e0 dell'Eliseo, con le nomine a primo ministro di Georges Leygues (che, proveniente dall'Amministrazione pubblica, si prestava a sostenere un rafforzamento dei poteri del Capo dello Stato nella gestione dell'Esecutivo), Aristide Briand (da lui subita, in ragione della resistenza delle Camere al suo precedente candidato) e di Raymond Poincar\u00e9 (da lui nominato dopo che le sinistre non si impegnarono attivamente per la prosecuzione del tentativo Briand).\nIl 14 luglio 1922, Millerand sfugg\u00ec ad un attentato messo in atto da un anarchico, Gustave Bouvet.\nDue anni dopo, in ragione della prosecuzione del conflitto tra l'Eliseo e le Camere, Millerand si dimise, proprio mentre il cartello delle sinistre vinceva le elezioni. Gaston Doumergue, presidente del Senato, lo sostitu\u00ec alla guida della Repubblica.\nAlexandre Millerand mor\u00ec nel 1943 a Versailles e fu sepolto nel cimitero di Passy."}
{"id": "125348", "revid": "775372", "url": "https://it.wikipedia.org/wiki?curid=125348", "title": "Paul Deschanel", "text": "\u00c8 stato Presidente della Repubblica di Francia dal 17 gennaio al 21 settembre 1920 quando si dovette dimettere a causa di una grave malattia.\nBiografia.\nSuo padre, \u00c9mile Deschanel (1819-1904), era uno stimato professore di lettere e scrittore. \nLa madre, Ad\u00e8le Feignaux (1827-1907), era nata a Liegi da padre belga, Eug\u00e8ne Louis Georges Feigneaux (1799-1845) e madre inglese, \u00c9lisabeth Ad\u00e8le Eug\u00e9nie Spinnael (1797-1857).\nDeputato dal 1885, Deschanel fu Presidente della Camera dal 1898 al 1902, e nuovamente dal 1912 al 1920. Il 17 gennaio 1920, vinte le elezioni presidenziali, la maggioranza moderata (detta Blocco Nazionale) lo scelse come Presidente della Repubblica, preferendolo a Clemenceau, ma dovette dimettersi gi\u00e0 il 21 settembre successivo per motivi di salute, probabilmente una malattia mentale: nei sette mesi della sua presidenza fu protagonista di alcuni episodi imbarazzanti come ricevere ambasciatori nudo con indosso il solo cordone di cavaliere della Legion d'Onore. \nDurante la sua presidenza, accadde uno spiacevole episodio: il 24 maggio 1920, Deschanel dovette recarsi a Montbrison per l'inaugurazione di una statua dedicata ad un eroe francese della Grande Guerra. Tuttavia il treno arriv\u00f2 in ritardo a destinazione e per giunta senza il presidente francese a bordo, poich\u00e9 Deschanel era caduto dallo scompartimento presidenziale (probabilmente per un portellone laterale rimasto aperto) del treno diretto a Montbrison: inizi\u00f2 a vagare di notte per cercare aiuto, e lo trov\u00f2 in un ferroviere, che lo port\u00f2 nella propria casa, ma all'inizi\u00f2 scambi\u00f2 il Presidente per un barbone, anche se poi la moglie del ferroviere not\u00f2 che aveva i piedi puliti, e quindi difficilmente poteva essere un clochard. Venne poi ritrovato dalla polizia e riportato al sicuro. \nMembro dal 1899 dell'Acad\u00e9mie fran\u00e7aise, ha lasciato parecchie opere, tra cui: \"La question du Tonkin\" (1883) e \"La question sociale\" (1898).\nMor\u00ec il 28 aprile 1922, a 67 anni, per una grave malattia polmonare."}
{"id": "125350", "revid": "2014155", "url": "https://it.wikipedia.org/wiki?curid=125350", "title": "Armand Falli\u00e8res", "text": "\u00c8 stato Primo Ministro dal 29 gennaio al 21 febbraio 1883 e Presidente della Repubblica di Francia dal 18 febbraio 1906 al 18 febbraio 1913.\nNettamente contrario alla pena di morte, grazi\u00f2 tutti i condannati a tale pena negli anni in cui fu presidente.\nCome collocazione politica fu un conservatore laico, favorevole al non intervento dello Stato nel sistema economico.\nBiografia.\nArmand Falli\u00e8res proveniva da una famiglia di proprietari rurali di Albret, situata a M\u00e9zin. Suo nonno paterno, Joseph Falli\u00e8res (1781-1866), era un fabbro, mentre suo padre, Pierre Falli\u00e8res (1810-1874), ricopr\u00ec l'incarico di perito agrario. La madre era Marie Magdeleine \u00c9milie S\u00e9rizac.\nCarriera politica.\nAvvocato, nel 1876 fu eletto deputato, sedendo in Parlamento tra i repubblicani moderati. \nDa allora la carriera di Armand Falli\u00e8res fu rapida: Primo ministro dal 29 gennaio al 21 febbraio 1883, senatore dal 1890, il 18 febbraio 1906 fu eletto Presidente della Repubblica francese. Durante il suo mandato, turbato da scioperi e contrasti religiosi all'interno, e da frizioni coloniali con la Germania all'esterno, Falli\u00e8res ag\u00ec da moderatore. \nLa Conferenza di Algeciras.\nInfatti, sotto il governo Clemenceau, nel 1906 vi fu la completa riabilitazione di Alfred Dreyfus dall'accusa di alto tradimento e anche il varo di una nuova legislazione sociale, ma anche la rottura con i socialisti sull'uso politico dello sciopero. In politica estera, dopo la Crisi di Tangeri con la Germania nel 1905, s'indisse, dal gennaio all'aprile 1906, la Conferenza di Algeciras, per dirimere il problema del Marocco quale sfera d'influenza tra Francia e Germania; alla fine fu la Francia a veder riconosciuti implicitamente i suoi interessi nel Paese africano. \nL'attentato.\nIl 25 dicembre 1908, mentre Falli\u00e8res stava facendo una passeggiata sui Champs-\u00c9lys\u00e9es, un commesso di caff\u00e8, che fu camelot du Roi, di nome Jean Mattis, si gett\u00f2 sul presidente Falli\u00e8res per tirargli la barbetta. Armand Falli\u00e8res reag\u00ec un po' bruscamente vedendo l'energumeno e fu graffiato al collo e all'orecchio destro. Jean Mattis fu condannato a quattro anni di reclusione.\nL'occupazione di Fez.\nNell'estate del 1911 sopraggiunse la Crisi di Agadir, quando il \"Kaiser\" Guglielmo II invi\u00f2 nel porto marocchino di Agadir una nave da guerra per protestare contro l'occupazione francese di Fez, in contrasto con gli accordi di Algeciras. Fu l'inizio della seconda crisi marocchina fra i governi di Parigi e Berlino, che si concluse in novembre, con il riconoscimento tedesco del protettorato francese sul Marocco e dei compensi territoriali per i tedeschi nel Congo. Infine, con il trattato di Fez del 30 marzo 1912, il sultano marocchino 'Abd al- Haf\u00eez riconobbe ufficialmente il protettorato francese sul suo Paese. \nIl ritiro e la morte.\nAlla fine del suo mandato, il 18 febbraio 1913, Falli\u00e8res si ritir\u00f2 a vita privata, abbandonando la vita pubblica e morendo il 22 giugno 1931, a 89 anni."}
{"id": "125352", "revid": "31886", "url": "https://it.wikipedia.org/wiki?curid=125352", "title": "\u00c9mile Loubet", "text": "\u00c8 stato Presidente del Consiglio dal 27 febbraio al 6 dicembre 1892 e Presidente della Repubblica Francese dal 18 febbraio 1899 al 18 febbraio 1906.\nBiografia.\n\u00c9mile Fran\u00e7ois Loubet \u00e8 il terzo ed ultimo figlio di Augustin Loubet (1808-1882) e Marie-Marguerite Nicolet (1812-1905), proveniente da una famiglia di contadini e costruttori edili di Dr\u00f4me (il padre del futuro presidente \u00e8 stato sindaco di Marsanne per 26 anni).\nHa un fratello maggiore, Joseph-Auguste (1837-1916), medico e una sorella, F\u00e9licie (deceduta nel 1892).\nLa moglie, Marie-Louise Picard (1843-1925), era la figlia di Louis-Philibert Picard, ricco proprietario di negozi di ferramenta, e di Philippine Coste, figlia a sua volta di Matthieu Coste, sindaco di Marsanne.\nDa lei ebbe quattro figli: Marguerite (1870-1964), attivista e organizzatrice per l'infanzia, Joseph (1871-1873), Paul Auguste (1874-1948) e \u00c9mile (1892-1916), entrambi avvocati. La figlia stessa and\u00f2 in sposa ad un ricco avvocato, Humbert de Soubeyran de Saint-Prix (1866-1916), che nel 1913 divent\u00f2 consigliere della Corte d'appello di Parigi.\nCarriera politica.\nLaureato in legge, dopo la fine della Guerra franco - prussiana, che aveva causato la caduta dell'imperatore Napoleone III e l'instaurazione della Terza Repubblica francese, \u00c9mile Loubet si dedic\u00f2 presto alla carriera politica, venendo eletto deputato nel 1876, sedendo tra le file dei moderati. Loubet a questo punto intraprese una rapida carriera politica: senatore nel 1885, fu presidente del Consiglio dal 27 febbraio al 6 dicembre 1892, presidente del Senato dal 1896 al 1899 e infine, il 18 febbraio 1899 fu eletto presidente della Repubblica francese.\nPresidente della Repubblica.\nIl mandato presidenziale di Loubet fu segnato da un'intensa vita diplomatica con i Paesi confinanti in politica estera, mentre all'interno dalla fine delle tensioni sociali scoppiate ad opera dell'Affare Dreyfus. Il presidente infatti, nel settembre del 1899 concesse la grazia presidenziale ad Alfred Dreyfus, l'ufficiale ebreo ingiustamente accusato di spionaggio a favore della Germania, in un clima di campagna antisemita fomentato dai circoli politici pi\u00f9 reazionari. Pi\u00f9 conosciuta \u00e8 invece la sua politica diplomatica: nel marzo del 1899 delimit\u00f2 con la Gran Bretagna le zone di influenza coloniale dei due paesi in Africa dopo la crisi di Fascioda. Loubet miglior\u00f2 anche i rapporti, in precedenza tesi, con l'Italia, con la quale nel dicembre del 1900 concluse un accordo in base al quale riconosceva al governo di Roma le mire espansionistiche sulla Libia, in cambio del riconoscimento del protettorato francese sul Marocco. Il miglioramento dei rapporti franco-italiani continu\u00f2 negli anni successivi: nel 1901 una squadra navale italiana giunse nel porto di Tolone, dove il Duca di Genova, cugino e zio del re Vittorio Emanuele III, consegn\u00f2 al presidente francese la pi\u00f9 alta onorificenza italiana, il collare dell'Annunziata; nel luglio del 1902 si concluse l'accordo segreto Prinetti-Barr\u00e8re, che stabiliva la neutralit\u00e0 tra Francia e Italia nel caso di un'aggressione militare da parte di un altro Stato; nel 1904 infine, per ricambiare la visita del monarca italiano a Parigi, Loubet comp\u00ec un viaggio di Stato a Roma. Era la prima volta che un capo di Stato cattolico visitava la citt\u00e0 dopo la Presa di Roma; questo provoc\u00f2 la vivace protesta di papa Pio X nei confronti del presidente francese, il quale per\u00f2, appena rientrato in Francia, sostenuto dai partiti di sinistra, avvi\u00f2 una politica di legislazione anticlericale, culminata con la legge di separazione fra Stato e Chiesa del 9 dicembre 1905, che garantiva la piena laicit\u00e0 delle strutture statali. Ma il momento pi\u00f9 importante della presidenza di Loubet fu la firma, l'8 aprile 1904, dell'Entente cordiale con la Gran Bretagna, un accordo, preceduto dagli scambi di visite dei capi di Stato inglese e francese a Londra e Parigi, in funzione antitedesca, precursore della futura Triplice intesa. Scaduto il suo mandato il 18 febbraio 1906, \u00c9mile Loubet si ritir\u00f2 a vita privata, morendo il 20 dicembre 1929, a novant'anni."}
{"id": "125357", "revid": "2014155", "url": "https://it.wikipedia.org/wiki?curid=125357", "title": "F\u00e9lix Faure", "text": "Biografia.\nEra il figlio di Jean-Marie Faure (1809-1889) e Rose Cuissard (1819-1852). Il suo fratellastro (nato dalle seconde nozze del padre) era Constantin Faure, ufficiale di marina disperso in mare nel 1884 a 24 anni.\nCarriera politica.\nF\u00e9lix Faure inizi\u00f2 la sua carriera come oppositore di Napoleone III, nel 1865, sostenendo la politica di decentralizzazione. Esponente dei Repubblicani moderati, si candid\u00f2 alle elezioni municipali del 6-7 agosto 1870. F\u00e9lix Faure venne eletto con la \u00abliste d\u00e9mocratique\u00bb a Le Havre.\nIl 4 settembre 1870, dopo la sconfitta di Sedan, L\u00e9on Gambetta dichiar\u00f2 la decadenza del Secondo Impero, proclam\u00f2 la Terza Repubblica e form\u00f2 un governo provvisorio. Il giorno successivo F\u00e9lix Faure, ardente difensore della Terza Repubblica, venne nominato vicesindaco. Incaricato della difesa della citt\u00e0, minacciata dai prussiani, gest\u00ec l'acquisto di munizioni e l'arruolamento di migliaia di concittadini per organizzare una linea di difesa. Il governo de Broglie revoc\u00f2 la sua carica nel 1873.\nFu eletto deputato della Seine-Inf\u00e9rieure per quattro mandati: 1881-1885, 1885-1889, 1889-1893 e 1893-1895. Divenne quindi sottosegretario al Commercio e alle Colonie in diversi governi e poi pass\u00f2 sottosegretario alla Marina e infine, prima di essere nominato ministro della Marina. Fu presidente della Repubblica francese dal 17 gennaio 1895, a seguito delle dimissioni di Casimir Perier, fino al 16 febbraio 1899, quando mor\u00ec improvvisamente durante il mandato. \u00c8 a lui che, nel 1898, venne rivolto l'appello di \u00c9mile Zola, nel celebre pamphlet \"J'accuse\", in difesa del capitano Alfred Dreyfus, ufficiale dell'esercito francese ingiustamente accusato e condannato per tradimento.\nLa morte.\nMor\u00ec a causa di un ictus che lo colse nel primo pomeriggio nella sala blu dell'Eliseo, mentre vi si intratteneva con la sua amante, Marguerite Steinheil, che gli stava praticando una fellatio. La sua tomba monumentale si trova nel cimitero P\u00e8re Lachaise, a Parigi.\nLa vicenda della curiosa morte di Faure suscit\u00f2 grande scandalo e offr\u00ec il destro agli avversari politici per commenti salaci. Georges Clemenceau, ad esempio, confezion\u00f2 il divertente \"calembour\" \u00ab\"Il a voulu vivre C\u00e9sar, il est mort Pomp\u00e9e\"\u00bb (\"Volle impersonare Cesare ed \u00e8 morto Pompeo\"), giocando sul fatto che in francese \"Pomp\u00e9e\", il nome del celebre antagonista di Giulio Cesare, il generale Pompeo, \u00e8 pronunciato allo stesso modo di \"pomp\u00e9\", participio passato del verbo pompare."}
{"id": "125358", "revid": "775372", "url": "https://it.wikipedia.org/wiki?curid=125358", "title": "Jean Casimir-Perier", "text": "\u00c8 stato presidente del Consiglio dal 3 dicembre 1893 al 30 maggio 1894 e presidente della Repubblica francese dal 27 giugno 1894 al 16 gennaio 1895 giorno delle sue dimissioni.\nBiografia.\nNato a Parigi, Jean Casimir-Perier era figlio di Auguste Casimir-Perier e nipote di Casimir Pierre P\u00e9rier, gi\u00e0 primo ministro di re Luigi Filippo. La madre, Camille Fontenilliat (1823-1907), era la figlia di Henry Fontenilliat, ricco finanziere. Egli entr\u00f2 nella vita pubblica come segretario di suo padre, che era ministro degli interni di Francia sotto la presidenza di Thiers.\nNel 1874 egli venne eletto Consigliere Generale per il dipartimento dell'Aube, e divenne inviato per lo stesso dipartimento alla Camera dei Deputati nelle elezioni generali del 1876, e venne sempre rieletto in questa circoscrizione sino alla sua elezione a presidente. Malgrado le tradizioni della sua famiglia, Casimir-Perier ader\u00ec al gruppo dei Repubblicani di sinistra e fu uno dei 363 del Seize-Mai (1877). Rifiut\u00f2 l'\"espulsione dei principi\" nel 1883 e diede le dimissioni da deputato dopo l'approvazione della legge a causa delle sue connessioni con la famiglia della casata d'Orleans.\nIl 17 agosto 1883 egli divenne sottosegretario di stato per la guerra, incarico che mantenne sino al 7 gennaio 1885. Dal 1890 al 1892 fu vicepresidente della Camera dei Deputati francese e nel 1893 ne divenne presidente. Il 3 dicembre divenne presidente del consiglio, mantenendo per s\u00e9 anche l'incarico di ministro degli esteri, dando poi le dimissioni nel maggio del 1894 per poi essere rieletto alla carica di presidente della camera.\nIl 24 giugno 1894, dopo l'assassinio del presidente Marie Fran\u00e7ois Sadi Carnot, egli venne eletto presidente della Repubblica francese con 451 voti contro 195 per Henri Brisson e 97 per Charles Dupuy. La sua presidenza dur\u00f2 solo sei mesi. Le dimissioni del ministro Dupuy il 14 gennaio 1895 vennero seguite il giorno successivo da quelle del presidente. Casimir-Perier motiv\u00f2 tale azione col fatto che si sentiva ignorato dai ministri, che non lo consultavano prima di prendere le decisioni di governo e non lo mantenevano informato sugli eventi politici, in particolar modo negli affari esteri.\nDa questo punto in poi della sua vita, Perier abbandon\u00f2 completamente la politica e si dedic\u00f2 al commercio minerario.\nMinistero di Casimir-Perier, 3 dicembre 1893 \u2013 30 maggio 1894.\nCambi"}
{"id": "125359", "revid": "63", "url": "https://it.wikipedia.org/wiki?curid=125359", "title": "Jean Paul Pierre Casimir-P\u00e9rier", "text": ""}
{"id": "125361", "revid": "804863", "url": "https://it.wikipedia.org/wiki?curid=125361", "title": "Marie Fran\u00e7ois Sadi Carnot", "text": "\u00c8 stato Presidente della Repubblica di Francia dal 3 dicembre 1887 al 24 giugno 1894, quando venne assassinato dall'anarchico italiano Sante Caserio. Era nipote del noto generale e politico Lazare Carnot e suo zio fu il fisico ed ingegnere Nicolas L\u00e9onard Sadi Carnot.\nBiografia.\nI primi anni.\nMarie Fran\u00e7ois Sadi Carnot era figlio del politico Lazare Hippolyte Carnot e di Jeanne Marie Gr\u00e2ce Claire Dupont De Savignat (1811-1897), e nacque a Limoges, Haute-Vienne. Il suo terzo nome era Sadi e gli era derivato da suo zio Nicolas L\u00e9onard Sadi Carnot, noto fisico francese che aveva scoperto le leggi della termodinamica, noto appunto col nome di Sadi Carnot col quale poi anche Marie Fran\u00e7ois divenne noto. Egli comp\u00ec studi di ingegneria civile e fu studente prima all'\u00c9cole Polytechnique e poi all'\u00c9cole des Ponts et Chauss\u00e9es.\nDopo i corsi accademici, ottenne di essere destinato al pubblico impiego. Il suo repubblicanismo ereditario fece s\u00ec che la difesa nazionale chiedesse proprio a lui nel 1870 di organizzare la difesa militare dei dipartimenti de l'Eure, di Calvados e della Seine Inf\u00e9rieure, e nel gennaio del 1871 divenne prefetto del dipartimento della Seine Inf\u00e9rieure. Nei mesi successivi venne eletto all'Assemblea Nazionale per il dipartimento della C\u00f4te-d'Or.\nNell'agosto del 1878 venne nominato segretario del ministero dei lavori pubblici. Nel settembre del 1880 divenne ministro dei lavori pubblici e dall'aprile del 1885 pass\u00f2 al ministero delle finanze, che diresse sotto i governi di Ferry e Freycinet sino al dicembre del 1886.\nLa presidenza.\nQuando lo scandalo di Daniel Wilson port\u00f2 alla caduta di Jules Gr\u00e9vy nel dicembre del 1887, la reputazione di Carnot per la sua integrit\u00e0 lo rese il candidato ideale alla successione della presidenza, ottenendo il supporto di Georges Clemenceau e molti altri, eletto con 616 voti su 827. Egli assunse l'incarico di presidente in un periodo critico della storia francese, quando la repubblica era apertamente attaccata dal generale Georges Boulanger.\nIl ruolo del presidente Carnot in queste vicende fu presto noto a tutti grazie alla sua popolarit\u00e0 ed alle sue frequenti apparizioni pubbliche che gli consentirono di ottenere l'appoggio di molti repubblicani. Quando all'inizio del 1889 la famiglia Boulanger venne finalmente condannata all'esilio, parve questa l'occasione a Carnot per celebrare due eventi di particolare interesse nazionale in quell'anno: la celebrazione del centenario della Rivoluzione francese e l'apertura dell'Esposizione universale di Parigi.\nIl successo di entrambi gli eventi venne visto non solo come un atto di amore del popolo francese verso la repubblica, ma anche una fortificazione personale per Carnot. Nel 1892 il presidente venne chiamato a fronteggiare l'emergenza dello Scandalo di Panama nel quale il prestigio dello stato venne gravemente danneggiato. Favorevole all'alleanza franco-russa, ricevette dallo zar Alessandro III di Russia l'Ordine di Sant'Andrea.\nCarnot era al culmine della popolarit\u00e0 quando, il 24 giugno 1894, dopo aver preso parte ad un banchetto pubblico a Lione ed aver tenuto un discorso nel quale preannunci\u00f2 la rinuncia ad una possibile sua rielezione a presidente, venne pugnalato dall'anarchico italiano Sante Caserio. Carnot mor\u00ec poco dopo la mezzanotte del 25 giugno a causa delle ferite riportate, venendo poi onorato con un'elaborata cerimonia funebre e con una sepoltura di stato al Panth\u00e9on di Parigi.\nCaserio motiv\u00f2 il suo gesto come un atto politico, poich\u00e9 Carnot non concesse la grazia a Auguste Vaillant, l'anarchico francese condannato a morte per aver provocato un attacco dinamitardo alla Camera dei deputati il 9 dicembre 1893, ferendo una ventina di parlamentari, nell'ambito di una campagna di attentati contro il governo e la borghesia francese accusati di corruzione e ritenuti responsabili delle disuguaglianze sociali. Caserio venne ghigliottinato il 16 agosto 1894."}
{"id": "125362", "revid": "287204", "url": "https://it.wikipedia.org/wiki?curid=125362", "title": "Sadi Carnot", "text": ""}
