{"id": "92651", "revid": "121725332", "url": "https://it.wikipedia.org/wiki?curid=92651", "title": "Gruppo unitario speciale", "text": "In matematica, il gruppo unitario speciale di grado formula_1, abbreviato con formula_2 o con formula_3, \u00e8 il gruppo delle matrici unitarie formula_4 con determinante formula_5. L'operazione interna al gruppo corrisponde alla moltiplicazione tra matrici. Il gruppo speciale unitario \u00e8 un sottogruppo del gruppo unitario formula_6, che include tutte le matrici unitarie (determinante 1 in modulo) formula_4, che \u00e8 a sua volta un sottogruppo del gruppo lineare generale formula_8.\nIl caso pi\u00f9 semplice, ovvero formula_9, \u00e8 un gruppo banale, contenente cio\u00e8 un solo elemento. Il gruppo formula_10 \u00e8 isomorfo rispetto al gruppo dei quaternioni di valore assoluto pari a 1, ed \u00e8 perci\u00f2 diffeomorfo alla sfera in quattro dimensioni (definita 3-sfera). Poich\u00e9 quaternioni unitari possono essere usati per rappresentare rotazioni nello spazio tridimensionale (a meno del segno), l'omeomorfismo \u00e8 suriettivo da formula_10 sul gruppo ortogonale speciale SO(3) il cui nucleo \u00e8 {+formula_12, \u2212formula_12}.\nPropriet\u00e0.\nIl gruppo speciale unitario formula_2 \u00e8 un gruppo di Lie di dimensione formula_15. Topologicamente, \u00e8 compatto e semplicemente connesso. Da un punto di vista algebrico, \u00e8 un gruppo di Lie semplice (ovvero la sua algebra \u00e8 \"semplice\"). Il centro di formula_2 \u00e8 isomorfo al gruppo ciclico Zn. Il suo gruppo di automorfismi esterni, per formula_17, \u00e8 Z2, mentre quello di formula_10 \u00e8 il gruppo banale.\nGeneratori.\nSU(2).\nPer SU(2), i generatori sono proporzionali alle matrici di Pauli\nSU(3).\nL'analogo delle matrici di Pauli per SU(3) sono le matrici di Gell-Mann:\nI generatori di SU(3) \"T\" sono definiti dalla relazione\nQuesti soddisfano le relazioni\nAlgebra di Lie.\nL'algebra di Lie corrispondente a formula_26 \u00e8 solitamente denotata con formula_27 ed \u00e8 costituita da matrici complesse antihermitiane formula_4 a traccia nulla, con un \"prodotto di Lie\" che \u00e8 il normale commutatore. \u00c8 importante notare che questa \u00e8 un'algebra di Lie reale e non complessa, in base alla convenzione usata dai matematici. In fisica delle particelle, invece, viene spesso inserito il fattore formula_29 (l'unit\u00e0 immaginaria), ottenendo cos\u00ec un'equivalente algebra di matrici hermitiane. Per esempio\nsono matrici utilizzate in meccanica quantistica da una base per formula_33 su formula_34. Questa rappresentazione trova svariate applicazioni in meccanica quantistica, ad esempio nelle matrici di Pauli e di Gell-Mann, per la descrizione degli spin delle particelle fondamentali come gli elettroni. Sono indispensabili, come versori, per la rappresentazione matematica delle tre dimensioni spaziali nella relativit\u00e0 quantistica.\nSi noti che il prodotto di due generatori diversi qualsiasi \u00e8 a sua volta un generatore e che ciascuno anticommuta. Assieme alla matrice identit\u00e0 (moltiplicata per formula_29),\nquesti generatori generano anche l'algebra di Lie formula_37."}
{"id": "92652", "revid": "6923", "url": "https://it.wikipedia.org/wiki?curid=92652", "title": "Eurovision Song Contest 2005", "text": "La cinquantesima edizione dell'Eurovision Song Contest si \u00e8 svolta il 19 e il 21 maggio 2005 presso il Palazzo dello Sport di Kiev, in Ucraina, in seguito alla vittoria di Ruslana nell'edizione precedente con \"Wild Dances\".\nIl concorso si \u00e8 articolato in una semifinale e una finale, presentate da Marija Jefrosynina e Pavlo \u0160yl'ko.\nQuesta edizione ha visto il debutto di Moldavia e Bulgaria, oltre al ritorno dell'Ungheria e l'improvviso ritiro del Libano.\nLa vincitrice \u00e8 stata la cantante Helena Paparizou con \"My Number One\" per la Grecia.\nOrganizzazione.\nLogo e slogan.\nMentre il logo generico non ha subito cambiamenti rispetto alle precedenti edizioni, il logo specifico dell'edizione 2005 \u00e8 stato una spirale verde (colore che si ottiene mescolando blu e giallo, i colori della bandiera ucraina). Il motto dell'edizione \u00e8 stato \"Awakening\" (dall'inglese: Risveglio) per marcare l'intenzione dell'Ucraina di risollevarsi dalla crisi politica e economica e avvicinarsi al resto dell'Europa.\nPresentatori.\nInizialmente, Ruslana, Pavlo Shylko e Volodymyr Klitschko avrebbero presentato l'Eurovision Song Contest. A Ruslana \u00e8 stato chiesto di occuparsi della presentazione in inglese, a Pavlo Shylko avrebbe visto per la presentazione francese, mentre Klitschko ha avuto l'onore di occuparsi delle interviste nella green room.\nAlla fine Ruslana ha rinunciato alla conduzione e Maria Efrosinina e Pavlo Shylko sono stati nominati presentatori dell'evento.\nScelta della sede.\nL'emittente ucraina NTU ha annunciato che l'evento si sarebbe tenuto presso il Palazzo dello Sport di Kiev.\nNonostante l'instabilit\u00e0 politica ed economica della nazione ospitante \u00e8 stato confermato nel mese di dicembre che l'Eurovision Song Contest 2005 si sarebbe tenuto nel mese di maggio in Ucraina.\nPer migliorare la capacit\u00e0 della sede selezionata sono iniziati nel mese di dicembre 2004 alcuni lavori di restauro.\nSemifinale.\nLa semifinale si \u00e8 svolta il 19 maggio 2005; vi hanno partecipato 25 stati, e hanno votato tutti i 39 paesi partecipanti.\n12 punti\nLa finale.\nLa finale si \u00e8 svolta il 21 maggio 2005; vi hanno gareggiato 24 stati:\nI paesi segnati in grassetto si qualificano automaticamente per la finale del 2006\n12 punti\nMarcel Bezen\u00e7on Awards.\nI vincitori sono stati:"}
{"id": "92653", "revid": "531149", "url": "https://it.wikipedia.org/wiki?curid=92653", "title": "Yang Chengfu", "text": "Cominci\u00f2 col ricevere gli insegnamenti di suo padre Yang Jianhou in giovane et\u00e0 e divent\u00f2 un famoso maestro di arti marziali. Adattandosi ai bisogni di una societ\u00e0 in cambiamento cominci\u00f2 col revisionare la forma media di suo padre e fece ulteriori revisioni.\nGradualmente stabil\u00ec la forma lunga della famiglia Yang, divenuta oggi la pi\u00f9 diffusa tra gli stili Yang. I movimenti della forma lunga stabiliti da Yang Chengfu nei suoi anni maturi sono aperti e distesi, semplici e diretti. La struttura \u00e8 compatta e precisa, con l'allineamento del corpo mantenuto nel movimento. I movimenti sono delicati, scorrevoli e compiuti a velocit\u00e0 regolare. C'\u00e8 una combinazione di durezza e delicatezza, leggerezza e pesantezza. Tutte queste caratteristiche ne fanno la forma standard rappresentativa del taijiquan stile Yang.\nLa forma stabilita da Yang Chengfu pu\u00f2 essere eseguita in posizione alta, media o bassa. Quindi, la difficolt\u00e0 pu\u00f2 essere adattata alle richieste e condizioni individuali. La forma mantiene gli aspetti di arte marziale di attacco e difesa ed \u00e8 adatta ad irrobustire il corpo, migliorare la salute e curare la malattia.\nNel 1928 Yang Chengfu accompagnato dal suo fedele discepolo e nipote Fu Zhong Wen, lasci\u00f2 Pechino e and\u00f2 a sud ad insegnare taijiquan a Nanchino, Shanghai, Hankou, Hangzhou e Canton.\nA Nanchino divenne Allenatore capo all'Accademia centrale di Arti Marziali. I suoi studenti furono numerosi, sparsi in tutte le regioni a nord e a sud dello Yangtze. Per promuovere lo sviluppo del taijiquan, Yang Chengfu nel 1925 dett\u00f2 al suo discepolo Chen Weiming il libro \"L'arte del taijiquan\" e nel 1934 dett\u00f2 \"Tutti i principi e le applicazioni del taijiquan\", testo ormai considerato un classico fondamentale per lo studio dello stile Yang e per il taiji in generale.\nAlla sua morte (1936) Yang Cheng Fu lascia la continuit\u00e0 della scuola Yang al suo discepolo e nipote Fu Zhong Wen.\nYang Cheng Fu ebbe quattro figli, anche loro divenuti famosi maestri di taijiquan: Yang Zhenming, Yang Zhenji, Yang Zhenduo e Yang Zhenguo."}
{"id": "92654", "revid": "9498", "url": "https://it.wikipedia.org/wiki?curid=92654", "title": "Teorema di incompletezza di G\u00f6del", "text": ""}
{"id": "92657", "revid": "1272592", "url": "https://it.wikipedia.org/wiki?curid=92657", "title": "Nefti", "text": "Nefti (in greco antico: \u039d\u03ad\u03c6\u03b8\u03c5\u03c2, \"Nephthys\", dall'originale egizio Nebthet) \u00e8 una divinit\u00e0 egizia appartenente alla religione dell'antico Egitto. Fa parte dell'Enneade di Eliopoli della mitologia egizia, era considerata la figlia pi\u00f9 giovane di Geb e Nut. Usualmente affiancata alla sorella Iside nei riti funebri come protettrice della mummie, era dea dell'oltretomba e della morte in generale, oltrech\u00e9 dei lamenti funebri e delle prefiche, delle ore notturne (deificate nelle mitiche Ore), del parto e dei fiumi. In quanto guardiana del letto funebre di Osiride, un'iscrizione nella tomba di Thutmose III (KV34) la definisce:\nSorella di Osiride, Iside e Seth, del quale \u00e8 moglie, in alcuni miti \u00e8 indicata come madre di Anubi, concepito con Seth oppure frutto dell'unione adulterina con Osiride, cui la dea si sarebbe unita con l'inganno, dopo aver assunto le sembianze di sua moglie Iside. In un'altra versione \u00e8 Osiride il colpevole in quanto si macchia del reato di stupro ai suoi danni, e questo provoca la forte rivalit\u00e0 tra lui e Seth.\nNome.\n\"Nefti\" (\"Nephthys\") \u00e8 la forma greca di un epiteto (traslitterato, dai geroglifici, come Nebthet o Nebethet). La circostanze della sua comparsa nel pantheon egizio non sono chiare, ma la traduzione letterale del suo nome \u00e8 \"Signora della Casa\" - il che ha portato a identificarla erroneamente come una divinit\u00e0 del focolare domestico o come la principale figura femminile di un qualunque contesto casalingo. Tale interpretazione sbagliata \u00e8 stata tramandata in varie descrizioni moderne della dea. Probabilmente, una traduzione pi\u00f9 corretta di Nebthet \u00e8 \"Signora del Recinto\" (\"del Tempio\"), con riferimento alle sue funzioni sacerdotali. Questo titolo, sicuramente pi\u00f9 un epiteto che un nome proprio, probabilmente indica uno specifico luogo di culto o un aspetto della vita dei templi egizi. Insieme a sua sorella Iside, Nefti rappresentava i piloni d'ingresso ai complessi templari; la strada d'accesso ai santuari rappresentava l'orizzonte (\"Akhet\").\nRuolo e caratteristiche.\nAi tempi della V dinastia egizia, Nefti apparve nei \"Testi delle piramidi\" come membro della grande Enneade di Eliopoli, sorella di Iside e compagna di suo fratello Seth, dio guerriero del caos, del deserto e delle tempeste. In quanto sorella di Iside e, soprattutto, di Osiride, gli egizi credevano che Nefti proteggesse gli uomini e la loro anima nel momento della morte, mentre Iside rappresentava e tutelava le esperienze della nascita e della rinascita (resuscit\u00f2 il proprio sposo Osiride dalla morte). Come hanno dimostrato gli studi dell'egittologo lettone Erik Hornung e di altri studiosi, Nefti non era una divinit\u00e0 secondaria nell'immaginario egizio, nemmeno rispetto a sua sorella Iside; una formula dei \"Testi delle piramidi\", rivolgendosi al faraone defunto, recita:\nNelle mitologie di alcuni templi, specie d'epoca tarda e tolemaica, Nefti aveva gli epiteti di \"Dea Utile\" e \"Dea Eccellente\": nei testi di questi templi, Nefti rappresentava i concetti di assistenza divina e la protezione. In alcuni miti, Nefti \u00e8 la madre di Anubi, anche se alcune versioni secondarie lo vogliono figlio di Bastet o Iside. In quanto nutrice del dio Horus, figlio di sua sorella, nel quale gli egizi credevano si incarnasse ogni faraone, era venerata anche come simbolica nutrice dei sovrani - ruolo che condivideva, a seconda dei contesti iconografici e delle epoche, con altre dee come Mut e Hathor. Oltre a nutrire il re, si pensava che Nefti fosse in grado di colpire con ferocia e incenerire con il suo respiro di fuoco i nemici della Corona. I faraoni erano anche comparati al suo sangue mestruale. I sovrani della dinastia ramesside, durante il Nuovo Regno, ebbero una speciale predilezione nei suoi confronti e la appellavano \"Madre Nefti\"; a Karnak e Luxor esistevano numerosi altari dedicati alla dea, la quale compariva inoltre in varie stele e iscrizioni.\nSimbolismo di Nefti.\nNella sua funzione di divinit\u00e0 funeraria, Nefti poteva essere rappresentata come un nibbio o come una donna con ali di falco alle braccia, generalmente nell'atto di avvolgerle intorno a qualcuno o qualcosa in atteggiamento protettivo. La relazione tra Nefti e il nibbio o il falco egiziano, con il suo verso acuto e stridente, nacque probabilmente dal fatto che un verso simile ricordava agli egizi i lamenti funebri gridati dalle donne incaricate di piangere; \u00e8 quindi facile capire il motivo per cui i \"Testi delle piramidi\" collegano Nefti alla morte e alla putrefazione. Nefti e Iside avevano infatti pianto ininterrottamente per tre giorni e tre notti accanto al cadavere di Osiride, ucciso dal loro comune fratello Seth. Una formula dei \"Testi dei sarcofagi\" recita:\nNefti era quasi sempre rappresentata con la parrucca sormontata (talvolta comparata alle bende delle mummie, chiamate appunto \"ciocche di Nefti\") dai geroglifici del suo nome, cio\u00e8 quello indicante il recinto di un tempio (\"hwt\") e quello significante \"signora\" (\"neb\"). Nefti era chiaramente percepita come una dea dai tratti inquietanti, ma fondamentale per il suo potere di favorire il trapasso nella vita eterna: per esempio, si pensava che il faraone defunto raccogliesse le energie per il suo passaggio nell'aldil\u00e0 (ritenuto un momento cruciale e pericoloso per l'anima) proprio grazie all'intervento di Iside e Nefti. Successivamente si cominci\u00f2 a credere che ci\u00f2 valesse per ogni defunto: prese quindi vita l'usanza di ricordare ai defunti, con formule magiche, di invocare questa fondamentale protettrice dei trapassi. Secondo i \"Testi dei sarcofagi\", i demoni e le forze maligne dell'oltretomba tremavano di fronte a Iside e Nefti, i poteri magici delle quali erano necessari per una navigazione senza difficolt\u00e0 attraverso i vari livelli dell'oltretomba. Bisogna tenere presente che Nefti non era percepita come opposto di Iside in una supposta antitesi morte-vita, bens\u00ec che le due dee sorelle erano due aspetti complementari della stessa esperienza: il passaggio alla vita eterna. Nefti era anche descritta, nei \"Testi delle piramidi\", come una potente supporto per Ra durante il suo viaggio notturno nell'oltretomba, sulla barca solare - specialmente al crepuscolo e al tramonto, quando Ra accedeva nel mondo dei morti (al momento di uscirne, all'alba, Ra era invece accompagnato da Iside).\nIl tardo scrittore greco Plutarco (I/II secolo d.C.) scrisse nel suo trattato \"Su Iside e Osiride\":\nMitologia e posizione nel pantheon egizio.\nNefti e Seth: dibattito sul matrimonio.\nNonostante si creda generalmente che Nefti sia andata in sposa al proprio fratello Seth e che gli abbia dato un figlio, Anubi (ma una famosa variante del mito vuole che l'abbia concepito dopo un rapporto adulterino con Osiride, a causa della sterilit\u00e0 di Seth), recenti studi hanno messo in discussione questo assetto. L'egittologa Jessica Levai ha osservato che, mentre Plutarco, nel \"Su Iside e Osiride\", menziona esplicitamente il matrimonio tra i due dei, le antiche fonti egizie si soffermano molto di rado sul legame tra Nefti e Seth. Secondo la Levai, le fonti tarde suggerirebbero che\nNefti e la morte di Osiride: aspetti funerari.\nNefti ha un ruolo importante nel ciclo di miti su Osiride: \u00e8 lei ad assistere Iside durante il raccoglimento delle membra disperse di Osiride, dopo il suo assassinio da parte dell'invidioso Seth; inoltre piange con lei sul corpo finalmente ricomposto e funge da balia e nutrice del piccolo Horus. I \"Testi delle piramidi\" si riferiscono a Iside come \"Madre Che d\u00e0 alla luce\" e a Nefti come \"Madre Che allatta\". In una formula dei \"Testi delle piramidi\", lo spirito del defunto afferma:\nmentre, in un'altra formula, il defunto \u00e8 descritto come\nEra identificata come una dei quattro \"Grandi Capi\" nel centro del culto di Osiride, Busiri, nel Delta del Nilo, e sembra avere avuto una posizione di grande rilievo ad Abido. Non \u00e8 attestato un culto particolare nei suoi confronti, anche se verosimilmente figurava come dea di grande importanza in un rito celebrato annualmente, durante il quale due sacerdotesse impersonavano Iside e Nefti e recitavano l'elaborata \"Lamentazione di Iside e Nefti (sul cadavere di Osiride)\", nella cappella nota come Osireion. Come divinit\u00e0 funeraria, al pari di Iside, Neith e Selkis, Nefti era una delle quattro dee protettrici dei vasi canopi; nello specifico, Nefti tutelava il vaso canopo dedicato ad Hapi (uno dei quattro figli di Horus) e contenente i polmoni mummificati del defunto. L'epiteto \"Nefti del letto della vita\", presente nella tomba di Thutmose III, si riferisce ai poteri rigenerativi che la dea esercitava sui defunti, i quali giacevano sull'apposito letto rituale dell'imbalsamazione. A Menfi, Nefti era onorata con il titolo di \"Regina dell'Officina dell'Imbalsamatore\": non solo era una dea funeraria di primaria importanza, ma era anche indicata come madre di Anubi, il dio della mummificazione.\nSenza che gli antichi egizi vi cogliessero un paradosso, Nefti era anche invocata come una delle dee del parto e assistenti delle partorienti. Un mito trascritto sul Papiro Westcar narra che le dee Iside, Nefti, Meskhenet e la dea-rana Heket, come danzatrici itineranti sotto mentite spoglie, avrebbero assistito la moglie di un sacerdote di Amon-Ra durante un parto:\nIl culto di Nefti nel Nuovo Regno (1550 a.C. - 1069 a.C.).\nTempli d'epoca ramesside dedicati a Nefti.\nOriginari di Avaris, grande centro del culto di Seth, i faraoni ramessidi erano particolarmente devoti al dio consorte di Nefti (si pensi ai nomi di Seti I e Seti II) e, durante la XIX dinastia egizia, alla sua sposa Nefti fu eretto un tempio chiamato \"Casa di Nefti di Ramses-Meriamon\", nella citt\u00e0 di Sepermeru, a met\u00e0 strada tra Ossirinco ed Eracleopoli, in una zona periferica della grande oasi del Fayyum.\nCome registra il Papiro Wilbour, trattante questioni fiscali e terriere, il tempio di Nefti fu fondato da Ramses II (1279 a.C. - 1213 a.C.) nelle immediate vicinanze di un tempio di Seth. La \"Casa di Nefti\" era, come attesta il Papiro Wilbour, uno dei cinque templi del distretto del Medio Egitto a possedere campi e terreni, i quali erano sotto l'autorit\u00e0 dei due \"Profeti di Nefti\", chiamati Penpmer e Merybarse e di un terzo sacerdote. Anche se il Tempio di Nefti a Sepermeru e i vari acri di terra che possedeva erano sicuramente affiliati alla \"Casa di Seth\", si trattava comunque di un'entit\u00e0 indipendente e a s\u00e9 stante. Sempre secondo il Papiro Wilbour (I, 28), esisteva un'altra \"Casa di Nefti di Ramses-Meriamon\", pi\u00f9 a nord, nella citt\u00e0 di Su, non distante dalla regione del Fayyum."}
{"id": "92661", "revid": "2225", "url": "https://it.wikipedia.org/wiki?curid=92661", "title": "Taxi driver", "text": ""}
{"id": "92669", "revid": "104458", "url": "https://it.wikipedia.org/wiki?curid=92669", "title": "Fuldera", "text": "Fuldera (, toponimo romancio) \u00e8 una frazione di 121 abitanti del comune svizzero di Val M\u00fcstair, nella regione Engiadina Bassa/Val M\u00fcstair (Canton Grigioni).\nGeografia fisica.\nFuldera \u00e8 situata in Val Monastero, sul lato destro del rio Ram, geograficamente appartenente al bacino idrologico del fiume Adige. Dista 74\u00a0km da Merano e 120\u00a0km da Coira. Il punto pi\u00f9 elevato del territorio \u00e8 la cima del Piz Turettas (2\u00a0958\u00a0m\u00a0s.l.m.), sul confine con M\u00fcstair.\nStoria.\nGi\u00e0 comune autonomo istituito nel 1854 e che si estendeva per 13,23\u00a0km\u00b2, era costituito dalle frazioni di Fuldera-Dora e Fuldera-Daint; il 1\u00ba gennaio 2009 \u00e8 stato accorpato agli altri comuni soppressi di L\u00fc, M\u00fcstair, Santa Maria Val M\u00fcstair, Tschierv e Valchava per formare il nuovo comune di Val M\u00fcstair.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa lingua prevalente \u00e8 il romancio.\nInfrastrutture e trasporti.\nLe stazioni ferroviarie pi\u00f9 vicine sono quelle di Malles Venosta (20\u00a0km), sulla ferrovia della Val Venosta, e di Zernez (31\u00a0km) della Ferrovia Retica, sulla linea Pontresina-Scuol.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "92671", "revid": "110157", "url": "https://it.wikipedia.org/wiki?curid=92671", "title": "L\u00fc (Val M\u00fcstair)", "text": "L\u00fc (, toponimo romancio) \u00e8 una frazione di 65 abitanti del comune svizzero di Val M\u00fcstair, nella regione Engiadina Bassa/Val M\u00fcstair (Canton Grigioni).\nGeografia fisica.\nL\u00fc \u00e8 situato in Val Monastero, sul lato sinistro del rio Ram, geograficamente appartenente al bacino idrologico del fiume Adige. Dista 80\u00a0km da Merano e 125\u00a0km da Coira. Il punto pi\u00f9 elevato del comune \u00e8 la cima del Piz Terza (2\u00a0909\u00a0m\u00a0s.l.m.), che segna il confine con Valchava, Santa Maria Val M\u00fcstair e Tubre.\nStoria.\nGi\u00e0 comune autonomo istituito nel 1854 e che si estendeva per 6,84\u00a0km\u00b2, comprendeva anche la frazione di L\u00fcsai; il 1\u00ba gennaio 2009 \u00e8 stato accorpato agli altri comuni soppressi di Fuldera, M\u00fcstair, Santa Maria Val M\u00fcstair, Tschierv e Valchava per formare il nuovo comune di Val M\u00fcstair.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLe stazioni ferroviarie pi\u00f9 vicine sono quelle di Malles Venosta (23\u00a0km), sulla ferrovia della Val Venosta, e di Zernez (35\u00a0km) della Ferrovia Retica, sulla linea Pontresina-Scuol.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "92673", "revid": "729019", "url": "https://it.wikipedia.org/wiki?curid=92673", "title": "Siria (provincia romana)", "text": "La Siria era una provincia romana, corrispondente grosso modo agli attuali Siria e Libano. La capitale provinciale era Antiochia, oggi in territorio turco.\nStatuto.\nLa provincia venne istituita gi\u00e0 nel 64 a.C. da Gneo Pompeo Magno dopo la deposizione dell'ultimo sovrano seleucide, Antioco XIII Asiatico, nel corso della terza guerra mitridatica. Ottaviano ricostitu\u00ec nel 27 a.C. la provincia, con capitale ad Antiochia e classificata come provincia imperiale. Vi erano stanziate quattro legioni ed era governata da un legato di rango proconsolare, mentre le finanze furono affidate ad un procuratore di rango ducenario. Da Settimio Severo divisa in Siria Celesiria (\"Syria Coele\") e Siria Fenice (\"Syria Phoenice\"). Con la riforma tetrarchica le due province della Celesiria e della Siria Fenice entrarono a far parte della diocesi di Oriente, nella Prefettura del pretorio d'Oriente. Sotto Teodosio I la Celesiria fu ulteriormente suddivisa nelle province di \"Siria\" (\"Syria\"), \"Siria Salutare\" (\"Syria Salutaris\") e Siria Eufratense (\"Syria Euphratensis\"), mentre la Siria Fenicia in quelle di Fenicia (\"Phoenice\") e Fenicia Libanese (\"Phoenicia Libanesia\"): tutte e cinque le nuove province rimasero nella diocesi di Oriente, quest'ultima ancora compresa nella prefettura al pretorio per l'Oriente. La nuova provincia era governata da un questore propretore (\"quaestor propraetore\"), il primo dei quali fu Marco Emilio Scauro.\nStoria.\nTardo periodo repubblicano.\nAl termine della terza guerra mitridatica, fu costituita da Gneo Pompeo Magno la nuova provincia di \"Siria\". Si racconta che Gneo Pompeo Magno, dopo essere avanzato da nord, raggiunse i territori della Cilicia che non erano ancora sotto il dominio romano e li occup\u00f2 (64 a.C.). Frattanto il suo \"legatus\" Afranio aveva sottomesso gli Arabi della zona di \"Amanus\". L'obbiettivo strategico generale era quello di raggiungere il Mar Rosso, occupando sulla strada tutti i territori compresi tra questo mare e quello d'Ircania. La stessa cosa fece con i territori della vicina Siria fino all'Eufrate (compresa la \"Coele\", la \"Phoenicia\", la \"Palestina\", l'Idumea e l'\"Iturea\"), non solo non attribuendoli ad Antioco XIII (figlio di Antioco X), ma organizzandoli in provincia romana (nel 63 a.C.). E non che ci\u00f2 fosse dovuto a qualche comportamento sbagliato di Antioco, ma semplicemente poich\u00e9, avendo battuto Tigrane, che a suo tempo aveva sottratto questi territori ai Seleucidi, ora appartenevano alla Repubblica romana.\nDella Giudea ne fece uno regno cliente o protettorato romano. Ricostru\u00ec Gadara, che era stata distrutta dai Giudei. Proclam\u00f2 libere dai Giudei, le citt\u00e0 di \"Ippo\", Scitopoli, Pella, Samaria, Iamnia, \"Marisa\", \"Azoto\", Aretusa, Gaza, Ioppe, \"Dora\" e Torre di Stratone, per poi aggregarle alla nuova provincia di Siria, a cui diede come governatore Emilio Scauro con due legioni.\nI territori che entrarono a far parte della nuova provincia, gi\u00e0 fortemente ellenizzati, comprendevano sia la Siria vera e propria a nord, dominio seleucide, sia la Celesiria a sud, gi\u00e0 da lungo tempo dominio dell'Egitto tolemaico. Il potere regio era inoltre stato limitato dalle autonomie cittadine, sia per le antiche polis greche, sia per le nuove citt\u00e0 di fondazione regia, e dei santuari pi\u00f9 importanti, ed esistevano numerosi piccoli stati di fatto indipendenti, che in buona parte si mantennero tali, pur sotto il protettorato romano (Giudea, Commagene, Emesa, Nabatei).\nNegli anni successivi, in seguito alla disfatta di Carre nel 53 a.C., la provincia sub\u00ec diverse invasioni da parte dei Parti. Dopo l'uccisione di Cesare fu governatore Publio Cornelio Dolabella, che assediato a Laodicea da Cassio nel 43 a.C. si suicid\u00f2, mentre la citt\u00e0 veniva saccheggiata.\nCon il secondo triumvirato rientr\u00f2 nella sfera di influenza di Marco Antonio, che affid\u00f2 la Celesiria ai sovrani dell'Egitto, Cleopatra e Cesarione, mentre nella Siria settentrionale stabil\u00ec un regno per il figlio Tolomeo Filadelfo, avuto dalla stessa Cleopatra, mentre il regno di Giudea venne assegnato a Erode Antipatro e quindi a Erode il Grande dopo la battaglia di Azio nel 31 a.C.\nDa Augusto ai Severi (30 a.C. - 235 d.C.).\nLa presenza di Augusto in Oriente subito dopo la battaglia di Azio, nel 30-29 a.C. poi dal 22 al 19 a.C., oltre a quella di Agrippa fra il 23-21 a.C. e ancora tra il 16-13 a.C., dimostrava l'importanza di questo settore strategico. Fu necessario raggiungere un \"modus vivendi\" con la Partia, l'unica potenza in grado di creare problemi a Roma lungo i confini orientali. Di fatto entrambi gli imperi avevano pi\u00f9 da perdere da una sconfitta, di quanto potessero realisticamente sperare di guadagnare da una vittoria. E cos\u00ec la Partia accett\u00f2 di fatto che ad ovest dell'Eufrate Roma organizzasse gli stati a suo piacimento: Augusto inglob\u00f2 cos\u00ec alcuni stati vassalli, trasformandoli in province romane (come la Giudea di Erode Archelao nel 6, dopo che vi erano stati dei primi disordini nel 4 a.C. alla morte di Erode il Grande) e rafforz\u00f2 vecchie alleanze con re locali, divenuti ora \"re clienti di Roma\" (come accadde per i sovrani di Emesa, Iturea, Commagene, Cilicia e Nabatea). \u00c8 possibile che a protezione dei questo settore di confine, siano state poste tre legioni in Siria: la IV \"Scythica\" a \"Cyrrhus\" (Khoros), la III \"Gallica\" ad \"Antiochia\" e la XII \"Fulminata\" a \"Raphaneae\" (Ch\u00e2ma).\nI maggiori torbidi furono legati alle guerre giudaiche, che comportarono la distruzione di Gerusalemme nel 70 e la diaspora degli Ebrei. Al termine della prima guerra giudaica degli anni 66-74, portata a termine dal figlio del nuovo Imperatore Vespasiano, Tito, fu lasciata per la prima volta nell'area giudea una legione, la X \"Fretensis\" a Gerusalemme, mentre con l'annessione della Commagene (vedi oltre), altre due legioni furono trasferite lungo il fiume Eufrate in Cappadocia (la XII \"Fulminata\" e la XVI \"Flavia Firma\").\nNel quarto anno di regno di Vespasiano (dal luglio del 72), Antioco, re della Commagene, fu implicato in vicende tali che lo portarono a dover rinunciare al trono del regno \"cliente\" di Commagene a vantaggio di un'annessione romana. Giuseppe Flavio racconta che il governatore di Siria, Lucio Cesennio Peto, non sappiamo se in buona o cattiva fede nei confronti di Antioco, mand\u00f2 una lettera a Vespasiano accusando lo stesso regnante, insieme suo figlio Epifane, di voler ribellarsi ai Romani e di aver gi\u00e0 preso accordi con il re dei Parti. Bisognava prevenirli per evitare una guerra che coinvolgesse l'impero romano.\nGiuntagli una simile denuncia, l'imperatore non pot\u00e9 non tenerne conto, tanto pi\u00f9 che la citt\u00e0 di \"Samosata\", la maggiore della Commagene, si trova sull'Eufrate, da dove i Parti avrebbero potuto passare il fiume ed entrare facilmente entro i confini imperiali. Cos\u00ec Peto venne autorizzato ad agire nel modo pi\u00f9 opportuno. Il comandante romano allora, senza che Antioco e i suoi se l'aspettassero, invase la Commagene alla testa della \"legio VI Ferrata\" insieme ad alcune coorti e \"ali\" di cavalleria ausiliaria, oltre ad un contingente di alleati del re Aristobulo di Calcide e di Soemo di Emesa.\nL'invasione avvenne senza colpo ferire, poich\u00e9 nessuno si oppose all'avanzata romana o resistette. Una volta venuto a sapere della notizia, Antioco non pens\u00f2 di far guerra ai Romani, al contrario prefer\u00ec abbandonare il regno, allontanandosi di nascosto su un carro con moglie e figli. Giunto a centoventi stadi dalla citt\u00e0 verso la pianura, si accamp\u00f2.\nFrattanto Peto invi\u00f2 un distaccamento a occupare \"Samosata\" con un presidio, mentre col resto dell'esercito si diresse alla ricerca di Antioco. I figli del re, Epifane e Callinico, che non si rassegnavano a perdere il regno, preferirono impugnare le armi, e tentarono di fermare l'armata romana. La battaglia divamp\u00f2 violenta per un'intera giornata; ma anche dopo questo scontro dall'esito incerto, Antioco prefer\u00ec fuggire con la moglie e le figlie in Cilicia. L'aver abbandonato figli e sudditi al loro destino, gener\u00f2 un tale sconcerto nel morale delle sue truppe che alla fine i soldati commageni preferirono consegnarsi ai Romani. Al contrario il figlio Epifane, accompagnato da una decina di soldati a cavallo, attravers\u00f2 l'Eufrate e si rifugi\u00f2 presso il re dei Parti Vologese, il quale lo accolse con tutti gli onori.\nAntioco giunse a Tarso in Cilicia, ma qui venne catturato da un centurione inviato da Peto a cercarlo. Arrestato fu mandato a Roma in catene. Vespasiano per\u00f2, non volendo vederlo in quelle condizioni, oltrech\u00e9 rispettoso dell'antica amicizia, durante il viaggio, ordin\u00f2 che fosse liberato dalle catene e lo fece fermare per il momento a Sparta. Qui gli concesse cospicue rendite, al fine di poter mantenere un tenore di vita da re. Quando queste informazioni giunsero al figlio, Epifane, che aveva temuto per la sorte del padre, si sent\u00ec liberato da una grave peso e cominci\u00f2 a sperare di potersi riconciliare con l'imperatore. Chiese pertanto a Vologese di potergli scrivere per perorare la propria causa e del fratello. Epifane e Callinico, pur venendo trattati bene, non riuscivano ad adattarsi a vivere al di fuori dell'impero romano. Vespasiano concesse loro, generosamente, di trasferirsi senza paura a Roma insieme al padre, che sarebbero stati trattati con ogni riguardo.\nVent'anni di guerre giudaiche (dal 115 al 135) portarono inevitabilmente ad insediare in tutta l'area giudea forti contingenti militari, per scongiurarne nuove ed eventuali. La seconda aveva costretto lo stesso Traiano, nel pieno della sua campagna militare contro i Parti a rivedere i piani di annessione delle nuove province d'oltre Eufrate, quali l'Armenia, l'Assiria e la Mesopotamia da parte del suo successore, Adriano. La terza, a riorganizzare l'intera area.\nIl forte peso della forza militare stanziata nella provincia dava un grande potere al governatore che ne era a capo e rese possibili ribellioni al potere imperiale (come quella di Avidio Cassio nel 175 contro Marco Aurelio). Nel 193 Pescennio Nigro, governatore della Siria, si oppose a Settimio Severo, eletto dalle legioni della Pannonia: la Siria venne quindi divisa nelle due nuove province di Celesiria (\"Syria Coele\") e Siria Fenice (\"Syria Phoenice\").\nCrisi del III secolo.\nA partire dal 230, le armate sasanidi avanzarono nella Mesopotamia romana ponendo sotto assedio molte guarnigioni romane lungo l'Eufrate, cercando inoltre, senza riuscirvi, di conquistare \"Nisibis\" (importante centro del commercio con l'Oriente e la Cina), e forse invadendo le province romane di Siria e Cappadocia. Vi \u00e8 da aggiungere che, in seguito a questa prima invasione sasanide, furono lasciati presso Hatra alcuni distaccamenti dell'esercito romano (della legio I Parthica e della \"Cohors IX Maurorum Gordiana\").\nPochi anni pi\u00f9 tardi una nuova invasione colp\u00ec sia la Mesopotamia, sia la stessa Siria, arrivando forse ad la stessa Antiochia nel 240, come sembra suggerire anche il fatto che la sua zecca smise di battere moneta nel 240 e 241.\nIn questo periodo furono eletti dalle legioni siriane diversi usurpatori (Iotapiano, nel 248-249 contro Filippo l'Arabo, Uranio Antonino, nel 253-254 contro Treboniano Gallo), proprio dopo che Sapore I era succeduto al padre Ardashir I. Sapore I, durante il regno di Treboniano Gallo (251-253), scaten\u00f2 una nuova offensiva contro le province orientali dell'impero romano. Le truppe persiane sfondarono il \"limes\" ed occuparono numerose citt\u00e0 della provincia di Mesopotamia (compresa la stessa Nisibis), per poi si spingersi ad ovest dell'Eufrate, in Cappadocia, Licaonia e Siria, dove batterono l'esercito romano accorrente a Barbalissos. Il successo in battaglia port\u00f2 le armate sasanidi ad impossessarsi della stessa Antiochia, dove ne distrussero numerosi edifici, razziarono un ingente bottino e trascinarono con loro numerosi prigionieri (253). Nel 256 una nuova invasione di Sapore I, sottraeva importanti roccaforti limitanee al dominio romano in Siria, come Dura Europos, che fu distrutta definitivamente insieme all'intera guarnigione romana: si trattava di una \"vexillatio\" della \"legio IIII Scythica\" oltre alla \"cohors XX Palmyrenorum sagittariorum equitata\".. Durante l'ultima invasione di Sapore I furono, inoltre, assediate Edessa e \"Carrhae\" tanto che il \"Cesare\" Valeriano fu obbligato a marciare contro le armate sasanidi, senza ottenere il successo sperato.\nNel corso di questi anni, pi\u00f9 volte gli imperatori romani furono, quindi, costretti ad intervenire per cacciare il nemico persiano dai territori romani di Siria, Cappadocia e Mesopotamia. Il primo fu Alessandro Severo, poi fu la volta di Gordiano III, ed infine Valeriano. Quest'ultimo per\u00f2 fu sconfitto in battaglia, catturato dal re Sapore I e costretto a trascorrere gli ultimi anni di vita, in prigionia, aprendo cos\u00ec le porte ad una nuova e devastante invasione dei territori siriaci, che culminarono con una nuova occupazione della \"metropolis\" di Antiochia (nel 260).\nDopo la sconfitta di Valeriano nella battaglia di Edessa (260) e la rivolta dei Macriani contro i figlio di questi, Gallieno, occupato in occidente, la situazione venne salvata dal dinasta di Palmira, Settimio Odenato, che sconfisse i Persiani e debell\u00f2 la rivolta, ottenendone in cambio il titolo di \"corrector totius Orientis\". Palmira divenne uno stato indipendente, che prosegu\u00ec anche dopo la morte di Odenato con la regina Zenobia, reggente in nome del figlio Vaballato, fino alla sua sconfitta nel 274 ad opera di Aureliano.\nProtezione della frontiera siriana: la \"Strata Diocletiana\" (298-300 ca.).\nAl termine delle campagne sasanidi di Galerio del 293-298, fu costruita una nuova linea di fortificazioni: la \"strata Diocletiana\". Si trattava di una \"via militaris\", lungo il cosiddetto tratto di \"limes arabicus\", e quindi comprendente forti, fortini e torri di avvistamento, e che rimase in uso fino al VI secolo.\nLa strada era munita di una lunga serie di fortificazioni, costruite tutte allo stesso modo: si trattava di \"castra\" rettangolari con mura molto spesse e con torri sporgenti verso l'esterno. Erano situate normalmente ad un giorno di marcia (ca. 20 miglia romane) le une dalle altre. Il percorso cominciava presso l'Eufrate a Sura, lungo il confine prospiciente il nemico sasanide, e continuava verso sud-ovest, passando prima per Palmira e poi per Damasco e congiungendosi, quindi, con la Via Traiana Nova. Vi era poi una diramazione che si spingeva ad est dell'Hauran, per Imtan, fino all'oasi di Qasr Azraq. Si trattava in sostanza di un sistema continuo di fortificazioni che dall'Eufrate collegava il Mar Rosso presso \"Aila\".\nDifesa ed esercito.\nLegioni romane.\nCon la formazione della nuova provincia (nel 63 a.C.), furono lasciate a guardia della stessa, sotto il comando di un governatore, due legioni. Poco prima della morte di Cesare c'erano ben sette legioni in Siria (e tre in Egitto, tra cui la XXVII, la XXXVI e la XXXVII) in vista dell'imminente campagna contro i Parti. Marco Antonio ottenne per s\u00e9 la provincia di Macedonia e le legioni che Cesare vi aveva ammassato per la spedizione contro i Parti, mentre per un suo valido collaboratore, Publio Cornelio Dolabella, la provincia di Siria e le sue armate.\nSappiamo che all'epoca dell'imperatore Augusto, poco dopo la fine della rivolta dalmato-pannonica del 6-9 e poco prima della disfatta di Teutoburgo, c'erano 28 legioni lungo i confini imperiali romani, tre delle quali erano in Siria, cos\u00ec come \u00e8 evidenziato qui sotto nella tabella riassuntiva sulla loro dislocazione:\nL'esercito legionario della Siria (\"Exercitus Syriae\") utilizz\u00f2 nei secoli i seguenti \"castra\" legionari:\nSappiamo che nel 9 d.C. vi erano le seguenti legioni, cos\u00ec dislocate nella provincia di Siria:\nLo storico Tacito racconta che nel 23, le forze legionarie erano stanziate nelle province, a salvaguardia dei confini imperiali e per reprimere eventuali rivolte interne: quattro legioni erano stanziate tra la Siria ed il fiume Eufrate.\nDopo la disfatta di Varo e la distruzione di tre intere legioni nel 9 (la \"legio XVII\", \"XVIII\" e \"XIX\"), rimasero, durante tutto il principato di Tiberio solo 25 legioni. E se 8 nuove legioni furono create nel periodo compreso tra Caligola e la guerra civile del 68-69, 4 furono poi \"sciolte\", per cui sotto Vespasiano vi erano 29 legioni complessive: solo una in pi\u00f9, rispetto all'iniziale numero voluto da Augusto (di 28). Questa la situazione di come appariva la loro distribuzione dopo la morte dell'imperatore Nerone: c'erano 30/31 legioni attorno al 68, cinque delle quali in Siria:\nAll'alba della prima guerra giudaica le legioni presenti in Siria erano diventate 4, come segue:\nDopo la prima guerra giudaica degli anni 66-70 d.C., due legioni vennero dislocate nella provincia di Giudea, due in Cappadocia e tre rimasero in Siria. Si trattava delle seguenti legioni:\nAlla morte di Alessandro Severo c'erano 34 legioni in tutto l'Impero, cinque delle quali ancora in Siria, cos\u00ec come \u00e8 evidenziato qui sotto nella tabella riassuntiva sulla loro dislocazione (nel 235):\nCon la crisi del III secolo che vide pi\u00f9 volte i Sasanidi vittoriosi e \"sfondare\" il limes orientale romano, come accadde nel 252, quando occuparono la stessa Antiochia, e la provincia di Mesopotamia romana. Negli anni successivi le incursioni persiane continuarono, fino al 260, sottraendo importanti roccaforti al dominio romano anche in Siria, tra cui Carre, Nisibi (252), Doura Europos (256). Poi ci fu la disfatta di Valeriano presso Edessa, nell'aprile-maggio del 260, che mise in ginocchio le armate romane orientali. In Oriente fu, poco dopo, il Regno di Palmira a subentrare a Roma nel governo delle province dell'Asia minore, di Siria ed Egitto, difendendole dagli attacchi dei Persiani, prima con Odenato (260-267), nominato da Gallieno \"Corrector Orientis\", e poi con la sua vedova secessionista, Zenobia (267-271). Fu solo grazie alla ripresa dell'iniziativa in Oriente di Aureliano che l'intero \"limes\" del settore orientale fu potenziato, e con esso la stessa Siria (ben 7 legioni), come evidenziato qui sotto:\n\"Auxilia\".\nVi erano poi numerose unit\u00e0 ausiliarie a difesa dei confini e delle principali strade che conducevano all'interno della provincia romana, per un totale di oltre armati a partire dai principati di Domiziano-Traiano. Sappiamo da tutta una serie di iscrizioni epigrafiche che nella provincia c'erano:\n\"Classis Syriaca\".\nDetta anche \"Classis Syriaca Seleucena\", la \"Classis Syriaca\" fu istituita nel 63 a.C. da Gneo Pompeo Magno per debellare i pirati della Cilicia che rendevano insicure per i commerci le acque orientali del Mediterraneo e del mare Egeo; divent\u00f2 operativa come flotta stabile sotto l'imperatore Vespasiano nel 70. Di stanza a \"Seleucia Pieriae\" (o \"Seleucia di Pieria\", l'attuale Samanda\u011f in Siria).\nGeografia economica e politica.\nLa Siria era una provincia prospera, la cui economia si basava su diversi prodotti dell'agricoltura (olio di oliva e di sesamo, cotone, lino, spezie, legname) dell'allevamento e di alcune rinomate attivit\u00e0 industriali (tintura di porpora, vetri, papiro). Particolarmente importante era il commercio, rappresentando la via obbligata tra i porti del mar Mediterraneo e le vie carovaniere verso l'Oriente (Dura Europos e Palmira) e l'Arabia (Petra e Gerasa).\nMaggiori centri provinciali.\nLa romanizzazione non intacc\u00f2 la cultura greca locale, commista da elementi semitici indigeni. Poche furono le nuove colonie (l'attuale Beyrut, con il nome di \"Colonia Iulia Augusta Felix Berytus\", Baalbeck, come \"Colonia Augusta Iulia Felix Heliopolis\", sotto Augusto, Tolemaide sotto Claudio, \"Aelia Capitolina\" sul sito di Gerusalemme sotto Adriano).\nPrincipali vie di comunicazione.\nUna delle prime vie romane attestate in Siria da una pietra miliare fu quella che collegava la capitale Antiochia di Siria con Tolemaide, quando quest'ultima divenne colonia romana all'epoca dell'imperatore Claudio. Molto significativa e conosciuta \u00e8 poi la pietra miliare del 75 che segnala la strada che conduceva da Palmyra a Sura sull'Eufrate. L'esistenza di una strada romana da Palmyra all'Eufrate secondo Isaac presupporrebbe la presenza di due strade: una da Damasco ed una seconda dalla costa del Mediterraneo a Palmyra. Ci\u00f2 implica che l'organizzazione stradale tra il sud della Siria e l'Eufrate fu antecedente a quella di Diocleziano.\nUn'altra pietra miliare (del 75-76) fu trovata dove le strade Apamea-Raphana e Chalcis-Emesa si incontrano.\nLa \"Strata Diocletiana\" fu costruita dall'imperatore Diocleziano verso la fine del III secolo, sul tracciato di antiche vie carovaniere e strade militari romane. Essa collegava la \"Via Traiana Nova\" presso la fortezza legionaria di Bostra (in Arabia) con il fiume Eufrate."}
{"id": "92675", "revid": "2127826", "url": "https://it.wikipedia.org/wiki?curid=92675", "title": "Euritmia", "text": "L'euritmia \u00e8 un'\"arte del movimento\" basata sui principi esoterici propri dell'antroposofia. \u00c8 stata creata da Rudolf Steiner insieme alla danzatrice Lory Maier-Smits e sviluppata successivamente grazie al lavoro della moglie, Marie Steiner von Sivers.\nSecondo Steiner l'euritmia pu\u00f2 fornire una connessione diretta fra chi la pratica e il mondo supersensoriale. Avrebbe inoltre finalit\u00e0 curative.\nSi distingue dalla danza vera e propria e dalla ginnastica ritmica, grazie al fatto che ha uno scopo individuale. L'euritmia artistica \u00e8 praticata da solisti o da gruppi e viene anche inserita in rappresentazioni teatrali. Per via delle propriet\u00e0 curative dello spirito \u00e8 utilizzata nella cosiddetta medicina antroposofica. Fa inoltre parte del curriculum delle scuole steineriane (scuole Waldorf).\nStoria.\nIl termine \u00abeuritmia\u00bb in Grecia indicava il bello soggettivamente condizionato, che non consiste nell'armonica composizione delle parti di un oggetto, bens\u00ec nell'impressione di armonicit\u00e0 che esso procura.\nAgli inizi del XX secolo, nel 1908, Rudolf Steiner teorizza un'arte del movimento denominandola euritmia, mentre dal 18 al 31 maggio teneva 12 lezioni sul vangelo di Giovanni. Dopo la prima lezione riguardo all'inizio del vangelo secondo Giovanni, Steiner avrebbe chiesto alla pittrice e scrittrice russa Margarita Woloschin se fosse in grado di presentare con una danza questi passaggi di testo. Perlomeno, cos\u00ec riporta Woloschin nella sua autobiografia \"Die gr\u00fcne Schlange\". La sua risposta sarebbe stata: \"Io credo si possa danzare qualunque cosa si senta\" (\"Ich glaube, man kann alles tanzen, was man f\u00fchlt\"), a cui Steiner avrebbe risposto: \"Ma oggi la cosa importante \u00e8 proprio questo sentimento\" (\"Aber auf das Gef\u00fchl kommt es doch heute an.\") Qui prende corpo per la prima volta l'idea di Steiner per una arte del movimento in chiave antroposofica, che negli anni seguenti avrebbe portato allo sviluppo dell'euritmia.\nIl primo esempio pratico di euritmia si ebbe poi 1911 quando una vedova port\u00f2 sua figlia, Lory Maier-Smits, che era interessata al movimento e alla danza, da Rudolf Steiner. A causa della recente perdita del padre, la ragazza stava cercando lavoro. Steiner diede come consiglio di iniziare a lavorare su una nuova arte del movimento. Come preparazione, la ragazza inizi\u00f2 a studiare l'anatomia umana, a investigare il passo umano, a contemplare il movimento implicito nelle sculture e nelle rappresentazioni di danza della Grecia antica, e di trovare movimenti atti ad esprimere il fraseggio della lingua parlata. I primi passi, secondo le indicazioni di Steiner, consistevano nello scandire allitterazioni, muovendo un passo energico, pestando anche un poco il piede sulla cadenza del ritmo dell'allitterazione e con un gesto delle braccia per le parti ritmiche senza consonanti.\nIn questo periodo Steiner ogni anno stava scrivendo un nuovo spettacolo teatrale da portare in scena alle adunate estive della Societ\u00e0 antroposofica, dal 1912 in poi inizi\u00f2 ad integrare la nuova arte del movimento in questi spettacoli. Quando la societ\u00e0 decise di costruire un centro artistico a Dornach in Svizzera (questo fu poi conosciuto come il \"Goetheanum\") un gruppetto di artisti inizi\u00f2 a presentare ogni settimana una rappresentazione in questa arte in via di sviluppo. Marie Steiner-von Sivers, la moglie di Steiner, che era attrice e artista della parola , era responsabile dell'istruzione e della direzione di questo gruppo. Il primo tour ebbe luogo nel 1919, con spettacoli in Svizzera, Paesi Bassi e Germania.\nSteiner vide nell'euritmia un'espressione unica nata dall'impulso antroposofico:\nNel 1924 Steiner organizz\u00f2 due conferenze pubbliche sui vari aspetti dell'euritmia. Le trascrizioni di queste conferenze sono pubblicate in italiano con il titolo \"Euritmia linguaggio visibile\".\nDopo la morte di Steiner.\nI gruppi di euritmia a Stoccarda e al Goetheanum divennero presto parte del paesaggio culturale europeo. Il gruppo del Goetheanum fu insignito di una medaglia d'oro all'Expo di Parigi del 1938. La scuola e il gruppo di Stoccarda, diretto da Else Klink dovettero interrompere le attivit\u00e0 durante il periodo nazista, ma ricominciarono subito dopo la seconda guerra mondiale. Oggigiorno ci sono centri e gruppi artistici sparsi in tutto il mondo.\nL'euritmia, oltre che essere stata utilizzata per realizzare spettacoli in diversi teatri, \u00e8 anche materia di insegnamento per gli alunni delle scuole Waldorf.\nA partire dal 1921, con un corso tenuto da Rudolf Steiner per i medici, inizia lo sviluppo dell'Euritmia terapeutica. Attraverso una continua elaborazione e costanti ricerche medico-antroposofiche, l'euritmia divenne una componente fondamentale dei sistemi di cura della medicina antroposofica. Gli esercizi impiegati nell'euritmia terapeutica sono una trasformazione dei movimenti dell'euritmia artistica."}
{"id": "92676", "revid": "110157", "url": "https://it.wikipedia.org/wiki?curid=92676", "title": "M\u00fcstair", "text": "M\u00fcstair (, toponimo romancio; in tedesco \"M\u00fcnster\", ufficiale fino al 1943, desueto; in italiano \"Monastero\", desueto) \u00e8 una frazione di 764 abitanti e il capoluogo del comune svizzero di Val M\u00fcstair, nella regione Engiadina Bassa/Val M\u00fcstair (Canton Grigioni).\nGeografia fisica.\nM\u00fcstair \u00e8 situato in Val Monastero, sul lato sinistro del rio Ram, geograficamente appartenente al bacino idrologico del fiume Adige; dista 70\u00a0km da Merano e 128\u00a0km da Coira. Il punto pi\u00f9 elevato \u00e8 la Cima la Casina (in romancio \"Piz Murtar\u00f6l\"; 3\u00a0180\u00a0m\u00a0s.l.m.), sul confine con Valdidentro.\nStoria.\nGi\u00e0 comune autonomo istituito nel 1854 e che si estendeva per 77,74\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Fuldera, L\u00fc, Santa Maria Val M\u00fcstair, Tschierv e Valchava per formare il nuovo comune di Val M\u00fcstair.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nA differenza dell'alta Val Monastero, riformata, la popolazione di M\u00fcstair professa la religione cattolica.\nInfrastrutture e trasporti.\nLe stazioni ferroviarie pi\u00f9 vicine sono quelle di Malles Venosta (12\u00a0km), sulla ferrovia della Val Venosta, e di Zernez (38\u00a0km) della Ferrovia Retica, sulla linea Pontresina-Scuol."}
{"id": "92677", "revid": "804", "url": "https://it.wikipedia.org/wiki?curid=92677", "title": "Santa Maria", "text": "Persone.\nSanta Maria fa riferimento a diverse persone venerate come sante dalla Chiesa cattolica.\nArchitetture.\nEsistono diverse chiese con il nome di \"Chiesa di Santa Maria\""}
{"id": "92678", "revid": "827058", "url": "https://it.wikipedia.org/wiki?curid=92678", "title": "Krishna", "text": "Krishna (devanagari: \u0915\u0943\u0937\u094d\u0923, \"K\u1e5b\u1e63\u1e47a\") \u00e8, nella tradizione religiosa induista, il nome di un avatara del dio Visn\u00f9 e tale \u00e8 considerato dalla corrente religiosa indicata come visnuismo, che considera Visn\u00f9 come divinit\u00e0 principale, l'Essere supremo.\nNella corrente religiosa induista che va sotto il nome di krishnaismo egli \u00e8 tuttavia considerato Dio, l'Essere supremo stesso e non semplicemente una sua manifestazione o un suo avatara per quanto completo (\"p\u016br\u1e47\u0101vat\u0101ra\").\nCos\u00ec il \"Bh\u0101gavata Pur\u0101\u1e47a\" (testo \"k\u1e5b\u1e63\u1e47aita\" del IX secolo d.C.):\nOrigine e sviluppo del culto di Krishna.\nKrishna \u00e8 una divinit\u00e0 che non compare nelle quattro \"Sa\u1e43ith\u0101\" dei \"Veda\". Per quanto vi siano dei richiami alla sua figura nella \"Ch\u0101ndogya Upani\u1e63ad\" (III,17,6; testo presumibilmente dell'VIII secolo a.C.), Krishna come divinit\u00e0 viene presentata in modo completo solo nel poema \"visnuita\" del \"Mah\u0101bh\u0101rata\" (testo composto tra il IV secolo a.C. e il IV secolo d.C.) e, nella \"Bhagavadg\u012bt\u0101\" (VI \"parvan\" del \"Mah\u0101bh\u0101rata\" ad esso aggiunto nel III secolo a.C.), la sua figura diviene centrale.\nGli studiosi ritengono tuttavia che Krishna e Visn\u00f9 in origine fossero due divinit\u00e0 distinte, fondendosi completamente nel V secolo d.C. quando, a partire dal \"Vi\u1e63\u1e47u Pur\u0101\u1e47a\" (testo visnuita del V secolo d.C.), Krishna \u00e8 indicato come un avatara di Visn\u00f9.\nGli stretti collegamenti tra le due divinit\u00e0 sono tuttavia precedenti: una colonna del I secolo a.C. rinvenuta a Go\u1e63u\u1e47\u1e0di associa Krishna a N\u0101r\u0101ya\u1e47a (divinit\u00e0 gi\u00e0 precedentemente associata a Visn\u00f9) mentre immagini relative al periodo dell'Impero Kushan (I secolo d.C.) rappresentano Krishna con le stesse armi di Visn\u00e0. Tale Krishna \u00e8, per gli studiosi, comunque il Krishna del \"Mah\u0101bh\u0101rata\" indicato come 'Krishna V\u0101sudeva', il capo dei \"v\u1e5b\u1e63ni\" di Mathura che uccide il malvagio Ka\u1e43sa, perde la battaglia contro il re maghada Jar\u0101sa\u1e43da, giunge a Dv\u0101rak\u0101 (oggi Dwarka di fronte al Mar Arabico) e diviene consigliere dei P\u0101\u1e47\u1e0dava contro i Kaurava nella battaglia di Kuruk\u1e63etra: accenni a tale epica oltre che nel \"Mah\u0101bh\u0101rata\" li si riscontrano anche nel \"Mah\u0101bh\u0101\u1e63ya\" di Pata\u00f1jali e nel buddhista \"Gatha J\u0101taka\".\nAl 'Krishna V\u0101sudeva', ovvero al Krishna del clan degli \"y\u0101dava\" che ha gi\u00e0 incorporato un altro differente culto, quello di V\u0101sudeva proprio del clan dei \"v\u1e5b\u1e63ni\" dando vita al ciclo del \" Mah\u0101bh\u0101rata\", si aggiunge, successivamente, un ulteriore Krishna, il 'Krishna Gop\u0101la' considerato dagli studiosi inizialmente differenziato dal primo.\nCos\u00ec Gavin Flood: \nSecondo la tradizione Krishna, pur essendo di lignaggio del \"clan\" dei \"v\u1e5b\u1e63n]\" di Mathura, fu adottato da una famiglia di pastori di etnia \"\u0101bh\u012bra\" che lo crebbe fino alla maturit\u00e0 quando il dio/eroe torna a Mathura per sconfiggere il malvagio Ka\u1e43sa.\nJohn Stratton Hawley spiega questa narrazione con il fatto che gli \"\u0101bh\u012bra\", una etnia nomade che estendeva il suo raggio di azione dal Panjab fino al Deccan e alla pianura del Gange adoravano un 'Krishna Gop\u0101la'. Quando gli \"\u0101bh\u012bra\" allargarono il loro confini giungendo nei pressi di Mathura (area del Braj) incontrando il clan dei \"v\u1e5b\u1e63ni\" il loro culto venne ad integrarsi con quello del 'Krishna V\u0101sudeva'.\nRiassumendo, originariamente Krishna \u00e8 un eroe divinizzato del clan degli \"y\u0101dava\" ed \u00e8 probabile, secondo Ramchandra Narayan Dandekar che il Devak\u012bputra Krishna a cui fa riferimento la \"Ch\u0101ndogya Upani\u1e63ad\" nel celebre XVII \"kha\u1e47\u1e0da\" contenuto nel III \"prap\u0101\u1e6daka\":\nNon sia altri che il Krishna degli \"y\u0101dava\", un clan ario che fu a stretto contatto con il clan dei \"v\u1e5b\u1e63ni\" di Mathura aventi come culto quello di un altro eroe divinizzato, V\u0101sudeva. Infatti alcuni contenuti del passaggio della \"Ch\u0101ndogya Upani\u1e63ad\", Krishna figlio di Devak\u012b e discepolo di Ghora \u0100\u1e45girasa che gli insegna che la vita umana \u00e8 essa stessa un sacrificio, riverbereranno nello stesso \" Mah\u0101bh\u0101rata\".\nQuesti eroi divinizzati di estrazione guerriera trovano la loro trasformazione in ortodossia brahmanica e vedica con l'incontro con il dio vedico e brahmanico Visn\u00f9 proprio nel \" Mah\u0101bh\u0101rata\" e nella \"Bhagavadg\u012bt\u0101\" dove Krishna \u00e8 sinonimo di Visn\u00f9 in ben tre passaggi: X,21; XI,24; XI,30.\nSempre secondo Ramchandra Narayan Dandekar la fusione tra la divinit\u00e0 guerriera e quella brahmanica si rese necessaria nel contesto della critica che religioni \"eterodosse\" come quella buddhista e giainista, all'epoca in forte ascesa, andavano promuovendo nei confronti del Brahmanesimo il quale cercava, di converso, nuove risposte teologiche e cultuali alla propria crisi.\nIl Krishna-V\u0101sudeva-Vi\u1e63\u1e47u dei clan uniti degli \"y\u0101dava\" e dei \"v\u1e5b\u1e63ni\" si fuse con una divinit\u00e0 pastorale propria degli \"\u0101bh\u012bra\" dando vita al Krishna-V\u0101sudeva-Gop\u0101la-Vi\u1e63\u1e47u oggetto delle riflessioni teologiche dei successivi testi detti \"Pur\u0101\u1e47a\" e delle scuole esegetiche visnuite e krishnaite che porranno viepi\u00f9 al centro del culto religioso questa figura divina intesa come il Bhagavat, Dio, la Persona suprema.\nNel XVI secolo il teologo visnuita R\u016bpa Gosv\u0101mi, nel suo \"Bhaktiras\u0101mr\u1e6dasindhu\", descrive due tipologie di amore verso Krishna, quindi verso Dio: la prima, indicata come \"v\u0101tsalya\" (\"amore tenero\"), \u00e8 paragonabile all'amore dei genitori nei confronti dei propri figli piccoli; la seconda, detta \"m\u0101dhurya\" (\"amore dolce\"), \u00e8 invece propria degli amanti.\nIl secondo tipo di amore \u00e8 proprio, ad esempio, del \"G\u012btagovinda\" opera di Jayadeva (XII secolo); mentre il primo lo si riscontra diffusamente nelle immagini di Krishna bambino e birichino che ruba il burro alle \"gop\u012b\", proprie invece della devozione dell'India odierna.\nSia come bimbo birichino che si vuole tutto per s\u00e9, sia come amante, Krishna, Dio, risulta comunque sempre irraggiungibile.\nAllo stesso modo, l'amore spirituale e adultero delle \"gop\u012b\", e tra queste segnatamente di R\u0101dh\u0101, verso Krishna, viene reso come la metafora dell'amore pi\u00f9 elevato, perch\u00e9 solo l'amore tra gli amanti che nulla si devono l'un l'altro, a differenza di quello coniugale sicuro ma mediato per mezzo di un accordo, \u00e8 inteso come il pi\u00f9 puro.\nKrishna, Dio, conserva in questo ambito una sua assoluta particolarit\u00e0. Essendo il Bhagavat, Dio, esso non \u00e8 condizionato dai \"gu\u1e47a\" ed \u00e8 libero dal \"karman\". Krishna \u00e8 quindi \"sv\u0101tantrya\", libero da qualsivoglia condizionamento o illusione, e in questa sua assoluta libert\u00e0 egli pu\u00f2 concedere la grazia (\"anugraha\"), la \"liberazione\", agli esseri incatenati dalle proprie scelte nel mondo materiale sofferente. Krishna salva quindi i suoi \"bhakta\" (devoti), non solo, ma anche chi non lo \u00e8. Riferendosi alla nozione di Dio presente nei \"Pur\u0101\u1e47a\", Francesco Sferra osserva:\nLa vita di Krishna nella letteratura visnuita.\nLa mitologia hind\u016b inerente alla figura del dio Krishna, di volta in volta inteso o come avatara del dio Visn\u00f9 o come manifestazione del \"Bhagavat\" stesso, origina da una composita letteratura che nel suo sviluppo abbraccia oltre un millennio. Partendo dal poema \"Mah\u0101bh\u0101rata\" (IV secolo a.C.-IV secolo d.C.), con particolare riguardo agli insegnamenti religiosi contenuti in quella parte di esso che va sotto il nome di \" Bhagavadg\u012bt\u0101\" (III secolo a.C. -I secolo d.C.), fino alla sua appendice, lo \"Hariva\u1e43\u015ba\" (II-III secolo d.C.), in particolar modo nella sua parte detta \"Vi\u1e63\u1e47u-parvan\", continuando, poi, nei vari \"Pur\u0101\u1e47a\", con particolare attenzione al \"Vi\u1e63\u1e47u Pur\u0101\u1e47a\" (V secolo d.C.) e al \"Bh\u0101gavata Pur\u0101\u1e47a\" (IX secolo).\nNascita, infanzia e giovent\u00f9.\nNel \"Vi\u1e63\u1e47u-parvan\" dello \"Hariva\u1e43\u015ba\", ambientato a Mathur\u0101 citt\u00e0 situata lungo le rive del fiume Yamun\u0101, viene narrata la nascita di Krishna, qui inteso come il \"Bhagavat\", Dio, la Persona suprema, figlio di Vasudeva e di Devak\u012b.\nLo scopo di questa sua nascita \u00e8 distruggere Ka\u1e43sa, l'usurpatore del trono dei \"v\u1e5b\u1e63ni\". Ma Ka\u1e43sa \u00e8 a conoscenza della profezia del veggente N\u0101rada che ha previsto la sua morte per mano di uno dei figli di Devak\u012b. Questa la ragione per cui Ka\u1e43sa ordina l'assassinio di ogni figlio di Devak\u012b. Ma il settimo, Balar\u0101ma, viene miracolosamente trasferito nel grembo della seconda moglie di Vasudeva, Rohi\u1e47\u012b; mentre l'ottavo, Krishna, viene scambiato con il figlio di una coppia di pastori, Nanda e Ya\u015bod\u0101, del villaggio di Gokula, questo situato sulla sponda opposta del fiume Yamun\u0101.\nIn seguito, saputa la notizia della presenza del figlio di Devak\u012b nascosto nel villaggio di Gokula, il sovrano Ka\u1e43sa, per ucciderlo, invia una demonessa di nome P\u016btan\u0101, che assunte le sembianze di un'affascinante nutrice visita le giovani madri del posto, chiedendo loro di poter tenere in braccio i piccoli e allattarli al proprio seno. In realt\u00e0, essendo il latte avvelenato, tutti i neonati muoiono. P\u016btan\u0101 giunge quindi nella casa di Nanda e Ya\u015bod\u0101 e preso in grembo il piccolo Krishna lo inizia ad allattare, ma il dio \u00e8 immune al veleno, e comincia a succhiare tanto avidamente dal seno della donna da provocarne la morte. Una volta morta, P\u016btan\u0101 riprende le sue vere sembianze di demonessa, svelando cos\u00ec il complotto dell'usurpatore Ka\u1e43sa.\nKrishna trascorre l'infanzia nei pressi del bosco di V\u1e5bnd\u0101vana, situato nei pressi del villaggio di Gokula, tra i pastori, e le loro mogli e figlie (\"gop\u012b\"), da queste vezzeggiato prima e amato poi.\nLa guerra di Kuruk\u1e63etra.\nDurante la sanguinosa battaglia di Kuruk\u1e63etra, descritta nel poema epico del \"Mah\u0101bh\u0101rata\", Krishna prende le parti dei virtuosi principi P\u0101\u1e47\u1e0dava contro i loro cugini Kaurava, usurpatori del regno.\nKrishna , essendo imparentato con entrambi i rami della famiglia, chiede ad Arjuna (il terzo dei P\u0101\u1e47\u1e0dava) e a Duryodhana (il maggiore dei Kaurava), giunti alla sua dimora per invocarne l'alleanza, di scegliere tra il suo esercito e la sua presenza fisica sul campo di battaglia, con la condizione che per\u00f2 egli non avrebbe combattuto. Il P\u0101\u1e47\u1e0dava sceglie la sua vicinanza (per questa ragione Krishna sar\u00e0 l'auriga del suo carro), rendendo soddisfatto anche Duryodhana, il quale pu\u00f2 appropriarsi del potente esercito di Krishna.\nPrima della battaglia, trovandosi davanti a cugini, nonni, mentori ed amici schierati nel campo avversario, Arjuna cede all'angoscia e, piangendo, si rifiuta di combattere.\nNella celeberrima parte del \"Mah\u0101bh\u0101rata\" che ha come titolo \"Bhagavadg\u012bt\u0101\", Krishna infonde forza e coraggio all'eroe rammentandogli il proprio \"Dharma\" di guerriero e impartendogli una serie di insegnamenti filosofici e spirituali volti a raggiungere la realizzazione spirituale.\nGrazie alla vicinanza divina di Krishna, i P\u0101\u1e47\u1e0dava ottengono la vittoria a Kuruk\u1e63etra nonostante l'inferiorit\u00e0 numerica del loro esercito rispetto a quello dei Kaurava.\nLa fine.\nLa morte del dio Krishna \u00e8 narrata nel \"Mah\u0101bh\u0101rata\", precisamente nel suo XVI \"parvan\", il \"Mausalaparvan\" (\"Libro dello scontro con le mazze\"). Dopo l'autodistruzione della sua stirpe, attuatasi per mezzo di una feroce guerra interna, Krishna si ritira nella foresta e mentre \u00e8 immerso nelle profondit\u00e0 meditative dello \"yoga\", viene raggiunto da una freccia al calcagno, unico suo punto vulnerabile, scagliata da un cacciatore che lo scambia per un cerbiatto.\nCon la sua morte il dio abbandona il corpo materiale riacquistando la sua sola forma divina e spirituale giungendo nel Cielo dove viene accolto come Dio, la Persona suprema.\nSecondo la tradizione hind\u016b, la morte fisica di Krishna, calcolata dall'astrologo \u0100ryabha\u1e6da (V secolo d.C.), corrisponde al nostro 18 febbraio 3103/3102 a.C., da qui la medesima tradizione fa partire l'era detta del \"Kali-yuga\".\nLa \"rivelazione\" di Krishna nella \"Bhagavadg\u012bt\u0101\".\nQuesta opera, fondamentale per l'Induismo, si svolge sul campo di Kuruk\u1e63etra quando, eserciti schierati pronti al combattimento, l'eroe dei P\u0101\u1e47\u1e0dava, Arjuna, preso dallo sconforto di dover uccidere maestri, amici e i cugini schierati nel campo avversario, decide di abbandonare il combattimento. Allora il suo auriga e amico Krishna gli impone di rispettare i suoi doveri di \"k\u1e63atra\", quindi di combattere e uccidere, senza farsi coinvolgere da quelle stesse azioni (\"karma\"). Per convincere Arjuna della bont\u00e0 dei propri suggerimenti Krishna espone una vera e propria rivelazione religiosa finendo per manifestarsi come l'Essere supremo. Innanzitutto Krishna precisa che la sua \"teologia\" e la sua \"rivelazione\" non sono affatto delle novit\u00e0 (IV,1 e 3) in quanto gi\u00e0 da lui trasmesse a Vivasvat e da questi a Manu in tempi immemorabili, ma che tale conoscenza venne poi a mancare e con essa il Dharma e, quando ci\u00f2 accade e per proteggere gli esseri benevoli dalle distruzioni provocate da quelli malvagi, qui \u00e8 lo stesso Krishna a parlare, \u00abio vengo all'esistenza\u00bb (IV,8; dottrina dell'avatara).\nKrishna si manifesta nel mondo affinch\u00e9 gli uomini, e in questo caso Arjuna, lo imitino (III, 23-4). Cos\u00ec Krishna, l'Essere supremo manifestatosi, spiega che ogni aspetto della Creazione proviene da lui (VII, 4-6, ed altri) per mezzo della sua \"prak\u1e5bti\", e che, nonostante questo, egli rimane solo uno spettatore di questa creazione:\nL'uomo deve quindi imparare a fare lo stesso essendo legato alle proprie azioni, in quanto anche se si astiene dal compierle, come stava per fare Arjuna rifiutandosi di combattere, i \"gu\u1e47a\" agiranno lo stesso incatenandolo al proprio \"karman\" (III, 4-5), egli deve comunque compiere il proprio dovere (\"svadharma\", vedi anche pi\u00f9 avanti) persino in modo \"mediocre\" (III, 35).\nTutto \u00e8 infatti condizionato dai tre \"gu\u1e47a\" che procedono da Krishna senza condizionarlo.\nMircea Eliade cos\u00ec riassume l'insegnamento principale di Krishna ad Arjuna e a tutti gli uomini, imitarlo:\nQuindi la 'novit\u00e0' della 'rivelazione' della \"Bhagavadg\u012bt\u0101\" consiste nel comunicare all'uomo che non solo il sacrificio vedico tiene unito il cosmo, ma anche qualsiasi suo atto purch\u00e9 questo sia privo di attaccamento o di desiderio verso il 'risultato', ovvero gli venga attribuito un significato che prescinda dall'interesse di chi lo agisce; e tale meta \u00e8 raggiungibile solo con lo \"yoga\".\nMa se:\nTale obiettivo diviene conseguito pienamente solo se lo \"yogin\" focalizza la sua attenzione, e quindi dedica i suoi atti, in Dio, in Krishna (VI, 30-1). In questo modo la \"Bhagavadg\u012bt\u0101\" proclama la superiorit\u00e0 della \"bhakti\" su ogni altra 'via' spirituale o mondana; la \"bhakti\" \u00e8 la 'via' suprema.\nDa ci\u00f2 ne consegue che se nel \"Veda\" \u00e8 il \"brahmodya\", la contesa sacrificale, il luogo per conquistare ruolo e beni terreni; nei \"Br\u0101hma\u1e47a\" \u00e8 lo \"yaj\u00f1a\", il rito sacrificale officiato da una casta sacerdotale che garantisce in una vita futura, anche successiva a questa, i benefici cercati, e nelle \"Upani\u1e63ad\" \u00e8 il \"vimok\u1e63a\", la liberazione dalla mondanit\u00e0 l'obiettivo ultimo, nella \"Bhagavadg\u012bt\u0101\" l'intera vita ordinaria acquisisce il luogo ultimo di salvezza, se essa \u00e8 \"bhakti\", devozione offerta per intero a Dio, Krishna.\nAneddoti mitologici inerenti alla figura di Krishna.\nIl sollevamento della collina del Govardhana.\nLa narrazione di questo evento mitico la si riscontra in due \"pur\u0101\u1e47a\": \"Vi\u1e63\u1e47u Pur\u0101\u1e47a\" (X e XI) e \"Bh\u0101gavata Pur\u0101\u1e47a\" (X, 24 e 25).\nTale collina, o monte, \u00e8 collocata nell'area del V\u1e5bnd\u0101vana, qui i pastori del luogo decidono di non compiere pi\u00f9 i tradizionali sacrifici vedici al dio, vedico, Indra, quanto piuttosto riconoscere il culto e la propria devozione a Krishna.\nIndra, si infuria, e decide di scatenare una terribile tempesta allo scopo di annientare i pastori e i loro armenti, ma Krishna solleva la collina di Govardhana sotto la quale tutti trovano riparo.\nTrascorsa una settimana Indra, colpito dalla facilit\u00e0 con cui Krishna offre rifugio ai suoi devoti, ammette la sconfitta, placa la tempesta e, dopo aver abbracciato Krishna, torna nei suoi Cieli in groppa all'elefante Air\u0101vata.\nDa questa narrazione mitologica, Krishna ottiene l'appellativo di Govardhanadhara (\"Sorrettore del Govardhana\").\nIn un particolare verso del \"Bh\u0101gavata Pur\u0101\u1e47a\" (X, 24,25), ed \u00e8 Krishna che parla, si invita al culto delle vacche, dei brahmani e della collina di Govardhana, nel prosieguo del contesto Krishna, per infondere la fede nei pastori di Gokula, assume la forma di montagna cibandosi delle offerte e dichiarando di essere lui stesso la collina del Govardhana.\nQuesto brano \u00e8 all'origine del Govardhana-\u015b\u012bla, ovvero della forma di una semplice pietra, proveniente dalla collina di Govardhana, decorata, con cui, in alcune scuole krishnaite, viene adorato il dio."}
{"id": "92679", "revid": "124517999", "url": "https://it.wikipedia.org/wiki?curid=92679", "title": "Battaglia di Canne", "text": "La battaglia di Canne del 2 agosto del 216 a.C. \u00e8 stata una delle principali battaglie della seconda guerra punica ed ebbe luogo in prossimit\u00e0 della citt\u00e0 di Canne, nell'antica Apulia. L'esercito di Cartagine, comandato con estrema abilit\u00e0 da Annibale, accerchi\u00f2 e distrusse quasi completamente un esercito numericamente superiore della Repubblica romana, guidato dai consoli Lucio Emilio Paolo e Gaio Terenzio Varrone. \u00c8 stata, in termini di caduti in combattimento, una delle pi\u00f9 pesanti sconfitte subite da Roma, seconda solo alla battaglia di Arausio, ed \u00e8 considerata come una delle pi\u00f9 grandi manovre tattiche della storia militare.\nRiorganizzatisi dopo le precedenti sconfitte nelle battaglie della Trebbia (218 a.C.) e del lago Trasimeno (217 a.C.), i Romani decisero di affrontare Annibale a Canne, con circa 86\u00a0000 tra soldati romani e truppe alleate. I Romani ammassarono la loro fanteria pesante in una formazione pi\u00f9 serrata del solito, mentre Annibale utilizz\u00f2 la tattica della manovra a tenaglia. Questa manovra risult\u00f2 cos\u00ec efficace che l'esercito romano fu annientato come forza di combattimento. A seguito della battaglia di Canne, la citt\u00e0 di Capua, un tempo alleata di Roma, e altre citt\u00e0-stato cambiarono alleanza, schierandosi con Cartagine.\nContesto storico e strategico.\nPoco dopo l'inizio della seconda guerra punica, il generale cartaginese Annibale giunse in Italia, attraversando le Alpi durante l'inverno. Vinse rapidamente due importanti battaglie contro i Romani: la battaglia della Trebbia e la battaglia del Lago Trasimeno, precedute dalla vittoria sui Romani in uno scontro minore, la battaglia del Ticino. Soprattutto la sconfitta sul Trasimeno, in cui l'esercito romano fu quasi annientato, fece tremare Roma; dopo aver subito queste sconfitte, i Romani nominarono Quinto Fabio Massimo dittatore per affrontare la minaccia. Fabio, consapevole delle superiori capacit\u00e0 militari dell'avversario, adott\u00f2 tattiche di logoramento per affrontare Annibale, intercettando le sue vie di rifornimento ed evitando di impegnarsi in una battaglia campale; da questo suo comportamento deriv\u00f2 il suo soprannome di \"Temporeggiatore\" (\"Cunctator\"), inteso in senso altamente dispregiativo da parte dei Romani, i quali avrebbero voluto un atteggiamento offensivo per vendicare il pi\u00f9 presto possibile le sconfitte precedenti.\nNon appena il popolo e la dirigenza politica romana ebbero superato la crisi politico-morale causata dalle vittorie iniziali di Annibale, venne rimessa in discussione la saggezza della strategia di Fabio, che sembrava sterile e passiva e che apparentemente aveva solo favorito il consolidamento e il rafforzamento dell'esercito cartaginese sul territorio italico occupato. La strategia di Fabio fu particolarmente frustrante per la maggior parte dei Romani, che erano desiderosi di concludere rapidamente e vittoriosamente la guerra. Era inoltre molto diffuso il timore che, se Annibale avesse continuato incontrastato il saccheggio dell'Italia, gli alleati di Roma avrebbero potuto dubitare della potenza militare della Repubblica e della sua capacit\u00e0 di proteggerli dalla devastante avanzata cartaginese.\nInsoddisfatto della strategia di Fabio, il Senato romano non rinnov\u00f2 i suoi poteri dittatoriali al termine del mandato, e il comando fu assegnato temporaneamente ai consoli Gneo Servilio Gemino e Marco Atilio Regolo, i quali decisero per il momento di proseguire la guerra con una tattica di attesa. Nel 216 a.C., nelle nuove elezioni, furono eletti consoli Lucio Emilio Paolo e Gaio Terenzio Varrone; quest'ultimo, secondo Tito Livio e Polibio, era intenzionato a riprendere, a differenza del prudente Emilio Paolo, una strategia aggressiva per costringere Annibale a una battaglia decisiva. A loro venne dato il comando di un esercito dalle dimensioni senza precedenti, con lo scopo di sconfiggere in modo definitivo il condottiero cartaginese.\nIl console Varrone \u00e8 presentato dalle fonti antiche come un uomo temerario e arrogante, determinato a sconfiggere Annibale in campo aperto. Al contrario, le fonti presentano l'altro console, Emilio Paolo, come prudente e cauto, dubbioso sull'opportunit\u00e0 di combattere una battaglia campale su terreno scoperto e pianeggiante, nonostante la forza numerica delle legioni. I dubbi del console dovevano essere particolarmente fondati, in quanto Annibale disponeva di una cavalleria superiore a quella dei Romani, sia in termini qualitativi che numerici.\nAnnibale, dal canto suo, era cosciente delle sue crescenti difficolt\u00e0 logistiche e di approvvigionamento e del rischio di un logoramento delle sue truppe e del suo prestigio in Italia, oltre che nella madrepatria, in caso di un'estenuante guerra di posizione; egli riteneva necessaria una nuova grande battaglia campale per infliggere ai Romani una sconfitta decisiva, con la quale ottenere finalmente la disgregazione della capacit\u00e0 di resistenza della repubblica e del suo sistema di alleanze.\nAntefatti.\nIl racconto degli antefatti della battaglia di Canne differisce sostanzialmente nelle principali fonti antiche; mentre Polibio, ritenuto da Gaetano De Sanctis di gran lunga pi\u00f9 attendibile, narra in modo succinto e chiaro gli avvenimenti, Tito Livio nella sua narrazione, in cui il De Sanctis vede contaminazioni del tendenzioso annalista Valerio Anziate, arricchisce lo svolgimento dei fatti con alcuni episodi dubbi, ricchi di particolari fantasiosi che mirano ad esagerare le difficolt\u00e0 contingenti di Annibale ed a enfatizzare il discernimento di condottiero di Emilio Paolo.\nPolibio narra che Annibale, ancor prima dell'arrivo dei nuovi consoli, mosse con le sue truppe da Geronio e, giudicando vantaggioso costringere i nemici a combattere a ogni costo, si impadron\u00ec della rocca della citt\u00e0 di nome Canne, in una posizione strategica rispetto a tutto il territorio circostante. In questa i Romani avevano raccolto il grano e gli altri vettovagliamenti dal territorio di Canusio, e da qui li portavano nell'accampamento romano presso Geronio a mano a mano che se ne presentava il bisogno. Secondo i vari scrittori di epoca imperiale (secoli I-II d.C.), la rocca di Canne era situata nella Regio II Apulia et Calabria, presso il fiume \"Aufidus\" (odierno Ofanto); Annibale cos\u00ec si mise tra i Romani e le loro fonti principali di approvvigionamento. Come fa notare Polibio, la cattura di Canne \u00abha causato grande scompiglio nell'esercito romano, perch\u00e9 non \u00e8 stata solo la perdita del posto e delle scorte in essa che li angosciava, ma il fatto che essa dominava il distretto circostante\u00bb. I nuovi consoli, dopo aver deciso di affrontare Annibale, marciarono verso sud alla ricerca del generale cartaginese.\nTito Livio invece descrive come Annibale, assediando la piccola citt\u00e0 apula di Geronio, si trovasse in difficolt\u00e0: i viveri del suo esercito erano sufficienti per meno di dieci giorni e alcuni contingenti di Iberi meditavano di disertare; l'esercito romano gli avrebbe anche inflitto una sconfitta locale. Quando entrambi gli eserciti, quello romano e quello cartaginese, erano accampati presso Geronio, Annibale avrebbe anche teso un tranello ai Romani, che sarebbe stato sventato soprattutto grazie alla sagacia di Emilio Paolo, in contrasto con l'avventatezza di Varrone.\nDi notte Annibale avrebbe finto di abbandonare il suo accampamento, pieno di bottino, e avrebbe nascosto l'esercito dietro un'altura, pronto all'agguato, con il proposito di scagliarsi contro il nemico quando avesse iniziato a saccheggiare l'accampamento, apparentemente abbandonato. Egli avrebbe lasciato accesi nel campo molti fuochi, come per far credere ai consoli che il campo era ancora occupato, con un inganno simile a quello da lui usato con Fabio Massimo l'anno precedente. Quando fu giorno, i Romani si accorsero ben presto che l'accampamento era stato abbandonato e i legionari richiesero con forza ai consoli di ordinare di inseguire i nemici e di saccheggiare l'accampamento. Anche Varrone sarebbe stato di questo avviso.\nEmilio Paolo, pi\u00f9 prudente, mand\u00f2 fuori in esplorazione il prefetto Marco Statilio con uno squadrone di Lucani. Egli, dopo essere entrato nell'accampamento, rifer\u00ec che certamente si trattava di un tranello: i fuochi erano stati lasciati accesi nella parte rivolta verso i Romani, le tende erano aperte e tutte le cose pi\u00f9 preziose lasciate in vista. Questo racconto tuttavia avrebbe esaltato la voglia di bottino dei legionari e Varrone avrebbe dato il segnale di penetrare nell'accampamento. Emilio Paolo, dubbioso ed esitante, ebbe per\u00f2 sfavorevoli auspici dai sacri polli, e lo comunic\u00f2 a Varrone, che ne fu intimorito. In un primo momento le truppe non obbedirono al comando di rientrare nell'accampamento, ma due servi, che erano stati catturati in precedenza dai Numidi ed erano ora fuggiti dalla prigionia, sarebbero tornati proprio in quel momento, riferendo che l'esercito di Annibale era in agguato. Il tempestivo arrivo di costoro avrebbe ridato autorit\u00e0 ai consoli; Tito Livio osserva tuttavia tendenziosamente che ormai la \u00absbagliata arrendevolezza\u00bb (\"prava indulgentia\") di Varrone \u00abaveva indebolito [...] la sua autorit\u00e0 presso i soldati\u00bb (primum apud eos [..] maiestatem solvisset).\nTito Livio conclude la sua narrazione degli antefatti descrivendo un Annibale in situazione disperata, pronto a ripiegare in Gallia, abbandonando il grosso del suo esercito, e molto preoccupato da possibili estese defezioni tra le sue truppe. De Sanctis tuttavia non d\u00e0 alcun credito agli episodi narrati da Livio; in particolare definisce \"racconto sconclusionato\" l'insieme degli antefatti narrati dallo storico latino e \"ridicolo e assurdo\" il presunto stratagemma del campo abbandonato; secondo lui, anche Statilio \u00e8 personaggio sospetto e inventato dagli annalisti.\nLa cronologia degli avvenimenti, invece, secondo il racconto di Polibio \u00e8 semplice e chiara: il primo giorno (27 luglio) i Romani partirono da Geronio verso la localit\u00e0 dove si trovavano i Cartaginesi.\nSotto il comando di Emilio Paolo, giunti il secondo giorno (28 luglio) in vista dei nemici, si accamparono alla distanza di circa cinquanta stadi (circa 9,25 km) dalle loro posizioni.\nNella giornata successiva (29 luglio) tolsero il campo per ordine di Varrone e avanzarono verso i Cartaginesi, ma vennero attaccati da Annibale mentre erano in marcia. Varrone respinse con successo l'attacco cartaginese e al sopraggiungere della notte gli avversari si separarono. Questa vittoria, in realt\u00e0 una semplice scaramuccia senza alcun valore strategico, rafforz\u00f2 fortemente la fiducia dell'esercito romano e avrebbe anche rinsaldato la sicurezza e l'aggressivit\u00e0 di Varrone.\nIl giorno successivo (30 luglio), per ordine di Emilio Paolo, i Romani costruirono due accampamenti presso il fiume Aufido: il maggiore, occupato da due terzi delle forze, su una riva del fiume a ovest, e il minore, con un terzo delle forze, sull'altra riva a levante del guado. Lo scopo di questo secondo accampamento sarebbe stato quello di proteggere le azioni di foraggiamento dall'accampamento principale e di intralciare quelle del nemico.\nSecondo Polibio, i due eserciti rimasero nelle rispettive posizioni per due giorni. Durante il secondo giorno (1\u00ba agosto), Annibale, consapevole che Emilio Paolo era in quel momento al comando dell'esercito romano, lasci\u00f2 il suo accampamento e schier\u00f2 l'esercito per la battaglia. Emilio Paolo, tuttavia, non volle entrare in combattimento. Dopo che il nemico ebbe rifiutato di entrare in battaglia, Annibale, riconoscendo l'importanza dell'acqua dell'Aufidus per le truppe romane, mand\u00f2 i suoi cavalieri numidi verso l'accampamento romano pi\u00f9 piccolo per infastidire il nemico e per danneggiare l'approvvigionamento d'acqua. A questa circostanza forse si collega lo stratagemma, non riportato da Polibio, che Annibale avrebbe intorbidito l'acqua per rovinare la salute dei Romani o, addirittura, vi avrebbe fatto gettare dentro dei cadaveri. Secondo Polibio, la cavalleria di Annibale cavalc\u00f2 audacemente fino ai limiti dell'accampamento minore romano, causando confusione e la completa interruzione dell'approvvigionamento di acqua. L'unico motivo che trattenne i Romani dall'attraversare immediatamente il fiume e disporsi a battaglia sarebbe stato il fatto che quel giorno il comando supremo era in mano ad Emilio Paolo. Cos\u00ec, il giorno successivo, Varrone, senza aver consultato il collega, fece esporre il segnale di battaglia e fece attraversare il fiume alle truppe schierate, mentre Emilio Paolo lo seguiva, poich\u00e9 non poteva non assecondare questa decisione.\nAnnibale, nonostante la netta superiorit\u00e0 numerica del nemico, era assolutamente desideroso di combattere e, a dispetto dei timori e dei dubbi manifestati da alcuni suoi subordinati, mostr\u00f2 fiducia e imperturbabilit\u00e0 davanti all'imponente schieramento romano che si stava accuratamente posizionando di fronte alle sue truppe a est del fiume, dove era l'accampamento minore romano, la mattina del 2 agosto. Infatti, secondo quanto riferisce Plutarco, a un ufficiale cartaginese di nome Gisgo che, stupefatto, aveva evidenziato quanto fosse sterminato l'esercito romano, Annibale avrebbe risposto ironicamente: \u00abUn'altra cosa che ti \u00e8 sfuggita, Gisgo, \u00e8 ancora pi\u00f9 sorprendente: che anche se ci sono cos\u00ec tanti Romani, non ce n'\u00e8 nemmeno uno tra loro che si chiami Gisgo\u00bb.\nForze in campo.\nI dati riguardo alle truppe coinvolte nelle antiche battaglie sono spesso inaffidabili e a Canne ci\u00f2 non fa eccezione. Quindi i seguenti dati devono essere trattati con cautela, specialmente quelli riguardanti la parte cartaginese.\nRomani.\nDi queste otto legioni, circa 40.000 soldati romani, di cui circa 2.400 cavalieri, formarono il nucleo del nuovo esercito. Poich\u00e9 ogni legione era accompagnata da un numero uguale di truppe alleate e la cavalleria alleata contava circa 4.000 uomini, la forza totale dell'esercito che avrebbe affrontato Annibale non avrebbe potuto essere molto inferiore a quella di 90.000 uomini. Tuttavia, alcuni autori hanno suggerito che la distruzione di un esercito di 90.000 uomini sarebbe stata impossibile. Essi sostengono che Roma abbia messo in campo probabilmente 48.000 fanti e 6.000 cavalieri contro i 35.000 fanti e i 10.000 cavalieri di Annibale. Anche se non esiste alcun numero definitivo delle truppe romane, tutte le fonti concordano sul fatto che l'esercito cartaginese affront\u00f2 un esercito avversario avente una grande superiorit\u00e0 numerica. Le legioni romane avevano due terzi degli effettivi costituiti da reclute, i cosiddetti tirones, ma c'erano almeno due legioni formate da legionari esperti e preparati, provenienti dall'esercito del console del 218 a.C., Publio Cornelio Scipione.\nEquipaggiamento.\nOgni legione era formata da 4.200 fanti (portati fino a 5.000, nel caso di circostanze particolarmente gravi) e da 300 cavalieri. Le unit\u00e0 alleate di \"socii\" (ovvero le \"Alae\", poich\u00e9 erano poste alle \"ali\" dello schieramento) erano costituite invece di un numero pari di fanti, ma superiori di tre volte nei cavalieri (900 per unit\u00e0). I fanti erano poi suddivisi in quattro differenti categorie, sulla base della classe sociale/equipaggiamento ed et\u00e0:\nComando consolare.\nSe l'esercito romano non fosse stato cos\u00ec numeroso, ciascuno dei due consoli avrebbe comandato la propria parte dell'esercito, ma dal momento che i due eserciti erano stati concentrati insieme, la legge romana prevedeva di alternare il comando su base giornaliera. \u00c8 possibile che Annibale avesse capito che al comando dell'esercito romano si alternavano i due consoli e avesse pianificato la sua strategia di conseguenza. Nel racconto tradizionale Varrone deteneva il comando il giorno della battaglia ed egli avrebbe deciso di affrontare il combattimento in campo aperto, nonostante il parere contrario di Emilio Paolo: gran parte della colpa per la sconfitta \u00e8 stata attribuita dagli storici antichi all'avventatezza del console popolare. Tuttavia esistono controversie riguardanti chi fosse realmente al comando il giorno della battaglia, poich\u00e9 secondo alcuni studiosi potrebbe essere stato Emilio Paolo il capo dell'esercito quel giorno.\nAlleati italici.\nUn elenco dettagliato delle citt\u00e0 e dei popoli italici che parteciparono alla battaglia di Canne \u00e8 riportato nel libro VIII del poema \"Le puniche\" di Silio Italico (\"Mai l'itala terra fu scossa da maggiore tempesta di armi e di cavalli, ch\u00e9 si temeva l'ultimo destino di Roma e del popolo, n\u00e9 si aveva pi\u00f9 speranza di tentare dopo di questa un'altra battaglia)\":\nCartaginesi.\nL'esercito cartaginese era composto da circa 10.000 cavalieri, 40.000 soldati della fanteria pesante, e 6.000 della fanteria leggera sul campo di battaglia, esclusi i distaccamenti. L'esercito cartaginese era una combinazione di guerrieri reclutati in differenti aree geografiche. C'erano 22.000 fanti iberici e celti fiancheggiati da due corpi di fanteria pesante africana in riserva tattica, costituiti complessivamente da 10.000 libici. Anche la cavalleria proveniva da regioni diverse. Annibale disponeva di una cavalleria composta da 4.000 numidi, 2.000 iberici, 4.000 galli e 450 libici-fenici. Infine, Annibale aveva circa 8.000 guerrieri della fanteria leggera fra frombolieri delle Isole Baleari e lancieri di nazionalit\u00e0 mista. Ognuno di questi gruppi diversi di guerrieri apportava le sue specifiche qualit\u00e0 militari allo schieramento cartaginese. Il fattore unificante nell'esercito cartaginese era il forte legame di lealt\u00e0 e fiducia che ciascun gruppo aveva con Annibale. Anche se normalmente i Cartaginesi schieravano elefanti nelle battaglie per terrorizzare i cavalli nemici e scompaginare la fanteria, nella battaglia di Canne non era presente alcun elefante, in quanto nessuno di quelli che erano partiti dall'Iberia e che riuscirono a valicare le Alpi era sopravvissuto.\nEquipaggiamento.\nL'esercito cartaginese us\u00f2 una grande variet\u00e0 di attrezzature belliche. Gli iberici combattevano con spade, giavellotti ed altri tipi di lancia. Per la difesa i guerrieri iberici portavano grandi scudi ovali; i soldati galli erano attrezzati in modo simile e l'arma tipica di queste unit\u00e0 era la spada. I tipi di spada presenti nei due popoli erano tuttavia differenti fra loro: i Galli le avevano assai lunghe e senza punta, quindi usate per colpi di taglio; mentre gli Ispanici, usi ad attaccare il nemico pi\u00f9 di punta che di taglio, corte ma maneggevoli, e con la punta. La cavalleria pesante cartaginese portava due giavellotti, una spada ricurva ed un pesante scudo. La cavalleria numida aveva un equipaggiamento leggero, talvolta mancavano pure le briglie per i cavalli e non portavano alcuna armatura, ma solamente un piccolo scudo, giavellotti e, eventualmente, un coltello o un'arma da taglio pi\u00f9 lunga. I tiratori, in qualit\u00e0 di fanteria leggera, portavano o frombole o lance. I frombolieri delle isole Baleari, famosi per la loro precisione nel tiro, portavano corte, medie o lunghe fionde, utilizzate per lanciare pietre o altri tipi di proiettili. Essi potrebbero aver portato in battaglia un piccolo scudo o un semplice strato di cuoio sulle braccia, ma questo \u00e8 incerto.\nL'equipaggiamento delle linee di fanteria libica \u00e8 stato molto dibattuto. Duncan Head ha scritto a favore dell'uso di brevi lance acute. Polibio ha affermato che i libici avevano combattuto con attrezzature prese dai Romani precedentemente sconfitti. Non \u00e8 chiaro se intendesse solo scudi e armature o anche armi da attacco. Oltre alla sua descrizione della stessa battaglia, Polibio scrisse che \u00abcontro Annibale, le sconfitte subite nulla avevano a che fare con le armi o formazioni: Annibale stesso [\u2026] scart\u00f2 l'attrezzatura con cui aveva iniziato (e) arm\u00f2 le sue truppe con armi romane\u00bb. Gregory Daly \u00e8 incline a ritenere che la fanteria libica abbia copiato l'uso iberico della spada durante i loro combattimenti; sostenendo anch'egli l'ipotesi che fossero armati in modo simile ai Romani. Connolly invece riteneva che questa fanteria fosse armata con lunghe picche. Questa ipotesi \u00e8 stata contestata da Head perch\u00e9 Plutarco affermava che portavano lance pi\u00f9 corte dei triari romani e da Daly perch\u00e9, appoggiandosi all'affermazione di Plutarco, non avrebbero potuto portare una picca poco maneggevole e allo stesso tempo uno scudo pesante come quello in stile romano.\nSpiegamento tattico.\nRomani.\nLa distribuzione tradizionale degli eserciti di un tempo consisteva nel posizionare la fanteria al centro e la cavalleria in due \u201cali\u201d a fianco. I Romani seguivano questa convenzione abbastanza fedelmente; Terenzio Varrone era a conoscenza del fatto che la fanteria romana era riuscita a penetrare nel centro dell'esercito di Annibale durante la battaglia della Trebbia ed era intenzionato a ripetere questa manovra di attacco frontale al centro impiegando una massa maggiore di legionari. Quindi in questa battaglia dispose le linee di fanteria per lunghezza, anzich\u00e9 per larghezza, e diminu\u00ec gli spazi fra i manipoli. Sperava in tal modo di penetrare pi\u00f9 facilmente nel centro delle linee dell'esercito di Annibale sfruttando la fanteria pesante legionaria, in grado di esercitare una pressione irresistibile, grazie al suo armamento e al suo schieramento, in caso di urto frontale.\nCome scrive Polibio, Varrone schier\u00f2 la fanteria \u00abdisponendo i manipoli pi\u00f9 fitti del solito e facendoli molto pi\u00f9 profondi che larghi\u00bb. A causa della decisione di ridurre l'estensione dell'esercito, ogni legionario disponeva di solo un metro di spazio sui lati e ogni manipolo occupava una linea di fronte di soli 4,5 metri circa (15 piedi). Ogni legione si dispieg\u00f2 su un fronte di sessanta uomini (pari a 90 metri, tenendo conto delle usuali distanze di manovra laterali tra manipoli); ciascun manipolo si schier\u00f2 con cinque legionari di fronte e trenta legionari di profondit\u00e0, e l'intero fronte d'attacco delle otto legioni romane e delle otto di alleati misurava 1.440 metri circa con una profondit\u00e0 di un centinaio di metri. In questa formazione i principes stazionavano immediatamente dietro gli astati, pronti a spingere in avanti al primo contatto per garantire ai Romani la presenza di un fronte unito. Si presume che il fronte obliquo delle truppe consolari, nella loro totalit\u00e0, comprese dunque le cavallerie, fosse lungo ben 3.000 metri, obliquo in quanto la piana da nord a sud non era lunga abbastanza per fare altrimenti.\nSebbene fossero in inferiorit\u00e0 numerica, i Cartaginesi, a causa della distribuzione in lunghezza dell'esercito dei Romani, avevano un fronte di una dimensione quasi uguale a quella di quello nemico. Inoltre Emilio Paolo e Varrone adottarono una formazione della cavalleria serrata e rinforzata in profondit\u00e0 con un fronte di schieramento di soli 600 metri sul fianco destro romano e di circa 1.700 metri su quello sinistro, lo spazio ridotto a causa delle caratteristiche del terreno. Lo schieramento ravvicinato dei cavalieri avrebbe dovuto evitare, secondo le intenzioni dei due consoli, rapidi movimenti e favorire una lotta serrata e prolungata, favorevole a guadagnare tempo in attesa del successo dei legionari romani al centro del fronte.\nCartaginesi.\nPienamente consapevole delle sue superiori capacit\u00e0 tattico-strategiche nei confronti dei condottieri romani, Annibale architett\u00f2 uno schieramento e un piano di battaglia sorprendente e rischioso da cui per\u00f2, in caso di riuscita, poteva attendersi risultati decisivi sul campo di battaglia. Avendo subito compreso le intenzioni del nemico e la scarsa elasticit\u00e0 della sua formazione serrata in vista di un attacco frontale, Annibale previde di sfruttare queste debolezze del sistema di guerra dei Romani e di impiegare le sue truppe, meno numerose, ma pi\u00f9 esperte e pi\u00f9 mobili, in una complessa manovra a tenaglia.\nAnnibale aveva schierato le sue forze in base alle qualit\u00e0 particolari di combattimento di ogni unit\u00e0, tenendo in considerazione sia i loro punti di forza sia quelli di debolezza nell'elaborazione della sua strategia. Pose al centro dello schieramento i contingenti degli alleati galli, combattenti fisicamente vigorosi ma quasi privi di armature e dotati di pesanti spade, ed iberici, soldati vestiti di corte tuniche bianche, agguerriti e ben armati, disponendoli a formare un arco proteso in avanti. Lo scopo di questa particolare disposizione era duplice: in questo modo il condottiero cartaginese sperava di attirare al centro, contro l'apparente punto debole esposto dello schieramento cartaginese, la massa d'attacco romana; inoltre la disposizione ad arco avrebbe permesso allo schieramento degli ibero-galli, costituito da circa 20.000 uomini, di guadagnare tempo e spazio di manovra per arretrare sotto il prevedibile urto dell'attacco romano senza disgregarsi. Rifluendo indietro, ma senza perdere la coesione, gli ibero-galli avrebbero dovuto, secondo gli intendimenti di Annibale, costringere le legioni romane in una specie di imbuto con i due lati scoperti dove il condottiero cartaginese prevedeva di far intervenire al momento opportuno la sua fanteria pesante africana (circa 10.000 uomini), costituita dai combattenti pi\u00f9 esperti e armati con panoplie catturate al nemico, inoltre essi sarebbero potuti essere confusi con Romani, poich\u00e9 la stessa armatura e gli stessi scudi erano stati dei Romani rimasti vittime delle battaglie precedenti. Questa fanteria venne schierata da Annibale sui due lati in posizione pi\u00f9 arretrata rispetto all'arco proteso in avanti degli ibero-galli, in funzione di riserva tattica da impegnare solo nella seconda fase della battaglia. Questi fanti erano stati temprati da molte battaglie, erano coesi, e avrebbero attaccato ai fianchi i Romani. Giovanni Brizzi descrive le schiere della fanteria africana, formate da guerrieri veterani, violenti e brutali, armati in parte con le armi e le armature sottratte ai romani, dall'aspetto impressionante e feroce.\nSul fianco sinistro ad Asdrubale furono assegnati circa 6.500 soldati di cavalleria pesante ibero-gallica, con il compito, nonostante il limitato spazio di manovra disponibile a causa della presenza del corso del fiume, di sbaragliare rapidamente con l'urto e la superiorit\u00e0 numerica la debole cavalleria romana guidata dal console Emilio Paolo e sul fianco destro schier\u00f2 invece i 4.000 numidi guidati da Maarbale, cavalieri abili nelle improvvise manovre in velocit\u00e0, in grado di agganciare e neutralizzare la cavalleria italica al comando di Varrone. Annibale previde che la sua cavalleria, formata essenzialmente per met\u00e0 da cavalieri ibero-gallici e per met\u00e0 dalla cavalleria leggera numida, e combattente a fianco delle fanterie, avrebbe dovuto prima sconfiggere la cavalleria romana pi\u00f9 debole e quindi ruotare attorno alla fanteria attaccando i legionari alle spalle. In tal modo, con la fanteria gallo-iberica davanti, la fanteria pesante africana ai lati e la cavalleria iberica, gallica, e numida dietro, la manovra di accerchiamento e annientamento sarebbe stata completata perfettamente.\nDistribuzione delle truppe nella piana.\nI consoli Terenzio Varrone ed Emilio Paolo scelsero coscientemente di affrontare la battaglia a est del fiume Aufidus, schierando il loro enorme esercito a nord delle forze avversarie, con fronte a mezzogiorno e il fianco destro a contatto con il corso del fiume, e ritennero di poter minimizzare la superiorit\u00e0 della cavalleria nemica e l'abilit\u00e0 tattica di Annibale proprio grazie alla configurazione del terreno. Varrone e Paolo credevano che i legionari, numericamente superiori, avrebbero duramente pressato i Cartaginesi, fino a spingerli nel fiume dove, senza spazio di manovra, sarebbero morti nel panico. Tenendo presente che le due vittorie precedenti di Annibale erano state in gran parte decise dalla sua abilit\u00e0 e scaltrezza, Varrone e Paolo ricercarono un campo di battaglia scoperto e privo di insidie. Il campo di Canne sembrava corrispondere a questa esigenza, perch\u00e9 privo di luoghi dove nascondere truppe per compiere un agguato al nemico; inoltre, la presenza di alcune colline sul fianco sinistro dei Romani avrebbe dovuto impedire anche in questa zona le agili manovre della cavalleria numida ed evitare manovre di aggiramento in profondit\u00e0.\nAnnibale non era preoccupato per la sua posizione vicina al fiume Aufidus; al contrario, questo fattore venne da lui utilizzato per favorire la sua strategia. A causa del fiume i Romani non avrebbero potuto effettuare una manovra a tenaglia intorno all'esercito cartaginese, in quanto uno dei fianchi dell'esercito di Annibale era schierato troppo vicino al fiume. I Romani erano intralciati sul loro fianco destro dal fiume Aufidus, e quindi il fianco sinistro era l'unica via praticabile di ripiegamento.\nInoltre, le forze cartaginesi avrebbero manovrato in modo che i Romani avessero la faccia rivolta a sud. In tal modo il sole del mattino batteva l'una e l'altra parte, molto opportunamente, di fianco, e il vento a tergo dei Cartaginesi avrebbe alzato polvere contro le facce dei Romani.\nIn ogni caso la straordinaria distribuzione dell'esercito effettuata da Annibale, basata sull'analisi del territorio e sulla sua comprensione delle capacit\u00e0 delle proprie truppe, si rivel\u00f2 decisiva.\nFasi della battaglia.\nInizio della battaglia.\nLa battaglia ebbe inizio con il confronto tra le fanterie leggere che precedette la vera battaglia campale tra il grosso dei due eserciti; vennero scagliati giavellotti, proiettili e frecce. Probabilmente in questa fase iniziale i Velites erano avvantaggiati dalla superiorit\u00e0 numerica e dalla maggiore precisione di tiro. Annibale decise di lanciare sin dall'inizio la cavalleria pesante comandata da Asdrubale contro la cavalleria romana, usando come protezione una grande nuvola di polvere che probabilmente si era creata, a causa della marcia degli eserciti e dello scontro iniziale tra fanterie leggere, al centro del campo di battaglia.\nLa cavalleria pesante ibero-celtica, schierata sul fianco sinistro attacc\u00f2 quindi violentemente la cavalleria romana, impiegando una tattica inconsueta, ma ben preparata e non prevista dai Romani; Asdrubale ordin\u00f2 una carica corpo a corpo. Polibio narra come i cavalieri ispanici e celti affrontarono la battaglia a piedi dopo essere scesi dai cavalli in quello che egli considera un metodo barbaro di combattere. I Romani, sorpresi dall'attacco, urtati e pressati dai nemici, schiacciati sia nelle prime linee sia in quelle pi\u00f9 indietro dello schieramento, dovettero scendere dai loro cavalli, probabilmente anche per la difficolt\u00e0 di controllarli e perch\u00e9 impossibilitati a manovrare in uno spazio troppo stretto. In tal modo uno scontro di cavalleria si trasform\u00f2 in prevalenza in un combattimento tra cavalieri appiedati.\nSi ritiene che lo scopo di questa formazione sia stato quello di rompere lo slancio in avanti della fanteria romana, e ritardare la sua avanzata prima di altri sviluppi autorizzati da Annibale per distribuire la sua fanteria africana nel modo pi\u00f9 efficace. Detto questo, mentre la maggior parte degli storici ritengono che l'azione di Annibale sia stata deliberata, ci sono quelli che hanno chiamato questo racconto di fantasia, e sostengono che le azioni descritte rappresentino prima la curvatura naturale che si verifica quando un ampio fronte di fanteria marcia in avanti e poi (quando il senso della mezzaluna si invert\u00ec) la ritirata del centro cartaginese causata dall'azione scioccante di incontrare il centro della linea romana dove le forze erano grandemente concentrate.\nDopo la breve fase iniziale degli scontri tra i reparti di fanteria leggera, le legioni romane, guidate dai consolari Marco Minucio Rufo e Gneo Servilio Gemino, diedero inizio al loro massiccio attacco frontale da cui i consoli si attendevano risultati decisivi; in formazione serrata, protetti dai lunghi scudi affiancati, con i gladi pronti sulla mano destra, i legionari si avvicinarono metodicamente alla mezzaluna formata dalla fanteria ibero-gallica urtando inizialmente solo la punta dello schieramento avversario. Con i manipoli schierati in file profonde e i legionari pi\u00f9 esperti presenti nelle prime linee e nelle zone centrali delle legioni, i Romani, oltre 55.000 soldati contro circa 20.000, esercitarono un urto irresistibile contro il sottile fronte nemico.\nSull'ala destra dell'esercito Cartaginese, i Numidi si impegnarono per agganciare e trattenere la cavalleria alleata ai Romani e la battaglia in questo settore si prolung\u00f2 senza risultati decisivi. Dopo aver sconfitto la cavalleria romana, i cavalieri ispanici e gallici di Asdrubale accorsero in aiuto dei Numidi e la cavalleria alleata ai Romani venne sopraffatta e si disperse abbandonando il campo di battaglia. I Numidi li inseguirono fuori dal campo. Tito Livio inserisce nella sua narrazione l'episodio di un inganno della cavalleria leggera cartaginese:\nMentre i Romani avanzavano, il vento dall'Est secondo Theodore Dodge o il Volturno da sud secondo Livio soffiava polvere nei loro volti e oscurava la loro visione. Mentre il vento non \u00e8 stato un fattore importante, la polvere che entrambi gli eserciti crearono dovrebbe essere stato invece un fattore limitante per la vista. Anche se la polvere avesse reso la vista difficile, le truppe sarebbero state comunque in grado di vedere gli altri a distanza ravvicinata. La polvere, per\u00f2, non era l'unico fattore psicologico coinvolto nella battaglia. Perch\u00e9 la posizione della battaglia era alquanto distante da entrambi gli accampamenti, entrambe le parti sono state costrette a combattere dopo un riposo notturno insufficiente. I Romani affrontarono un altro inconveniente causato dalla mancanza di una corretta idratazione a causa dell'attacco di Annibale contro l'accampamento romano durante il giorno precedente. Inoltre, il numero molto elevato di truppe provoc\u00f2 una straordinaria quantit\u00e0 di rumore di fondo. Tutti questi fattori psicologici resero la battaglia particolarmente difficile per i fanti.\nDopo meno di un'ora di scontri corpo a corpo tra gli ibero-galli e le disciplinate legioni romane, imbattibili in uno scontro frontale per la coesione dello schieramento, la capacit\u00e0 dei centurioni e la superiorit\u00e0 dell'armamento, le linee cartaginesi iniziarono a ripiegare subendo numerose perdite.\nAnnibale inizi\u00f2 quindi il ritiro controllato dei suoi uomini nel debole centro del fronte. La mezzaluna delle truppe ispaniche e galliche si pieg\u00f2 verso l'interno, a mano a mano che i guerrieri si ritiravano. Conoscendo la superiorit\u00e0 dei legionari romani, Annibale aveva istruito la sua fanteria a ritirarsi volontariamente, creando cos\u00ec un semicerchio sempre pi\u00f9 serrato attorno alle forze attaccanti romane. In questo modo, aveva trasformato la forza d'urto delle legioni romane guidate anche dal console Emilio Paolo, dopo essere sopravvissuto allo scontro tra le cavallerie, in elemento di debolezza. Inoltre, mentre le prime file stavano avanzando gradualmente, la maggior parte delle truppe romane cominci\u00f2 a perdere la coesione, in quanto esse cominciarono ad affollarsi in avanti per accelerare la prevista vittoria. Ben presto sotto la pressione delle linee successive lo schieramento delle legioni divenne ancor pi\u00f9 serrato, massiccio e compresso, limitando gli spazi e la libert\u00e0 di movimento dei legionari.\nIn questa fase critica Annibale e Magone riuscirono nel difficile compito di evitare un crollo totale delle forze ibero-galliche e a mantenere uno schieramento difensivo che, pur subendo pesanti perdite, non si frantum\u00f2 ma riusc\u00ec a ripiegare lentamente conservando la coesione e permettendo al condottiero cartaginese di completare la sua audace manovra combinata sui fianchi e alle spalle della grande massa delle legioni in formazione serrata anche perch\u00e9, premendo in avanti con la volont\u00e0 di schiacciare al pi\u00f9 presto le truppe ispaniche e galliche, i Romani avevano ignorato (forse a causa anche della polvere) le truppe africane che si trovavano non impegnate sulle estremit\u00e0 sporgenti della mezzaluna ormai rovesciata.\nGrazie alla manovra, sebbene la fanteria ibero-galla avesse subito perdite di oltre 5.000 uomini per la micidiale potenza d'urto frontale dei legionari romani, Annibale riusc\u00ec a guadagnare tempo necessario alla cavalleria cartaginese per costringere alla fuga la cavalleria romana su entrambi i fianchi e per attaccare il centro romano nella parte posteriore. Inoltre fece in modo che i Romani esponessero pericolosamente i fianchi dove erano schierati i reparti meno esperti delle legioni romano-italiche.\nEcatombe di legionari romani.\nLa fanteria romana, ormai esposta su entrambi i fianchi a causa della disfatta della cavalleria, aveva quindi formato un cuneo spinto sempre pi\u00f9 in profondit\u00e0 nel semicerchio cartaginese, avanzando in una breccia avente ai lati la fanteria africana. A questo punto, Annibale ordin\u00f2 alla sua fanteria africana, che aveva addestrato a combattere in formazioni meno serrate, corpo a corpo con il gladio, rinunciando alle tattiche oplitiche, di girare verso l'interno e avanzare contro i fianchi del nemico, creando un accerchiamento delle legioni romane in uno dei primi esempi conosciuti di manovra a tenaglia.\nQuando la cavalleria cartaginese attacc\u00f2 i Romani alle spalle, ed i fanti africani li assalirono sui fianchi destro e sinistro, la fanteria romana in avanzata frontale fu costretta a fermarsi. Sui fianchi i legionari romani si trovarono in grave difficolt\u00e0 e, sorpresi dalla comparsa della fanteria pesante africana, non riuscirono a contenere il nemico. Rifluendo indietro con gravi perdite questi reparti laterali andarono ad urtare le altre linee delle legioni, costringendole ad arrestarsi, accrescendo la confusione ed impedendo alla massa dei legionari di entrare in combattimento a causa della mancanza di spazio.\nQuindi, la massa dei legionari si ritrov\u00f2 serrata da ogni parte, compressa in uno spazio sempre pi\u00f9 ristretto, con solo le linee esterne in combattimento su tutti i lati; i Romani vennero progressivamente annientati dalla fanteria africana sui fianchi, dalla cavalleria alle spalle, dagli ibero-galli di fronte, nel corso di lunghe ore di sanguinosi combattimenti corpo a corpo. I legionari, schiacciati l'uno contro l'altro, costretti a ripiegare lentamente, confusi, disorientati dall'inattesa svolta, stanchi, furono lentamente distrutti; con la morte dei centurioni e la perdita delle insegne, le legioni si disgregarono e si dissolsero; gran parte si ammassarono e caddero verso il centro, piccoli gruppi vennero annientati mentre fuggivano in varie direzioni. Polibio \u00e8 chiaro nella descrizione del meccanismo della distruzione delle legioni accerchiate: \u00abin quanto i loro ranghi esterni erano continuamente distrutti, ed i superstiti erano costretti a ritirarsi e si stringevano insieme, sono stati infine tutti uccisi, dove si trovavano\u00bb. I cartaginesi continuarono il massacro dei Romani per circa sei ore e, secondo la narrazione di Tito Livio, l'impegno fisico dell'annientamento con armi bianche di migliaia di Romani fu estenuante anche per i guerrieri africani che Annibale rinforz\u00f2 con la cavalleria pesante ibero-galla.\nIl console Emilio Paolo, anche se all'inizio del combattimento era stato gravemente ferito da una fionda, decise di rimanere sul campo e di combattere fino alla fine; in alcuni punti riaccese la battaglia, sotto la protezione dei cavalieri romani. Infine mise da parte i cavalli, perch\u00e9 gli mancavano anche le forze per riuscire a rimanere in sella. Livio narra che allorch\u00e9 Annibale apprese che il console aveva ordinato ai cavalieri di smontare a piedi, avrebbe detto: \u00abQuanto preferirei che me li consegnasse gi\u00e0 legati!\u00bb. Il console aristocratico alla fine cadde valorosamente sul campo, bersagliato dai nemici in avanzata, senza essere stato riconosciuto. La carneficina dur\u00f2 sei ore.\nCowley afferma che circa 600 legionari furono massacrati ogni minuto fino a quando l'oscurit\u00e0 pose fine alla carneficina.\nFuga dei soldati romani.\nDopo la morte di Emilio Paolo i superstiti fuggirono in modo disordinato: settemila uomini ripiegarono nell'accampamento pi\u00f9 piccolo, diecimila in quello pi\u00f9 grande, e circa duemila nello stesso villaggio di Canne; questi furono subito accerchiati da Cartalone e dai suoi cavalieri, poich\u00e9 nessuna fortificazione proteggeva il villaggio. Nei due accampamenti i soldati romani erano quasi disarmati e privi di comandanti; quelli dell'accampamento maggiore chiesero agli altri di unirsi a loro, mentre la stanchezza ancora ritardava l'arrivo dei nemici, esausti dalla battaglia e impegnati nei festeggiamenti per la vittoria, si sarebbero diretti tutti insieme a Canusio. Alcuni respinsero la proposta bruscamente, chiedendo perch\u00e9 dovessero essere loro a esporsi tanto al pericolo andando all'accampamento maggiore e non potessero invece essere gli altri ad andare da loro. Ad altri non tanto spiaceva la proposta quanto mancava il coraggio di muoversi.\nTito Livio a questo punto narra l'episodio del tribuno militare Publio Sempronio Tuditano, il quale avrebbe detto loro:\u00ab\"Preferite dunque essere catturati da un cupidissimo e spietato nemico, che sia stimato il prezzo delle vostre teste, e se ne chieda il prezzo da chi domander\u00e0 se siate cittadini romani o alleati latini, cos\u00ec che la vostra vergogna e la vostra miseria procacci onore agli altri? Non lo vorrete, se pure siete i concittadini del console Lucio Emilio che prefer\u00ec morire valorosamente anzich\u00e9 vivere ignominiosamente, e dei tanti valorosissimi che sono ammucchiati intorno a lui. Ma, prima che la luce ci colga qui e pi\u00f9 dense turme nemiche ci chiudano la via, erompiamo, aprendoci la via tra questi drappelli disordinati che schiamazzano sulle porte! Col ferro e con l'audacia ci si fa strada anche tra dense schiere nemiche. Stretti a cuneo, passeremo attraverso questa gente rilassata e scomposta come se nulla ci si opponesse. Venite dunque tutti con me, se volete salvare voi stessi e la Repubblica!\"\u00bb.Detto ci\u00f2, il tribuno militare riusc\u00ec a convincere una parte dei legionari e con loro effettu\u00f2 una sortita; nonostante fossero bersagliati dalle frecce dei Numidi, in seicento riuscirono a riparare nell'accampamento maggiore. Dopo che si aggiunse a loro una grande schiera di soldati, giunsero a mezzanotte a Canusio. Tutti questi particolari, non presenti in Polibio, sono stati considerati da De Sanctis in parte immaginari.\nLa fine della battaglia.\nLa sera, avendo raggiunto la vittoria completa, i Cartaginesi sospesero l'inseguimento dei nemici, tornarono nell'accampamento e, trascorse alcune ore di festa, si misero a dormire. Durante la notte, a causa dei feriti che giacevano ancora sulla piana, riecheggiarono lamenti e grida. La mattina successiva inizi\u00f2 la depredazione, da parte dei Cartaginesi, dei corpi dei Romani caduti in battaglia. Poich\u00e9 l'odio mortale e inestinguibile che i Cartaginesi provavano per i loro nemici non era stato placato dal massacro di 40.000 di loro, essi picchiarono e pugnalarono i feriti ancora in vita ovunque li trovarono, come una sorta di passatempo mattiniero dopo le dure fatiche dei giorni precedenti. Questo massacro, tuttavia, potrebbe difficilmente essere considerato una crudelt\u00e0 verso le povere vittime, perch\u00e9 molti di loro scoprirono il proprio petto agli assalitori, e invocarono il colpo mortale che avrebbe posto fine alle loro sofferenze. Durante l'esplorazione del campo, un soldato cartaginese fu trovato ancora vivo, ma imprigionato dal cadavere del suo nemico Romano disteso su di lui. Il volto del cartaginese e le sue orecchie erano orrendamente lacerate. Il romano, cadendo su di lui quando entrambi erano gravemente feriti, aveva continuato a battersi con i denti, poich\u00e9 non riusciva pi\u00f9 a usare la sua arma, e mor\u00ec alla fine, bloccando il suo nemico esausto con il proprio corpo esanime.\nPerdite.\nRomani e alleati.\nPolibio scrisse che della fanteria romana e degli alleati, 70.000 furono uccisi, 10.000 catturati, e \"forse\" solo 3.000 sopravvissero. Egli riferisce anche che dei 6.000 cavalieri romani e alleati, solo 370 riuscirono a mettersi in salvo.\nTito Livio scrisse: \u00ab45.000 fanti, si dice, e 2.700 cavalieri, met\u00e0 romani e met\u00e0 alleati, caddero uccisi: tra essi i due questori dei consoli: Lucio Atilio e Lucio Furio Bib\u00e0culo, e ventinove tribuni dei soldati, alcuni consolari e gi\u00e0 stati pretori o edili (tra essi Cneo Servilio e Marco Minucio, che era stato maestro della cavalleria l'anno precedente e console alcuni anni addietro); e inoltre ottanta/novanta senatori o eleggibili senatori per le cariche gi\u00e0 esercitate, i quali si erano arruolati come volontari. 3.000 fanti e 1.500 cavalieri si narra che furon fatti prigionieri. [Altre uccisioni e migliaia di prigionieri verranno fatti tra i milites delle due legioni lasciate a difesa e come riserva negli accampamenti]\u00bb Anche se Livio non cita la sua fonte con il nome, \u00e8 stato probabilmente Quinto Fabio Pittore, uno storico romano che ha combattuto nella Seconda guerra punica che scrisse riguardo ad essa. \u00c8 Pittore colui che Livio nomina quando riferisce le perdite nella battaglia del Trebbia. In seguito tutti gli storici romani (e greco-romani) seguirono in gran parte le cifre di Livio.\nAppiano di Alessandria disse che 50.000 furono uccisi e \"moltissimi\" furono presi prigionieri. Plutarco era d'accordo, \u00ab50.000 Romani caddero in quella battaglia [...] 4.000 sono stati presi vivi\u00bb. Quintiliano scrisse: \u00ab60.000 uomini sono stati uccisi da Annibale a Canne\u00bb. Eutropio: \u00ab20 funzionari consolari e di rango pretorio, 30 senatori e 300 altri di discendenza nobile sono stati presi o uccisi cos\u00ec come 40.000 fanti e 3.500 cavalieri.\u00bb\nLa maggior parte degli storici moderni, pur considerando le cifre di Polibio errate, sono disposti ad accettare le cifre di Livio. Alcuni storici pi\u00f9 recenti sono giunti a cifre molto pi\u00f9 basse. Cantalupi propose che le perdite romane siano state fra le 10.500 e le 16.000 unit\u00e0. Anche Samuels considera le cifre di Livio come troppo elevate per il fatto che la cavalleria sarebbe stata insufficiente per prevenire la fuga della fanteria romana. Egli dubita anche che Annibale Barca volesse un alto numero di morti poich\u00e9 gran parte dell'esercito era composto da italici che egli sperava di avere come alleati in futuro.\nLa sorte dei consoli.\nVerso la fine della battaglia, un ufficiale romano di nome Lentulo, mentre stava fuggendo a cavallo, vide un altro ufficiale seduto sulla pietra, debole e sanguinante. Quando scopr\u00ec che era Emilio Paolo gli offr\u00ec il proprio cavallo, ma Emilio, vedendo che era troppo tardi per salvare la propria vita, declin\u00f2 l'offerta ed esort\u00f2 Lentulo a fuggire al pi\u00f9 presto dicendo: \u00ab\"Vai avanti, quindi, tu stesso, il pi\u00f9 veloce che puoi, sfrutta al meglio la tua strada verso Roma. Chiama le autorit\u00e0 locali qui, da me, che tutto \u00e8 perduto, e devono fare ci\u00f2 che essi possono per la difesa della citt\u00e0. Vai pi\u00f9 veloce che puoi, o Annibale sar\u00e0 alle porte prima di te.\"\u00bb Emilio mand\u00f2 un messaggio anche a Fabio, declinando le proprie responsabilit\u00e0 nella battaglia e dichiarando che aveva fatto ci\u00f2 che era in suo potere per continuarne la strategia. Lentulo, avendo ricevuto questo messaggio, e vedendo che i Cartaginesi gli erano vicini, se ne and\u00f2, abbandonando Emilio Paolo al suo destino. I Cartaginesi, accortosi dell'uomo ferito, infilzarono le lance uno alla volta nel suo corpo, finch\u00e9 non smise di muoversi. Il giorno dopo la battaglia Annibale si compiacque di onorare il nemico ordinando il funerale del console Emilio Paolo. Il suo corpo fu posto su un rogo altissimo e fu elogiato da Annibale, che gettata sul cadavere una clamide tessuta d'oro e un drappo fiammeggiante di cupa porpora, gli diede cos\u00ec l'estremo addio: \u00abVa, o gloria d'Italia, ove dimorano spiriti eccelsi d'insigne valore! La morte ti diede gi\u00e0 lode immortale mentre la Fortuna agita ancora i miei eventi e mi nasconde l'avvenire\u00bb.\nVarrone invece si rifugi\u00f2 a Venosa con un drappello di circa cinquanta cavalieri e decise che avrebbe cercato di radunare l\u00ec i resti dell'esercito.\nPunici e alleati.\nTito Livio riferisce che Annibale perse 6.000 o circa 8.000 uomini. Polibio riporta 5.700 morti: 4.000 galli, 1.500 spagnoli e africani, e 200 cavalieri.\nAnnibale comand\u00f2 che allo splendore dell'aurora del giorno seguente si desse sepoltura ai compagni morti con roghi funebri.\nConseguenze.\nPer un breve periodo di tempo, i Romani furono nel caos completo. I loro migliori eserciti nella penisola erano stati distrutti, i pochi restanti erano fortemente demoralizzati, e l'unico console restante (Varrone) era completamente screditato. Fu una catastrofe terribile per i Romani. Come si racconta, Roma dichiar\u00f2 una giornata di lutto nazionale, in quanto non c'era nessuno a Roma che non avesse una qualche relazione con una persona che vi era morta o che non ne fosse almeno conoscente. Le principali misure adottate dal Senato furono di cessare tutte le processioni pubbliche, vietare alle donne di uscire di casa e punire i venditori ambulanti, tutte queste decisioni per fermare il panico. Divennero cos\u00ec disperati che, guidati dal ceto politico senatorio in cui era ritornato a dominare Quinto Fabio Massimo Verrucoso, ricorsero al sacrificio umano, due volte seppellendo persone vive al Foro di Roma e abbandonando un bambino di grandi dimensioni nel Mare Adriatico. Tito Livio riporta che il sacrificio fu decretato dai \u2018'decemviri sacrorum'\u2019 dopo una loro consultazione dei Libri Sibillini (libri \"fatales\"). In base al responso di procedere con \"sacrificia aliquot extraordinaria\" (alcuni sacrifici straordinari), furono seppelliti vivi nel Foro Boario un uomo e una donna celti e due greci. Prima di tali cruenti riti, Plutarco ricorda come nel 228 a.C., si fosse gi\u00e0 proceduto ad analoghi sacrifici umani prima della guerra contro gli Insubri (forse uno degli ultimi casi registrati di sacrifici umani che i Romani avrebbero eseguito, a meno che le esecuzioni pubbliche dei nemici sconfitti dedicate a Marte vengano contate).\nLucio Cecilio Metello, un tribuno militare, \u00e8 noto per aver molto disperato per la causa romana in seguito alla battaglia, tanto da ritenere che tutto fosse perduto e perci\u00f2 invit\u00f2 gli altri tribuni a fuggire via mare all'estero e prestare servizio per qualche principe straniero. In seguito per questa sua proposta fu costretto a pronunciare un giuramento indissolubile di fedelt\u00e0 a Roma.\nInoltre, i sopravvissuti romani di Canne furono successivamente riuniti in due legioni e assegnati alla Sicilia per il resto della guerra, come punizione per il loro umiliante abbandono del campo di battaglia. Oltre alla perdita fisica del suo esercito, Roma avrebbe sofferto una sconfitta simbolica di prestigio. Un anello d'oro era un segno di appartenenza alle classi patrizie della societ\u00e0 romana. Annibale con il suo esercito aveva raccolto pi\u00f9 di 200 anelli d'oro dai cadaveri sul campo di battaglia, e questa collezione \u00e8 stata ritenuta essere pari a \"tre moggia e mezzo\", vale a dire pi\u00f9 di 27 litri. Invi\u00f2, nelle mani del suo fratello Magone Barca, tutti gli anelli a Cartagine come prova della sua vittoria. La collezione fu versata sul vestibolo della curia cartaginese.\nAnnibale, dopo aver ottenuto l'ennesima vittoria (dopo le battaglie della Trebbia e del Lago Trasimeno), aveva sconfitto l'equivalente di otto eserciti consolari (sedici legioni oltre a un numero uguale di alleati). Nel giro delle tre stagioni della campagna militare (20 mesi), Roma aveva perso un quinto (150.000) di tutta la popolazione di cittadini che aveva oltre i diciassette anni di et\u00e0. Inoltre, l'effetto morale di questa vittoria fu tale che la maggior parte dell'Italia meridionale si vide indotta ad aderire alla causa di Annibale. Dopo la battaglia di Canne, le province meridionali greche di Arpi, Salapia, Herdonia, Uzentum, comprese le citt\u00e0 di Capua e Taranto (due delle pi\u00f9 grandi citt\u00e0-stato in Italia) revocarono tutte la loro fedelt\u00e0 a Roma e promisero la loro lealt\u00e0 ad Annibale. Come nota Polibio, \u00abQuanto pi\u00f9 grave \u00e8 stata la sconfitta di Canne, rispetto a quelle che l'hanno preceduta, lo si vede dal comportamento degli alleati di Roma; prima di quel fatidico giorno, la loro lealt\u00e0 rimase irremovibile, ora ha cominciato a vacillare per la semplice ragione che disperano del potere romano.\u00bb Nello stesso anno, le citt\u00e0 greche in Sicilia sono state indotte alla rivolta contro il controllo politico romano. Il re macedone Filippo V, aveva promesso il suo appoggio ad Annibale e venne pertanto avviata la prima guerra macedonica contro Roma. Il neo re Geronimo di Siracusa, sovrano dell'unica localit\u00e0 della Sicilia che era indipendente, concord\u00f2 un'alleanza con Annibale.\nDopo la battaglia, Maarbale, comandante della cavalleria numida, esort\u00f2 Annibale a cogliere l'opportunit\u00e0 e marciare immediatamente su Roma dicendo: \u00ab\"Anzi, perch\u00e9 tu ben sappia quanto si sia ottenuto con questa giornata, [io ti dico che] fra cinque giorni banchetterai vincitore sul Campidoglio. Seguimi, io ti precedo con la cavalleria, affinch\u00e9 ti sappiano giunto prima di apprendere che ti sei messo in marcia\u00bb\". Si dice che il rifiuto di quest'ultimo abbia provocato un'esclamazione di Maarbale: \u00ab\"Gli dei evidentemente non hanno concesso alla stessa persona tutte le doti: tu sai vincere, Annibale, ma non sai approfittare della vittoria\"\u00bb. Ma Annibale aveva buone ragioni per giudicare la situazione strategica dopo la battaglia in modo diverso da come fece Maarbale. Come sottolinea lo storico Hans Delbr\u00fcck, a causa dell'elevato numero di morti e feriti tra i suoi ranghi, l'esercito punico non era in condizione di eseguire un attacco diretto su Roma. Una marcia verso la citt\u00e0 sul Tevere sarebbe stata una dimostrazione inutile che avrebbe annullato l'effetto psicologico di Canne sugli alleati di Roma. Anche se il suo esercito fosse stato in piena forza, un assedio di successo di Roma avrebbe richiesto ad Annibale di sottomettere una parte considerevole dell'entroterra al fine di garantire il proprio approvvigionamento ed impedire quello del nemico. Anche dopo le perdite enormi subite a Canne, e la defezione di un certo numero di suoi alleati, Roma aveva ancora manodopera abbondante per evitare questo e per mantenere allo stesso tempo forze considerevoli in Iberia, in Sicilia, in Sardegna e altrove, nonostante la presenza di Annibale in Italia. Come dice Sean McKnight, dell'accademia militare di Sandhurst:\u00abI Romani probabilmente avevano a disposizione ancora molti uomini disposti ad arruolarsi, la citt\u00e0 avrebbe radunato nuove truppe e si sarebbe difesa strenuamente, impegnare il suo esercito in un'impresa cos\u00ec rischiosa avrebbe potuto vanificare le vittorie della campagna militare. Ma forse considerando che Annibale alla fine perse la guerra, era un rischio che avrebbe dovuto correre.\u00bb Il comportamento di Annibale dopo le vittorie sul Trasimeno (217 a.C.) e a Canne (216 a.C.), e il fatto che abbia attaccato per la prima volta la stessa Roma solo cinque anni pi\u00f9 tardi (nel 211 a.C.), suggerisce che il suo obiettivo strategico non era la distruzione del suo nemico, ma scoraggiare i Romani con una serie di stragi sui campi di battaglia e ridurli ad un accordo di pace moderata privandoli dei loro alleati.\nSubito dopo Canne, Annibale invi\u00f2 Cartalone a Roma per negoziare un trattato di pace con il Senato in termini moderati. Eppure, nonostante le molteplici catastrofi che Roma aveva sofferto, il Senato romano rifiut\u00f2 di trattare. Anzi, raddoppi\u00f2 nuovamente gli sforzi dei Romani, dichiarando piena mobilitazione della popolazione maschile romana e cre\u00f2 nuove legioni arruolando contadini senza terra e persino gli schiavi. Queste misure erano tanto severe che la parola \u201cpace\u201d fu proibita, il lutto era limitato a soli 30 giorni e l'esternazione del proprio dolore in pubblico fu vietata anche alle donne. I Romani, dopo aver vissuto questa sconfitta catastrofica e perso altre battaglie, avevano a questo punto imparato la lezione. Per il resto della guerra in Italia, non avrebbero pi\u00f9 accumulato grandi forze sotto un unico comando contro Annibale, come era stato durante la battaglia di Canne, invece avrebbero utilizzato molteplici eserciti indipendenti, ancora superando le forze puniche nel numero di eserciti e di soldati. Questa guerra ebbe ancora battaglie occasionali, ma fu incentrata maggiormente attorno al prendere capisaldi e ad un combattimento costante, secondo la strategia di Quinto Fabio Massimo. Ci\u00f2 infine costrinse Annibale con la sua carenza di personale a ritirarsi a Crotone, da dove venne richiamato in Africa per la battaglia di Zama, ponendo fine alla guerra con una completa vittoria romana.\nSignificato storico.\nRuolo nella storia militare.\nLa battaglia di Canne \u00e8 rimasta famosa per la tattica seguita da Annibale e per il ruolo che rivest\u00ec nella storia di Roma. Si tratt\u00f2 forse del pi\u00f9 sanguinoso scontro campale in assoluto in un solo giorno combattuto in occidente. In questa occasione, non solo Annibale inflisse una sconfitta alla Repubblica romana in una maniera che non si sarebbe ripetuta per oltre un secolo, fino alla meno nota battaglia di Arausio, ma ebbe anche luogo una battaglia destinata ad acquisire una notoriet\u00e0 significativa nel campo dell'intera storia militare. Come storico militare, Theodore Ayrault Dodge ha scritto:\nCome scrisse Will Durant: \u00ab\u00c8 stato un supremo esempio di abilit\u00e0 militare, mai superato nella storia [...] e fiss\u00f2 le linee delle tattiche militari per 2.000 anni.\u00bb Si tratta, fra l'altro, del \nprimo utilizzo attestato di manovra a tenaglia nel mondo occidentale.\nIl \"modello di Canne\".\nConsiderata l'esempio per eccellenza di scaltrezza e di abilit\u00e0 di manovra, \u00e8 ancora oggi la battaglia pi\u00f9 studiata da militari e da esperti di tattica e strategia. Oltre a essere una delle pi\u00f9 grandi sconfitte mai inflitte all'esercito romano, la battaglia di Canne rappresenta l'archetipo della battaglia di annientamento. Lo scontro assunse un ruolo \"mitico\" anche nella scienza strategica degli eserciti moderni; in particolare, lo stato maggiore tedesco-prussiano consider\u00f2 lo schema strategico della battaglia di Canne come un punto di arrivo ideale da ricercare costantemente in guerra. Come Dwight D. Eisenhower, comandante supremo delle forze di spedizione alleate nella seconda guerra mondiale, scrisse una volta: \u00abOgni comandante di terra cerca la battaglia di annientamento; nella misura in cui le condizioni lo permettano, cerca di duplicare nella guerra moderna l'esempio classico di Canne\u00bb.\nLa totalit\u00e0 della vittoria di Annibale ha reso il nome \"Canne\" sinonimo di successo militare, e oggi \u00e8 studiata nei dettagli in numerose accademie militari di tutto il mondo. L'idea che un intero esercito possa essere circondato e annientato in un colpo solo ha affascinato i successivi strateghi occidentali per secoli e secoli (tra cui Federico il Grande e Helmuth von Moltke) che hanno tentato di ricreare la loro propria \"Canne\". Lo studio seminale attuato da Hans Delbr\u00fcck riguardo alla battaglia ebbe una profonda influenza sui successivi teorici militari tedeschi, in particolare il capo di stato maggiore nell'esercito imperiale Alfred von Schlieffen (il cui \"omonimo piano\" di invasione della Francia, \u00e8 stato ispirato dalla tattica di Annibale). Attraverso i suoi scritti, Schlieffen insegn\u00f2 che il \"modello Canne\" avrebbe continuato a essere applicabile in manovre di guerra per tutto il ventesimo secolo:\nSchlieffen in seguito svilupp\u00f2 la propria dottrina operativa in una serie di articoli, molti dei quali successivamente sono stati tradotti e pubblicati in un lavoro intitolato \"Cannae\".\nLe fonti storiche antiche.\nCi sono tre resoconti principali della battaglia, nessuno di loro contemporaneo ad essa. Il pi\u00f9 vicino \u00e8 quello di Polibio, scritto 50 anni dopo la battaglia. Tito Livio ha scritto il proprio al tempo di Augusto, e Appiano di Alessandria ancora pi\u00f9 tardi. Il resoconto di Appiano descrive eventi che non hanno alcuna relazione con quelli di Tito Livio e di Polibio. Polibio ritrae la battaglia come il nadir finale di fortuna romana, fungendo da espediente letterario in modo tale che la successiva ripresa romana fosse pi\u00f9 drammatica. Ad esempio, alcuni sostengono che i suoi dati sulle vittime siano esagerati, \"pi\u00f9 simbolici che reali\". Gli studiosi tendono a sottovalutare il resoconto di Appiano. Il giudizio di Philip Sabin \"una farragine senza valore\", \u00e8 tipico.\nControversie.\nIl Comandante dei Romani.\nNei suoi scritti Tito Livio ritrae il Senato Romano nel ruolo di protagonista della resistenza vittoriosa della Repubblica e assegna la responsabilit\u00e0 della disfatta al console Varrone, uomo di origini popolari. Attribuire gran parte delle colpe agli errori di Varrone serve inoltre allo storico latino a mascherare le carenze dei soldati romani, dei quali idealizza ed esalta il patriottismo e il valore nei suoi scritti. Anche Polibio fece lo stesso, cercando di discolpare il pi\u00f9 possibile il nonno del proprio mecenate, Emilio Paolo.\nSecondo Gregory Daly le origini popolari di Varrone potrebbero essere state esagerate dalle fonti ed egli sarebbe stato trasformato in capro espiatorio dall'aristocrazia. Infatti a Varrone mancavano i discendenti potenti che aveva Emilio Paolo; discendenti che erano disposti e in grado di proteggere la sua reputazione. Lo storico Martin Samuels ha messo in dubbio anche il fatto che fosse in realt\u00e0 proprio Varrone al comando il giorno della battaglia, dal momento che Lucio Emilio Paolo si posizion\u00f2 sul lato destro. Gregory Daly osserva che, nell'esercito romano, sulla destra era sempre schierato il comandante in capo. Egli sottolinea inoltre che, stando al racconto di Polibio, Annibale nella sua esortazione prima della battaglia di Zama aveva ricordato ai suoi soldati che essi avevano combattuto contro Lucio Emilio Paolo a Canne; l'autore conclude che \u00e8 impossibile essere sicuri di chi fosse al comando il giorno dello scontro, ma egli ritiene la cosa di limitata importanza dato che entrambi i consoli condividevano il desiderio di affrontare il nemico in una grande battaglia. Inoltre la calda accoglienza che Varrone ricevette dopo la battaglia dal Senato era in netto contrasto con la critica feroce riservata, secondo gli autori storici, agli altri comandanti. Samuels dubita che Varrone sarebbe stato accolto con calore se fosse stato egli al comando e il solo responsabile della sconfitta. Infine, lo storico Mark Healy afferma che si potrebbe determinare, sulla base di un calcolo alternativo dei giorni della rotazione del comando dei consoli, che nel giorno della battaglia Emilio Paolo e non Varrone abbia detenuto il comando sull'esercito romano.\nIl luogo della battaglia.\nSulla determinazione del luogo esatto in cui si \u00e8 combattuta la battaglia permane una controversia non del tutto risolta. \u00c8 comunque fuori discussione che la battaglia si sia svolta nel territorio dell'antica Apulia.\nCultura di massa.\nIn dialetto genovese \u00e8 comune l'uso di un'espressione traducibile con \"essere nelle canne\", con il significato di \"essere in difficolt\u00e0\": \u00e8 un ricordo di questa battaglia sotto il punto di vista dei Romani, che qui ebbero una poderosa sconfitta, con conseguenze sulla guerra stessa."}
{"id": "92680", "revid": "110157", "url": "https://it.wikipedia.org/wiki?curid=92680", "title": "Santa Maria Val M\u00fcstair", "text": "Santa Maria Val M\u00fcstair (, toponimo romancio; in romancio anche \"Soncha Maria\", ) \u00e8 una frazione di 346 abitanti del comune svizzero di Val M\u00fcstair, nella regione Engiadina Bassa/Val M\u00fcstair (Canton Grigioni).\nGeografia fisica.\nSanta Maria Val M\u00fcstair \u00e8 situato in Val Monastero, sul lato destro del rio Ram, geograficamente appartenente al bacino idrologico del fiume Adige; dista 73\u00a0km da Merano e 125\u00a0km da Coira. Il punto pi\u00f9 elevato del comune \u00e8 la cima del Piz Umbrail (3\u00a0033\u00a0m\u00a0s.l.m.), che segna il confine con M\u00fcstair e Valdidentro. Il Giogo di Santa Maria (\"Umbrailpass\") (2\u00a0501\u00a0m\u00a0s.l.m.) \u00e8 situato sul confine con Valdidentro e Bormio.\nStoria.\nGi\u00e0 comune autonomo istituito nel 1854 e che si estendeva per 41,70\u00a0km\u00b2, comprendeva anche la frazione di Sielva e gli insediamenti di B\u00fcglios, Craistas e P\u00fctschai; il 1\u00ba gennaio 2009 \u00e8 stato accorpato agli altri comuni soppressi di Fuldera, L\u00fc, M\u00fcstair, Tschierv e Valchava per formare il nuovo comune di Val M\u00fcstair, del quale Santa Maria Val M\u00fcstair \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nLa popolazione di Santa Maria Val M\u00fcstair professa la religione riformata.\nEconomia.\nSanta Maria Val M\u00fcstair \u00e8 una localit\u00e0 di villeggiatura estiva (escursionismo nel Parco nazionale svizzero) e invernale (stazione sciistica del passo dello Stelvio).\nInfrastrutture e trasporti.\nLe stazioni ferroviarie pi\u00f9 vicine sono quelle di Malles Venosta (15\u00a0km), sulla ferrovia della Val Venosta, e di Zernez (35\u00a0km) della Ferrovia Retica, sulla linea Pontresina-Scuol."}
{"id": "92681", "revid": "1222", "url": "https://it.wikipedia.org/wiki?curid=92681", "title": "Prosper Alpinus", "text": ""}
{"id": "92682", "revid": "1222", "url": "https://it.wikipedia.org/wiki?curid=92682", "title": "Prospero Alpino", "text": ""}
{"id": "92683", "revid": "1222", "url": "https://it.wikipedia.org/wiki?curid=92683", "title": "Prosper Alpin", "text": ""}
{"id": "92684", "revid": "1305772", "url": "https://it.wikipedia.org/wiki?curid=92684", "title": "Mendel", "text": ""}
{"id": "92686", "revid": "110157", "url": "https://it.wikipedia.org/wiki?curid=92686", "title": "Ramosch", "text": "Ramosch (, toponimo romancio; in tedesco \"Rem\u00fcs\") \u00e8 una frazione di 485 abitanti del comune svizzero di Valsot, nella regione Engiadina Bassa/Val M\u00fcstair (Canton Grigioni), del quale \u00e8 capoluogo.\nGeografia fisica.\nRamosch \u00e8 situato in Bassa Engadina, sul lato sinistro del fiume Inn; dista 56\u00a0km da Davos, 69\u00a0km da Sankt Moritz, 112\u00a0km da Coira e 192\u00a0km da Lugano. Il punto pi\u00f9 elevato del territorio \u00e8 la cima del Fluchthorn (3\u00a0399\u00a0m\u00a0s.l.m.), sul confine con Galt\u00fcr.\nStoria.\nDurante il Medioevo Ramosch fu il principale centro dell'Engadina: la sua chiesa, fondata nel VI secolo, fu la prima della regione e vi oper\u00f2 san Florin, la cui tomba fu meta di pellegrinaggio dalla sua morte, nel VII secolo, fino all'avvento della Riforma protestante, nel XVI secolo. Sono attestati numerosi signori di Ramosch, spesso in dipendenza o in conflitto con i vescovi di Coira, la cui sede era la fortezza di Tschan\u00fcff.\nGi\u00e0 comune autonomo istituito nel 1851 e che si estendeva per 48,02\u00a0km\u00b2, comprendeva anche la frazione di Vn\u00e0 e gli insediamenti di Raschvella e Seraplana; il 1\u00ba gennaio 2013 \u00e8 stato accorpato all'altro comune soppresso di Tschlin per formare il nuovo comune di Valsot, del quale Ramosch \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa stazione ferroviaria pi\u00f9 vicina \u00e8 quella di Scuol-Tarasp della Ferrovia Retica, sulla linea Pontresina-Scuol, distante 9,5\u00a0km."}
{"id": "92687", "revid": "1784938", "url": "https://it.wikipedia.org/wiki?curid=92687", "title": "Bhagavadg\u012bt\u0101", "text": "La Bhagavadg\u012bt\u0101 (sanscrito, sf.pl.; devan\u0101gar\u012b: \u092d\u0917\u0935\u0926\u094d\u0917\u0940\u0924\u093e, \"Canto del Divino\" o \"Canto dell'Adorabile\" o, meno comunemente, \"\u015ar\u012bmadbhagavadg\u012bt\u0101\"; devan\u0101gar\u012b: \u0936\u094d\u0930\u0940\u092e\u0926\u094d\u092d\u0917\u0935\u0926\u094d\u0917\u0940\u0924\u093e, il \"Meraviglioso canto del Divino\") \u00e8 quella parte dall'importante contenuto religioso, di circa 700 versi (\"\u015bloka\", quartine di ottonari) divisi in 18 canti (\"adhy\u0101ya\", \"letture\"), nella versione detta \"vulgata\", collocata nel VI \"parvan\" del grande poema epico \"Mah\u0101bh\u0101rata\".\nLa \"Bhagavadg\u012bt\u0101\" ha valore di testo sacro, ed \u00e8 divenuto nella storia tra i testi pi\u00f9 prestigiosi, diffusi e amati tra i fedeli dell'Induismo; talvolta \u00e8 considerata dagli studiosi una delle Upani\u1e63ad posteriori.\nIn tale contesto la \"Bhagavadg\u012bt\u0101\" \u00e8 il testo sacro per eccellenza delle scuole vi\u1e63\u1e47uite e k\u1e5b\u1e63\u1e47aite, eredi dell'antico culto devozionale del Bhagavat, ma \u00e8 venerato come testo rivelato anche dagli \u015bivaiti e dai seguaci dei culti \u015b\u0101kta.\nL'unicit\u00e0 di questo testo, rispetto ad altri coevi, consiste anche nel fatto che qui non viene data un'astratta descrizione del Bhagavat, qui inteso come il dio K\u1e5b\u1e63\u1e47a, la Persona Suprema che si rivela, ma questa figura divina \u00e8 un personaggio protagonista che parla in prima persona, offrendo all'uditore la sua \"dar\u015bana\" (dottrina) completa.\nDatazione e testi.\nEliot Deutsch e Lee Siegel datano l'inserimento della \"Bhagavadg\u012bt\u0101\" nel \"Mah\u0101bh\u0101rata\", probabilmente, al III secolo a.C.. Altri autori giungono fino al I sec. d.C.\nIl primo testo completo di commentario, la \"Bhagavadg\u012bt\u0101bh\u0101\u1e63ya\", \u00e8 opera di \u015aa\u1e45kara (788-821) anche se, evidenzia Mario Piantelli, vi sono certamente delle redazioni anteriori pi\u00f9 estese di cui restano tuttavia solo tracce emergenti in quella versione detta \"ka\u015bm\u012bra\" commentata da R\u0101maka\u1e47\u1e6dha (VII-VIII secolo) e, successivamente da Abhinavagupta (X-XI secolo). Comunque sia il poema presenta diversi rimaneggiamenti operati nel corso del tempo.\nEsistono dunque due recensioni della \"Bhagavadg\u012bt\u0101\" giunte a noi: la prima, la pi\u00f9 diffusa in tutta l'India, \u00e8 detta \"vulgata\" e si compone di complessivi settecento versi, ed \u00e8 quella gi\u00e0 commentata da \u015aa\u1e45kara nell'VIII secolo d.C.; la seconda, detta \"ka\u015bm\u012bra\", \u00e8 leggermente pi\u00f9 lunga, comprendendo complessive trecento varianti minori, ed \u00e8 quella commentata da R\u0101maka\u1e47\u1e6dha (VII-VIII secolo) e, successivamente da Abhinavagupta (X-XI secolo). Le differenze tra le due recensioni non manifestano, tuttavia, diversit\u00e0 dottrinali.\nAntonio Rigopoulos osserva come si possa ipotizzare che gi\u00e0 a partire dall'XI secolo la versione detta \"vulgata\" si sia affermata come \"canonica\".\nDal punto di vista filologico sono state individuate tre stratificazioni temporali all'interno di questa opera: la prima, di contenuto \"epico\", \u00e8 la pi\u00f9 antica; la seconda che riporta insegnamenti propri delle dottrine del S\u0101\u1e43khya-Yoga (canti 2-5); la terza \u00e8 la stratificazione \"teista\" legata al culto di K\u1e5b\u1e63\u1e47a (canti 7-11), la quale trova, nel canto 12, un vero e proprio inno alla \"bhakti\".\nNella sua redazione finale, secondo Mircea Eliade, la \"Bhagavadg\u012bt\u0101\" riassume quattro dottrine:\nContenuti e dottrine.\nL'episodio narrato nel testo si colloca nel momento in cui il virtuoso guerriero Arjuna - uno dei fratelli P\u0101\u1e47\u1e0dava, figlio del dio Indra, prototipo dell'eroe - sta per dare inizio alla battaglia di Kuruk\u1e63etra, che durer\u00e0 18 giorni, durante la quale si trover\u00e0 a dover combattere e quindi uccidere i membri della sua stessa famiglia, parenti, mentori e amici, facenti tuttavia parte della fazione dei malvagi Kaurava, usurpatori del trono di Hastin\u0101pura, i quali simboleggiano anche metaforicamente le difficolt\u00e0 morali e fisiche di ogni essere e yogi.\nDi fronte a questa prospettiva drammatica, Arjuna si lascia prendere dallo sconforto, rifiutandosi di combattere. A questo punto il suo auriga K\u1e5b\u1e63\u1e47a, principe del clan degli \"Y\u0101dava\" ma in realt\u00e0 \"avat\u0101ra\" di Vi\u1e63\u1e47u qui inteso come divinit\u00e0 suprema, si avvia ad impartirgli degli insegnamenti, dal profondo contenuto religioso, per dissiparne i dubbi e lo sconforto imponendogli di rispettare i suoi doveri di \"k\u1e63atriya\", quindi di combattere e uccidere, senza farsi coinvolgere da quelle stesse azioni (\"karman\"), senza costituire un incitamento alla guerra ma intendendo ci\u00f2 come un dovere dovuto dalle contingenze \nContro alcune correnti e interpretazioni mondane e letterali del testo sacro, Sri Aurobindo spiega: \nPrima Krishna richiama Arjuna affermando che non bisogna affliggersi per la morte, specie quando \u00e8 dovuta al \"karma\" e al \"dharma\", ribadendo la teoria della reincarnazione in un nuovo corpo, oppure l'anima raggiunge la \"mok\u1e63a\", cio\u00e8 l'uscita dal ciclo e l'approdo alla condizione divina, divenendo tutt'una con Krishna o comunque vivendo nel luogo dove risiede la divinit\u00e0 e ottenendo le caratteristiche dei \"Deva\".\nE ancora:\nPer convincere Arjuna della bont\u00e0 dei propri suggerimenti K\u1e5b\u1e63\u1e47a espone una vera e propria rivelazione religiosa finendo per manifestarsi come l'Essere Supremo, l'Uno di cui Brahm\u0101, Shiva e Vishnu e tutti i Deva sono anch'essi manifestazione. Innanzitutto K\u1e5b\u1e63\u1e47a precisa che la sua \"teologia\" e la sua \"rivelazione\" non sono affatto delle novit\u00e0 (IV,1 e 3) in quanto gi\u00e0 da lui trasmesse a Vivasvat e da questi a Manu in tempi immemorabili con l'istituzione delle caste in base al karma, ma che tale conoscenza venne poi a mancare e con essa il Dharma; quando ci\u00f2 accadde (ed ogni volta che accade), per proteggere gli esseri benevoli dalle distruzioni provocate da quelli malvagi, lo stesso K\u1e5b\u1e63\u1e47a afferm\u00f2, \u00abio vengo all'esistenza\u00bb (IV, 8; dottrina dell\"avat\u0101ra\"). Egli \u00e8 l'inizio e la fine ciclica dell'universo, che a ogni kalpa ricrea dopo la fine del tempo precedente. Il dio appare quindi con gli attributi divini di Vishnu e in molte forme, ed Arjuna gli dedica un canto di lode, proclamandolo \"pi\u00f9 grande di Brahm\u0101\" (la divinit\u00e0 suprema per l'induismo maggioritario). Il testo esprime poi una visione di tipo panenteista, dove il dio supremo contiene in s\u00e9 l'universo (tutte le cose sono in lui, a differenza del panteismo dove tutte le cose sono lui), quindi \u00e8 sia esterno al mondo sia presente ovunque per chi lo cerca, \u00e8 \"brahman\", \"Puru\u1e63a\" e \"\u0100tman\":\nK\u1e5b\u1e63\u1e47a si manifesta nel mondo affinch\u00e9 gli uomini, e in questo caso Arjuna, lo imitino (III, 23-4). Cos\u00ec K\u1e5b\u1e63\u1e47a, l'Essere Supremo manifestatosi, spiega che ogni aspetto della Creazione proviene da Lui (VII, 4-6, ed altri) per mezzo della sua \"prak\u1e5bti\", e che, nonostante questo, egli rimane solo uno spettatore di questa creazione:\nOgni essere umano deve quindi imparare a fare lo stesso essendo legato alle proprie azioni, in quanto anche se si astiene dal compierle, come stava per fare Arjuna rifiutandosi di combattere, i \"gu\u1e47a\" agiranno lo stesso incatenandolo al proprio \"karman\" (III, 4-5), egli deve comunque compiere il proprio dovere (\"svadharma\", vedi anche pi\u00f9 avanti) persino in modo \"mediocre\" (III, 35), quindi essere presente ma al contempo spettatore.\nTutto \u00e8 infatti condizionato dai tre \"gu\u1e47a\" che procedono da K\u1e5b\u1e63\u1e47a senza condizionarlo.\nMircea Eliade cos\u00ec riassume l'insegnamento principale di K\u1e5b\u1e63\u1e47a ad Arjuna e a tutti gli uomini, cio\u00e8 di imitarlo:\nQuindi la 'novit\u00e0' della 'rivelazione' della \"Bhagavadg\u012bt\u0101\" consiste nel comunicare agli esseri umani che non solo il sacrificio vedico tiene unito il cosmo, ma anche qualsiasi suo atto purch\u00e9 questo sia privo di attaccamento o di desiderio verso il 'risultato', ovvero gli venga attribuito un significato che prescinda dall'interesse di chi lo agisce; e tale meta \u00e8 raggiungibile solo con lo \"yoga\".\nGeneralmente si ritiene che la \"Bhagavadg\u012bt\u0101\" vieti (come i \"Pur\u0101\u1e47a\") i sacrifici animali praticati dai brahmini o a livello popolare, in alcune correnti induiste (oggi principalmente nello shaktismo) e consigli inoltre implicitamente il vegetarianismo.\nTale obiettivo diviene conseguito pienamente solo se lo \"yogin\" focalizza la sua attenzione, e quindi dedica i suoi atti, in Dio, in K\u1e5b\u1e63\u1e47a (VI, 30-1). In questo modo la \"Bhagavadg\u012bt\u0101\" proclama la superiorit\u00e0 della \"bhakti\" su ogni altra 'via' spirituale o mondana; la \"bhakti\" \u00e8 la 'via' suprema.\nDa ci\u00f2 ne consegue che se nel \"Veda\" \u00e8 il \"brahmodya\", la contesa sacrificale, il luogo per conquistare ruolo e beni terreni; nei \"Br\u0101hma\u1e47a\" \u00e8 lo \"yaj\u00f1a\", il rito sacrificale officiato da una casta sacerdotale maschile che garantisce in una vita futura, anche successiva a questa, i benefici cercati, e nelle \"Upani\u1e63ad\" \u00e8 il \"vimok\u1e63a\", la liberazione dalla mondanit\u00e0 l'obiettivo ultimo, nella \"Bhagavadg\u012bt\u0101\" l'intera vita ordinaria acquisisce il luogo ultimo di salvezza, se essa \u00e8 \"bhakti\", devozione offerta per intero a Dio, K\u1e5b\u1e63\u1e47a, \"abbandonarsi\" a lui.\nLa novit\u00e0 teologica espressa dalla \"Bhagavadg\u012bt\u0101\", rispetto all'ideale della \"rinuncia\" al mondo propria delle dottrine \"upani\u1e63adiche\", e di alcune coeve buddhiste e jainiste, consiste dunque in una lettura e in un giudizio diversi della condotta umana e del mondo:\nPartendo dalla consapevolezza che l'essere umano non pu\u00f2 non avere una condotta, tale condotta, quando \u00e8 \"mondana\", \u00e8 governata da attaccamenti/desideri nei confronti del potere, del piacere e della ricchezza, e quindi pu\u00f2 provocare \"sofferenza\", e, nel caso di un guerriero, una sofferenza fondata anche sul \"senso di colpa\" per la \"hi\u1e43s\u0101\", la \"violenza\", nei confronti degli altri. A fronte di ci\u00f2, l'alternativa \"upani\u1e63adica\", e delle coeve dottrine buddhiste, consisterebbe nel rifiuto di condurre una vita \"mondana\", scegliendo una via ascetica, priva di desideri e priva di \"hi\u1e43s\u0101\" (quindi praticando l\"ahi\u1e43s\u0101\", la \"non violenza\"; questo seppure la via della non violenza e della compassione per tutte le creature sia raccomandata anche in questo testo sacro, ove sia possibile, assieme al non attaccamento). L'insegnamento \"divino\" della \"Bhagavadg\u012bt\u0101\" consiste qui nel rifiutare anche questa seconda opzione, rinunciare anche alla \"rinuncia\", e vivere nel mondo offrendo i risultati, i frutti della propria condotta, delle proprie azioni, non ai propri interessi personali ma al Dio di cui si \u00e8 devoti.\nI frutti delle proprie condotte, delle proprie azioni (\"nai\u1e63karmya\"), vanno quindi offerti a Dio, sacrificando il proprio piccolo \"io\" fenomenico (\"aha\u1e43k\u0101ra\"). Nel caso di un guerriero, di uno \" k\u1e63atra \", la condotta di questi deve sempre rispettare i suoi \"doveri di casta\" (\"svadharma\") e questi \"doveri\" devono sempre prevalere sulle norme generali (\"s\u0101m\u0101nyadharma\") che di regola predicano \"ahi\u1e43s\u0101\", la \"non-violenza\". Questo perch\u00e9 ognuno, in questo caso lo \" k\u1e63atra \", deve offrire tutte le sue azioni, anche quelle \"violente\" ma frutto comunque del suo dovere di \"casta\", a Dio e quindi al \"bene del mondo\" (\"lokasa\u1e43graha\"). \nKrishna raccomanda infine di diffondere la sua parola ai devoti:\nCos\u00ec il pensatore e politico seguace della \"ahimsa\", il quale si definiva come un \"guerriero nonviolento\", Mahatma Gandhi, parla del \"Mahabarata\" e della \"Gita\": \nAltri sottolineano l'aspetto fondamentale dello yoga dell'azione:\nLa rinuncia all'aspettativa dell'azione \u00e8 compiere l'azione come offerta gratuita disinteressata, considerata la via yogica pi\u00f9 elevata:\nDa qui derivano interpretazioni morali pi\u00f9 elastiche della dottrina espressa come l'inutilit\u00e0 di imporsi restrizioni eccessive e ascetiche, poich\u00e9 faranno ricadere poi ipocritamente proprio in ci\u00f2 che si vuole evitare (perch\u00e9, dice Krishna: \"Sappi che gli uomini che praticano terribili austerit\u00e0 non autorizzate dalle sacre scritture sono di natura asurica. Pieni d'ipocrisia ed egoismo \u2013 dominati dalla lussuria, dall'attaccamento e dalla follia violenta del potere \u2013 torturano in maniera insensata gli elementi del corpo e inoltre offendono Me, che sono Colui che vi dimora dentro\"), ma bens\u00ec vivere tutto in contemplazione dell'assoluto che rende perfetto ci\u00f2 che \u00e8 imperfetto per natura, in una visione di tipo non duale; e d'altra parte vi sono interpretazioni pi\u00f9 restrittive (come nel caso del vegetarianismo obbligatorio e della rigida morale sessuale e di vita del gruppo ISKCON).\nI 18 \"canti\" della \"Bhagavadg\u012bt\u0101\".\nI diciotto canti che costituiscono la \"Bhagavadg\u012bt\u0101\" corrispondono ai capitoli dal 25\u00ba al 42\u00ba del sesto libro (\" Bh\u012b\u1e63maparvan\", \"Libro di Bh\u012b\u1e63ma\") del \"Mah\u0101bh\u0101rata\". nella sua edizione detta \"settentrionale\" (o \"vulgata\"), e ai capitoli dal 23\u00ba e 40\u00ba nella sua edizione detta \"critica\"."}
{"id": "92689", "revid": "110157", "url": "https://it.wikipedia.org/wiki?curid=92689", "title": "Samnaun", "text": "Samnaun (toponimo tedesco; in romancio \"Samignun\" ; ) \u00e8 un comune svizzero di 767 abitanti del Canton Grigioni, nella regione Engiadina Bassa/Val M\u00fcstair.\nGeografia fisica.\nSamnaun \u00e8 situato nella valle omonima, laterale dell'Engadina, sul lato destro dello Schergenbach. Dista 47\u00a0km da Landeck, 90\u00a0km da Davos, 103\u00a0km da Sankt Moritz e 139\u00a0km da Coira. Il punto pi\u00f9 elevato del comune \u00e8 la cima del Muttler (3\u00a0294\u00a0m s.l.m.), che segna il confine con Valsot.\nStoria.\nGi\u00e0 frazione di Ramosch, Samnaun divenne comune autonomo nel 1851.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nPer secoli Samnaun fu raggiungibile solo dal territorio austriaco: per questo motivo vi si parla il dialetto tirolese invece del dialetto alemanno, parlato nel resto della Svizzera tedesca; . \nGeografia antropica.\nFrazioni.\nIl comune \u00e8 diviso in frazioni, la principale delle quali \u00e8 Samnaun-Dorf (\"Samnaun paese\"); le altre sono Compatsch, Laret, Plan (in romancio \"Plaun\") e Ravaisch, in ordine di successione lungo la strada, Samnaun-Dorf \u00e8 l'ultimo dei centri abitati risalendo la Valle Engadina.\nEconomia.\n, nel 1892 a Samnaun fu costituita una zona extradoganale. Il comune continua a mantenere questo status, bench\u00e9 vi sia dal 1912 una strada che permette di raggiungerlo passando completamente per il territorio svizzero. La zona extradoganale istituita ha sviluppato una forma di turismo rivolto soprattutto a coloro che vi si recano per acquistare alcuni prodotti a prezzi pi\u00f9 bassi; il carburante, per esempio, ha un costo minore rispetto alla vicina Austria. Lungo la strada principale di Samnaun si sono sviluppate attivit\u00e0 commerciali tutte rivolte alla vendita di sigarette, liquori, prodotti di profumeria, orologi, coltellini svizzeri e cioccolato: Inoltre molti sono adibiti a ristoranti e alberghi. Nelle altre frazioni quasi tutte le case affittano camere o appartamenti, pi\u00f9 che altro monolocali.\nStazione sciistica sviluppatasi a partire dal 1978, Samnaun fa parte del comprensorio sciistico Silvretta-Arena assieme all'austriaca Ischgl. .\nInfrastrutture e trasporti.\nLe stazioni ferroviarie pi\u00f9 vicine sono la stazione di Scuol-Tarasp della Ferrovia Retica (ferrovia dell'Engadina), distante 38\u00a0km, e la stazione di Landeck-Zams delle Ferrovie austriache (ferrovia dell'Arlberg), distante 48\u00a0km."}
{"id": "92690", "revid": "1522738", "url": "https://it.wikipedia.org/wiki?curid=92690", "title": "Warhammer Fantasy Battle", "text": "Warhammer: The Game of Fantasy Battles (spesso abbreviato in WHFB) \u00e8 un wargame tridimensionale fantasy prodotto da Games Workshop nel 1983 e ambientato nel mondo di Warhammer Fantasy.\nOgni giocatore controlla un'armata di miniature raffiguranti membri di razze tipiche della narrativa fantasty come umani, elfi oscuri, alti elfi, nani, non morti, orchi, uomini lucertola, uominibestia e altri. Ogni razza ha le proprie abilit\u00e0 e debolezze: per esempio gli elfi posseggono arcieri e maghi potenti ma sono anche pi\u00f9 deboli nel combattimento ravvicinato delle altre razze.\nDa \"Warhammer Fantasy Battle\" \u00e8 derivato il wargame di ambientazione fantascientifica \"Warhammer 40.000\", sempre prodotto dalla Games Workshop, nel 1987.\nRegole del gioco.\nIl gioco richiede una combinazione di tattica e fortuna (lancio dei dadi) ed \u00e8 stato periodicamente aggiornato e rielaborato sia nel regolamento sia nella composizione delle armate, con lo scopo di migliorare di volta in volta la giocabilit\u00e0. Il 10 luglio 2010 \u00e8 stata pubblicata l'8\u00aa edizione del regolamento ufficiale.\nRegole fino all'ottava edizione.\nIl gioco si svolge su un plastico raffigurante un campo di battaglia, sul quale due o pi\u00f9 giocatori si sfidano l'uno con l'altro con i rispettivi eserciti di miniature in plastica o in metallo, scelte, dipinte e montate dal giocatore stesso. L'aspetto e la quantit\u00e0 di modelli di miniature pu\u00f2 variare a seconda dell'esercito scelto. \nLo scopo principale \u00e8 sconfiggere l'armata avversaria, ma esistono alcuni scenari del gioco, spesso prodotti dalla Games Workshop, nei quali bisogna conquistare una citt\u00e0, recuperare tesori o catturare prigionieri.\nLe regole del gioco sono descritte in una serie di manuali, che spiegano come muovere le miniature sulla superficie di gioco e come simulare il combattimento. Il regolamento di base \u00e8 contenuto in un singolo libro, cui si aggiungono manuali secondari detti \"Libri degli Eserciti\" (LdE), che spiegano i regolamenti peculiari di ogni fazione. Poich\u00e9 il gioco \u00e8 stato realizzato in Inghilterra, nei manuali si utilizza un sistema di misurazione delle distanze in pollici, chiamati nel sistema di gioco \"Unit\u00e0 Imperiali\" (UI). L'esito dei combattimenti viene stabilito tramite il lancio di dadi a sei facce.\nPrima dell'inizio della partita i giocatori scelgono il \"punteggio\" massimo entro il quale deve essere scelta la composizione dell'armata: ogni pezzo schierato, infatti, ha un proprio valore dipendente dalla sua potenza e indicato nei manuali relativi a ciascun esercito. In aggiunta, ogni armata deve essere costruita con dei criteri fondamentali relativi alla funzione di ciascuna unit\u00e0 che la compone: non si possono infatti schierare eserciti composti, ad esempio, da soli generali (indicati col termine \"eroi\") o da sole macchine da guerra. Compiute queste scelte i giocatori dispongono sul tavolo i due eserciti seguendo le indicazioni fornite dallo scenario della battaglia.\nLo svolgimento della partita vede i giocatori effettuare a turni le proprie scelte. Il turno di ogni giocatore \u00e8 diviso in diverse fasi:\nUna volta eseguite queste fasi, il turno passa all'altro giocatore. I giocatori si alternano fino al termine della battaglia, che viene determinata da uno di questi fattori:\nUna volta finita la battaglia il vincitore \u00e8 decretato tramite il conteggio dei \"punti vittoria\", che vengono assegnati conteggiando il valore in punti delle proprie unit\u00e0 sopravvissute, i quarti di campo posseduti e sommando i punti delle unit\u00e0 nemiche uccise. Condizioni speciali od \"obiettivi\" possono aggiungere o sottrarre punti vittoria al totale del giocatore.\nLe forze in campo.\nNel mondo di Warhammer esistono 18 eserciti: 6 dell'Ordine, 8 della Distruzione e 4 Neutrali. Di seguito sono elencate le varie armate e ne sono descritti sommariamente il background narrativo e le caratteristiche in termini di regolamento.\nL'Ordine.\nLo schieramento dell'Ordine \u00e8 composto dai regni degli Umani di Bretonnia, Impero e Kislev (quest'ultimo non pi\u00f9 giocabile), da uno dei popoli elfici (Alti Elfi), dai Nani e dagli Uomini lucertola. Vediamo ora i singoli eserciti:\nGli Eserciti della Distruzione.\nGli 8 eserciti della Distruzione, sono composti dalle razze che venerano divinit\u00e0 del Caos, siano esse le quattro maggiori, cui sono devoti i tre eserciti malvagi pi\u00f9 noti (l'umano, il demoniaco e il bestiale) o quelle minori adorate dalle altre fazioni.\nGli eserciti neutrali.\nGli eserciti neutrali (di cui 3 giocabili) sono composti da guerrieri disinteressati al conflitto tra Ordine e Distruzione, che scelgono da che parte schierarsi in base al tornaconto personale.\nLe divinit\u00e0.\nDi seguito sono elencate una serie di divinit\u00e0 immaginarie che appaiono nel background narrativo di \"Warhammer Fantasy Battle\":\nCollezionismo e miniature.\nI giocatori di \"Warhammer\" collezionano e dipingono un'armata (o pi\u00f9 di una) a proprio piacimento. Le armate possono essere create acquistando le scatole dei battaglioni o comprando le miniature una per una (nelle confezioni dette \"blister\"). C'\u00e8 anche chi colleziona le miniature semplicemente per passione senza essere interessato al gioco. Esistono anche una serie di miniature di \"Warhammer\" rare, vecchie o fuori produzione che possono raggiungere quotazioni elevate su siti di aste online come eBay.\nNel 2006 il costo medio di un'armata di \"Warhammer\" \u00e8 di tre-quattro cento euro, ma comprando le miniature online o in generale usate \u00e8 possibile spendere meno. Le miniature hanno prezzi diversi proporzionati al materiale con cui sono prodotte e talvolta al loro costo in punti.\nI modelli ufficiali, prodotti dalla Citadel Miniatures, possono misurare da circa 28\u00a0mm a 40\u00a0mm (in scala approssimativa 1:65). Un essere umano in questa scala \u00e8 alto circa 28\u00a0mm, ma creature pi\u00f9 grandi come i draghi possono superare i 10\u00a0cm di lunghezza.\nI modelli acquistabili sono venduti non dipinti e alle volte suddivisi in pi\u00f9 pezzi da montare. Il giocatore dovr\u00e0 spendere molto tempo per dipingere e modificare le miniature, in modo tale da dare un aspetto unico al proprio esercito. Questa pratica \u00e8 incoraggiata anche grazie alle competizioni ufficiali che si svolgono a livello regionale o nazionale. Normalmente le partite amichevoli si svolgono anche con eserciti non dipinti o parzialmente dipinti, invece nei tornei vengono assegnati premi addizionali alle armate dipinte meglio e tolti punti a coloro che posseggono miniature non dipinte. Per essere considerata \"dipinta\" una miniatura deve essere dipinta con almeno 3 colori diversi, non \u00e8 sufficiente colorarla con uno spray di un singolo colore.\nCostituire un'armata di \"Warhammer\" di 50-100 pezzi pu\u00f2 diventare un hobby costoso. \u00c8 comunque possibile giocare piccole partite con solo 30-40 miniature grazie alla flessibilit\u00e0 del regolamento, e sostituire un modello con un altro dichiarando prima della partita a cosa corrisponde ogni pezzo (\u00abquesto arciere conta come un balestriere\u00bb). In casi estremi \u00e8 anche possibile usare oggetti al di fuori del gioco dichiarando per esempio \u00abquesta bottiglia conta come un Demone di Khorne\u00bb. Questo ragionamento ha fatto s\u00ec che si sviluppassero due sottoculture di appassionati: i \u00abpittori\u00bb si concentrano sull'acquisto, il montaggio e la pittura dei modelli originali, mentre i \u00abgiocatori\u00bb sono maggiormente interessati alle regole e alle tattiche e non hanno problemi a improvvisare modelli di miniature con oggetti di vario tipo. Comunque nei tornei ufficiali vale la regola \u00abQuello che vedi \u00e8 quello che hai\u00bb e non \u00e8 lecito l'uso della regola amichevole della sostituzione dei pezzi in gioco o l'uso di miniature non ufficiali.\nOpere ambientate nel mondo di Warhammer.\nLibri.\nAl di fuori del gioco sono stati inoltre pubblicati numerosi romanzi o raccolte di storie e novelle ambientati in questo mondo fantasy, editi dalla Black Library, una sezione della GW dedicata alla pubblicazione di racconti e fumetti dell'universo di Warhammer Fantasy Battle e Warhammer 40000. La pi\u00f9 famosa \u00e8 la saga di \"Gotrek e Felix\", scritta da William King e da Nathan Long (dall'ottavo volume in poi) e composta da venti romanzi, di cui un audiolibro. Il romanzo finale \u00e8 Slayer, scritto da David Guymer. La saga narra le avventure di Gotrek Gurnisson e Felix Jaeger, rispettivamente un nano sventratore e un colto avventuriero umano uniti da un legame di sangue, che impone a Felix di seguire il suo amico attraverso il mondo e di stilare una cronaca delle sue imprese, cos\u00ec da tramandarle ai posteri.\nUn'altra serie molto famosa \u00e8 Darkblade di Dan Abnett &amp; Mike Lee. L'unico romanzo ad avere un autore differente \u00e8 Deathblade, il quale \u00e8 stato scritto da CL Werner. La serie \u00e8 composta da cinque volumi e narra la storia di un Elfo Oscuro, Malus Darkblade. Per il suo desiderio di diventare pi\u00f9 potente, Malus si impossessa di un anello nel quale \u00e8 rinchiuso un demone, il quale si impossesser\u00e0 del corpo dell'Elfo. Malus riesce a sconfiggere il demone e lo costringe alla fuga, ma questi gli sottrarr\u00e0 l'anima; Darkblade intraprender\u00e0 allora un lungo viaggio per inseguirlo e poter riprendere la propria anima. La serie \u00e8 composta dai seguenti romanzi:\nCon l'arrivo della Fine dei Tempi, \u00e8 stato scritto un romanzo d'accompagnamento per ogni capitolo della saga, oltre a diversi racconti brevi. Sebbene il romanzo breve \"Sigmar's Blood\" non venga ufficialmente incluso in questa serie, gli eventi raccontati accadono poco prima di \"The Bone Cage\" e \"The Return of Nagash\", con cui c'\u00e8 un stretto collegamento.\nSono stati scritti romanzi dedicati a quasi tutte le razze, tra i tanti si ricordano:\nVideogiochi.\nIl sistema di gioco di \"Warhammer Fantasy Battle\" \u00e8 stato adottato da alcuni videogiochi: ' (1995), il suo seguito ' (1998) e quindi in ' (2006), di cui, successivamente, \u00e8 stata pubblicata un'espansione: '.Inoltre \u00e8 stato realizzato un videogioco MMORPG che utilizza la sua ambientazione, \"Warhammer Online\". \u00c8 stato sviluppato anche un Fps Survival horror denominato Warhammer Vermintide, ambientato durante la Fine di Warhammer Fantasy. Nel 24 maggio 2016 viene rilasciato \"Total War WarHammer\". \nAssociazioni italiane.\nIl wargame si \u00e8 molto diffuso in Italia, al punto da spingere alla creazione di diverse associazioni che seguono l'hobby. Un esempio era la Federazione Italiana Giocatori Warhammer Fantasy Battle (FIGW) chiusa nell'aprile del 2013 la quale elaborava periodicamente delle correzioni al regolamento, organizzava tornei e deteneva un ranking. Altre associazioni invece radunano giocatori dalle regioni italiane, aree geografiche pi\u00f9 o meno omogenee ed inoltre la stessa Games Workshop ha un suo circuito di tornei annuale, con il nome di Throne of Skulls o comunemente conosciuti con la sigla T.O.S."}
{"id": "92691", "revid": "3535", "url": "https://it.wikipedia.org/wiki?curid=92691", "title": "Plutarco di Cheronea", "text": ""}
{"id": "92693", "revid": "123817512", "url": "https://it.wikipedia.org/wiki?curid=92693", "title": "Benedetto Varchi", "text": "Biografia.\nNato a Firenze da famiglia originaria di Montevarchi nel 1503, Benedetto Varchi studi\u00f2 all'Universit\u00e0 di Pisa per diventare notaio. Laureatosi in legge, esercit\u00f2 per un breve tempo la professione, ma ben presto si dedic\u00f2 agli studi umanistici. Era repubblicano e dopo il ritorno dei Medici lasci\u00f2 Firenze. Viaggi\u00f2 molto, fra Roma, Venezia, Padova e Bologna; offr\u00ec suoi servigi alla famiglia Strozzi. Stabilitosi a Padova, frequent\u00f2 i corsi di filosofia allo Studio patavino e dal 1540 al 1541 partecip\u00f2 alle attivit\u00e0 dell'Accademia degli Infiammati, tenendo lezioni su poeti volgari e sulla logica e sull'Etica di Aristotele.\nSi dedic\u00f2 alle traduzioni dei testi aristotelici dal greco in volgare. Pass\u00f2 a Bologna nel 1542, dove frequent\u00f2 lezioni universitarie di Boccadiferro. Chiamato da Cosimo I per scrivere \"Storia fiorentina\", ritorn\u00f2 nel 1543 nella citt\u00e0 natale e cominci\u00f2 a tenere lezioni su Dante all'Accademia Fiorentina. Fu autore di sonetti e canzoni, ma anche di poesie latine; tradusse il \"De consolatione philosophiae\" di Boezio e \"De beneficiis\" di Seneca. A lui si deve uno dei pi\u00f9 importanti trattati di linguistica del XVI secolo, l\"Ercolano\", uscito postumo nel 1570. Varchi mor\u00ec nel 1565, lasciando numerosi autografi e una biblioteca di manoscritti, incunaboli e volumi a stampa.\nL'Accademia fiorentina.\nRientrato a Firenze, dunque, Varchi fece parte dell'Accademia fiorentina e si occup\u00f2 di linguistica, di critica letteraria (fu un grande studioso di Dante), di estetica, di filosofia ma anche di alchimia e di botanica. Scrisse, tra le altre cose, un trattato, L\"Hercolano\" (pubblicato postumo nel 1570), una commedia, \"La Suocera\", e moltissimi sonetti.\nLa \"Storia fiorentina\".\nRicevette l'incarico da Cosimo di redigere una storia contemporanea di Firenze che scrisse, impegnando circa vent'anni, in uno stile innovativo che potremmo definire giornalistico perch\u00e9 molto attento alla ricerca delle fonti. Questa \"Storia fiorentina\", tuttavia, proprio per il fatto che non ometteva avvenimenti politicamente \"imbarazzanti\", sarebbe stata pubblicata solo nel 1721.\nL\"Hercolano\".\nAntefatti.\nLo spunto per l\u2019elaborazione dell\"Hercolano\" era partito dalla richiesta dell\u2019amico Annibale Caro che, criticato per la lingua troppo vicina al fiorentino moderno adoperata nella sua canzone \"Venite all\u2019ombra dei gran gigli d\u2019oro\" (dedicata al re di Francia, 1553), voleva rispondere agli attacchi dei detrattori, in particolare di Lodovico Castelvetro. Varchi promise a Caro la compilazione di un trattato in cui si sarebbe occupato specificamente della questione; la stesura dell\u2019opera si rivel\u00f2 tuttavia pi\u00f9 lunga del previsto, poich\u00e9 l\u2019intenzione dell\u2019autore era l\u2019esposizione organica delle riflessioni maturate in ambito linguistico, supportate dal materiale raccolto e schedato nei precedenti anni di ricerca. Intanto la diatriba fra Caro e Castelvetro era diventata molto violenta, essendo sfociata nell\u2019omicidio di un amico di Caro e in accuse d\u2019eresia da ambo le parti. Con il timore di aver dato poco spazio alla difesa di Caro, e d\u2019altra parte di aggravare la condizione di Castelvetro, condannato nel 1560 per eresia, Benedetto Varchi aveva temporeggiato nella pubblicazione della sua opera, che alla fine fu data alle stampe dopo la morte dell\u2019autore, nel 1570.\nContenuti.\nL\"Hercolano\" \u00e8 un dialogo tra Varchi e il conte Ercolano sulla natura del volgare toscano (anche se il primo dimostra che andrebbe piuttosto chiamato fiorentino). Le tesi di Varchi prendono le mosse da quelle di Pietro Bembo, con cui era entrato in contatto negli anni trascorsi a Padova. Al suo ideale di lingua cristallizzato sull'esempio dei classici del Trecento (Petrarca, Boccaccio e, in misura minore, Dante), tuttavia, Varchi oppone una sua propria teoria in cui, accanto ai classici, potevano trovare asilo nella lingua letteraria anche forme pi\u00f9 popolari in uso tra i fiorentini. I due interlocutori del dialogo, inoltre, discutono se la lingua greca sia pi\u00f9 o meno ricca del nostro volgare e il Varchi coglie l'occasione per elencare centinaia di espressioni fiorentine, tutte relative al favellare, nessuna delle quali ha un corrispondente greco: questo rende l'opera gratissima agli amanti delle toscane eleganze. L'amore di Varchi per le locuzioni del parlato lo spinse anche, saggiamente, a consigliare a Benvenuto Cellini, che l'aveva interpellato, di non modificare lo stile della sua autobiografia, conservandone la vivace e schietta autenticit\u00e0.\n\"Se le lingue fanno gli scrittori o gli scrittori le lingue\".\nAl quarto quesito contenuto nell\"Hercolano\", \"se le lingue fanno gli scrittori o gli scrittori le lingue\", Varchi afferma che le lingue, per essere considerate tali, non hanno bisogno di una tradizione scritta: \u00abIl fine di chi favella \u00e8 aprir l\u2019animo suo a colui che l\u2019ascolta, e questo non ha bisogno n\u00e8 dall\u2019una parte n\u00e8 dall\u2019altra di scrittura, la qual \u00e8 artifiziale\u00bb; dunque non le lingue \u201csemplici\u201d, ma le lingue \u201cnobili\u201d hanno bisogno di scrittori: \u00abe cos\u00ec gli scrittori sono quegli che fanno non le lingue semplicemente, ma le lingue nobili\u00bb. Tale affermazione, come fa notare il conte Ercolano, entra in contrasto con quella di Bembo, che invece scriveva che \u00abnon si pu\u00f2 dire che sia veramente lingua alcuna favella che non ha scrittori\u00bb. Un idioma che non ha scrittori, ribadisce Varchi, \u00absi pu\u00f2, anzi si dee, solo che sia in uso, chiamar \"lingua\", ma non gi\u00e0 lingua nobile\u00bb.\nVarchi afferma inoltre che sono i poeti, pi\u00f9 che gli scrittori di prosa, a conferire nobilt\u00e0 alla lingua, \u00abperch\u00e9, oltra che furon prima i poeti che gli oratori, il modo di scrivere in versi \u00e8 il pi\u00f9 bello, il pi\u00f9 artifizioso e il pi\u00f9 dilettevole di tutti gli altri\u00bb.\n\"Se la lingua volgare \u00e8 una nuova lingua da s\u00e9, o pure l\u2019antica latina guasta e corrotta\".\nIl sesto quesito consiste nel capire \"se la lingua volgare \u00e8 una nuova lingua da s\u00e9, o pure l\u2019antica latina guasta e corrotta\".\nSecondo Varchi la lingua latina e la lingua volgare sono due idiomi distinti: \u00abla latina antica fu e la volgare moderna \u00e8 una lingua da s\u00e9\u00bb. Chi afferma il contrario, cio\u00e8 che latino e volgare sono una sola lingua e che quest\u2019ultimo sia il latino \u201cguasto e corrotto\u201d, contraddice se stesso. Come afferma Aristotele infatti \u00abla corruzione [\u2026] altro non \u00e8 che uno trapasso o vero passaggio dall\u2019essere al non essere\u00bb: se il latino si \u00e8 corrotto, allora non esiste pi\u00f9, e al suo posto \u00e8 subentrato il volgare.\n\u00abDi che segue che la [lingua] volgare, la quale \u00e8 viva, non sia una medesima colla latina, la qual \u00e8 spenta, ma una da s\u00e9. [\u2026] Le mutazioni e differenze sostanziali fanno le cose non diverse o alterate, ma altre, perch\u00e9 mutano la spezie\u00bb. Inoltre il latino, a differenza del volgare, non si pu\u00f2 ormai apprendere e parlare \u201cnaturalmente\u201d, senza studio e fatica, e ci\u00f2 lo rende una lingua \u00abaltra, non diversa o alterata\u00bb.\nLa metafora \u00e8 quella di un boccale di vino, nel quale se si versassero \u00abun fiasco o due d\u2019acqua\u00bb allora rimarrebbe vino e la sua mutazione sarebbe \u201caccidentale\u201d, ovvero resterebbe uguale nella sostanza, non sarebbe \"altro\", ma soltanto \"alterato\"; se invece vi si versasse dentro un barile di acqua, la mutazione sarebbe \u201csostanziale\u201d, ovvero cambierebbe nella sostanza \u00absarebbe altro e non alterato [\u2026] perch\u00e9 non sarebbe pi\u00f9 vino, ma acqua\u00bb.\nContro le tesi dei sostenitori del latino, Varchi afferma infine \u2014 citando sempre Aristotele \u2014 che il volgare non \u00e8 nato da una \u201ccorruzione\u201d del latino, ma esso \u00e8 una \u201cgenerazione\u201d dal latino: \u00abLa natura non intende e non vuole mai corruzione alcuna per s\u00e9, ma solamente per accidente, volendo ella solamente e intendendo per s\u00e9 le generazioni. Dunque la mutazione della lingua latina nella volgare non si dee chiamare corruzione, ma generazione. [\u2026] Il medesimo della latina dire si potrebbe, percioch\u00e9 ancora essa fu quasi una medesima corruzione, anzi generazione dalla greca e da altre lingue\u00bb.\nLa conversione religiosa.\nUn'altra sua caratteristica costante fu l'attenzione ai temi religiosi, che visse con inquietudine e che lo condusse a una crisi spirituale dalla quale emerse con il desiderio di farsi prete (anche se alla tardiva conversione non fu certo del tutto estraneo il bisogno di ricostruire una reputazione sociale compromessa dagli scandali di costume). Divenuto sacerdote cattolico, il duca, che non aveva mai cessato di manifestargli il suo favore, gli aveva ottenuto un incarico in una chiesa di Montevarchi ma non lo pot\u00e9 mai svolgere perch\u00e9 mor\u00ec nella sua Villa medicea della Topaia a Castello, dove abitava da dieci anni.\nOnorificenze.\nGli \u00e8 stata intitolata la scuola superiore Isis Benedetto Varchi a Montevarchi in provincia di Arezzo."}
{"id": "92695", "revid": "110157", "url": "https://it.wikipedia.org/wiki?curid=92695", "title": "Tschlin", "text": "Tschlin (, toponimo romancio; in tedesco \"Schleins\", ufficiale fino al 1943, ) \u00e8 una frazione di 429 abitanti del comune svizzero di Valsot, nella regione Engiadina Bassa/Val M\u00fcstair (Canton Grigioni).\nGeografia fisica.\nTschlin \u00e8 situato in Bassa Engadina, sul lato sinistro del fiume Inn; dista 64\u00a0km da Davos, 77\u00a0km da Sankt Moritz, 121\u00a0km da Coira e 201\u00a0km da Lugano. Il punto pi\u00f9 elevato del territorio \u00e8 la cima del Muttler (3\u00a0294\u00a0m\u00a0s.l.m.), che segna il confine con Ramosch e Samnaun. .\nStoria.\nGi\u00e0 comune autonomo istituito nel 1854 e che si estendeva per 74,93\u00a0km\u00b2, comprendeva anche le frazioni di Martina e Strada e gli insediamenti di Chaflur, San Nicl\u00e0, Sclamischot e Vinadi; il 1\u00ba gennaio 2013 \u00e8 stato accorpato all'altro comune soppresso di Ramosch per formare il nuovo comune di Valsot.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nA Tschlin si parlano romancio (76% della popolazione) e tedesco (24%).\nInfrastrutture e trasporti.\nLa stazione ferroviaria pi\u00f9 vicina \u00e8 quella di Scuol-Tarasp della Ferrovia Retica, sulla linea Pontresina-Scuol, distante 18\u00a0km."}
{"id": "92697", "revid": "599013", "url": "https://it.wikipedia.org/wiki?curid=92697", "title": "Pausania", "text": ""}
{"id": "92700", "revid": "287204", "url": "https://it.wikipedia.org/wiki?curid=92700", "title": "WxWidgets", "text": "In informatica, wxWidgets (conosciuto una volta con il nome di \"wxWindows\") \u00e8 un toolkit grafico multipiattaforma e open source, cio\u00e8 una libreria di componenti elementari per costruire un'interfaccia grafica (GUI).\nwxWidgets \u00e8 distribuito secondo \"una licenza LGPL modificata, ma approvata dalla OSI, in termini pi\u00f9 permissivi\". Il progetto \u00e8 stato iniziato nel 1992 da Julian Smart, personaggio di spicco della comunit\u00e0, che \u00e8 ancora sviluppatore.\nwxWidgets permette a un programma di essere compilato ed eseguito su numerose piattaforme informatiche con poche o nessuna modifica; le principali sono Windows (compreso Windows Mobile), Apple Macintosh, Linux/Unix (per X11, Motif e GTK+), OpenVMS e OS/2. \u00c8 in fase di sviluppo una versione embedded.\nLa libreria \u00e8 implementata in C++ ed esistono binding per numerosi linguaggi di programmazione, tra cui Python (wxPython), Perl e Ruby. Per la lista completa, con collegamenti ai rispettivi siti di progetto, consultare la lista di collegamenti esterni in fondo a questo articolo.\nwxWidgets \u00e8 un toolkit nativo: invece di emulare il disegno dei componenti usando le primitive grafiche delle diverse piattaforme, wxWidgets fornisce un sottile strato di astrazione verso i componenti nativi. In altre parole, il codice wxWidgets preferisce usare un componente nativo per quella piattaforma, invece di reimplementarlo usando widget emulati. Questo porta a un'interfaccia molto pi\u00f9 veloce e simile a quella nativa rispetto a toolkit come Swing, usato da Java.\nwxWidgets non \u00e8 solo un'interfaccia grafica, ma ha anche primitive per il collegamento ai database attraverso ODBC, per la comunicazione interprocesso, per il \"networking\" ed altro.\nCambio di nome da \"wxWindows\" a \"wxWidgets\".\nIl 20 febbraio 2004 gli sviluppatori di wxWindows hanno annunciato che il progetto avrebbe cambiato il nome in \"wxWidgets\", dopo le pressioni fatte da Microsoft su Julian Smart affinch\u00e9 rispettasse il termine \"windows\", registrato nel Regno Unito."}
{"id": "92702", "revid": "1075510", "url": "https://it.wikipedia.org/wiki?curid=92702", "title": "Giovanni Antonio Scopoli", "text": "Vita e opere.\nNato nella Val di Fiemme da Francesco Antonio, commissario militare, e Claudia Caterina Gramola (1699-1791), pittrice di famiglia patrizia trentina, dopo avere ottenuto la laurea in medicina all'Universit\u00e0 di Innsbruck esercit\u00f2 la professione di medico prima a Cavalese, poi a Trento e quindi a Venezia, dove cominci\u00f2 a interessarsi di botanica collezionando piante e insetti rinvenuti sulle Alpi. Si spos\u00f2 con la gentildonna Albina de' Miorini e, alla morte di questa, con Caterina de' Franchenfeldt.\nLa protezione di Pietro Borsieri, protomedico di Trento e fratello del pi\u00f9 noto Giambattista, gli diede la possibilit\u00e0 di accompagnare il principe vescovo Leopoldo Ernesto di Firmian a Graz e poi a Seckau; in seguito divenne protomedico delle miniere a Idria, piccolo borgo della Carniola oggi in Slovenia, dove rimase per sedici anni. Venne quindi chiamato alla cattedra di mineralogia a Schemnitz, allora Ungheria ed oggi Slovacchia.\nA Schemnitz nel 1774, dal terzo matrimonio con l'aristocratica Carolina Franzenau nacque il figlio Giovanni Antonio, poi detto Giovanni Scopoli per distinguerlo dal padre, che fu anch'egli medico e che a partire dal 1807 fu pi\u00f9 volte prefetto del Regno d'Italia, voluto da Napoleone, e Consigliere di Stato.\nNel 1761 Giovanni Antonio Scopoli pubblic\u00f2 il \"De Hydroargyro Idriensi Tentamina\", che trattava dei sintomi da avvelenamento da mercurio causato dal lavoro in miniera.\nNel 1760 pubblic\u00f2 la \"Flora Carniolica\", importante opera di entomologia.\nDescrisse, minuziosamente, i caratteri macroscopici e caratterizzanti di 187 specie fungine, dividendole in 11 generi, secondo la tassonomia di Linneo. Le specie che portano il suo nome sono una trentina, tra le quali ricordiamo:\nUn'altra sua opera fu \"Anni Historico-Naturales\" (1769-72), che comprende le descrizioni di nuove specie di uccelli, provenienti da varie collezioni.\nDal 1769 Scopoli fu professore di chimica, mineralogia e metallurgia all'Accademia Mineraria di Schemnitz (oggi Bansk\u00e1 \u0160tiavnica). In questi anni produsse le sue opere scientifiche pi\u00f9 rinomate di botanica e mineralogia.\nNel 1777 si trasfer\u00ec all'Universit\u00e0 di Pavia per ricoprire la cattedra di chimica e botanica, incarico che conserv\u00f2 fino alla morte. Nello stesso anno assunse la direzione dell'Orto botanico, che raggiunse un assetto comparabile a quello dei pi\u00f9 famosi orti botanici italiani. La direzione dello Scopoli port\u00f2, tra i numerosi vantaggi, una fitta corrispondenza con i pi\u00f9 grandi orti botanici europei.\nIl suo ultimo lavoro fu \"Deliciae Florae et Faunae Insubricae\" (1786-88), che include i nomi scientifici di uccelli e mammiferi descritti da Pierre Sonnerat nei suoi appunti di viaggio.\nA Scopoli fu dedicato il genere \"Scopolia\" della famiglia Solanaceae; la specie pi\u00f9 nota \u00e8 \"Scopolia carniolica\" , ricca in alcaloidi ad attivit\u00e0 narcotica.\nUn alcaloide, presente in diverse solanacee e anche in \"S. carniolica\", la \"Scopolamina\", venne cos\u00ec chiamato in suo onore.\nLa beffa della \"Physis\".\nIl nome di Scopoli \u00e8 legato anche ad una clamorosa beffa di cui fu vittima. Al naturalista fu portato un vaso che conteneva, sotto spirito, ci\u00f2 che gli fu presentato come un verme intestinale. Scopoli lo esamin\u00f2 e, non trovando nulla di simile tra i vermi conosciuti, gli diede un nome scientifico (\"Physis intestinalis\") e lo descrisse, facendone fare anche un'illustrazione, in un suo libro, ma si trattava di una truffa e il presunto nuovo verme era in realt\u00e0 la trachea e l'esofago di una gallina. Lazzaro Spallanzani, che era in pessimi rapporti con Scopoli, scrivendo sotto lo pseudonimo di Francesco Lombardini un libro in cui attaccava il rivale, non manc\u00f2 di sottolineare questo abbaglio."}
{"id": "92703", "revid": "883", "url": "https://it.wikipedia.org/wiki?curid=92703", "title": "WxWindows", "text": ""}
{"id": "92708", "revid": "125813056", "url": "https://it.wikipedia.org/wiki?curid=92708", "title": "Armonica a bocca", "text": "Larmonica a bocca \u00e8 uno strumento a fiato, inventato secondo alcuni nel 1821, dal tedesco Christian Friedrich Ludwig Buschmann e usato in modo particolare per generi come la musica blues, la musica folk e la musica rock, ma anche nella musica classica.\nLo strumento \u00e8 costituito fondamentalmente da tre elementi: un corpo centrale (comb), due placchette porta ance e i gusci esterni (covers). Il suono viene prodotto dalla vibrazione generata dal passaggio dell'aria sulle ance, sottili lamine solitamente d'ottone o di bronzo al fosforo, ma che possono essere anche d'acciaio, fissate a un'estremit\u00e0 alle placchette superiore e inferiore generalmente realizzate in ottone. Le placchette poggiano su un corpo centrale di solito costruito in legno o plastica, pi\u00f9 raramente in metallo. Il tutto \u00e8 racchiuso in un guscio metallico che funge anche da cassa di risonanza. Caratteristica dello strumento \u00e8 il fatto che le note vengono prodotte sia soffiando che aspirando dallo stesso foro (producendo cos\u00ec due note diverse), peculiarit\u00e0 unica fra gli strumenti a fiato.\nDiffusa particolarmente in America, immancabile, specie nelle performance di musica country, l'armonica \u00e8 spesso associata al mito del West americano nonostante la sua diffusione risalga alla seconda met\u00e0 del XIX secolo. Tale associazione \u00e8 dovuta anche alle tante colonne sonore di film \"western\" nelle quali \u00e8 impiegata l'armonica. Ennio Morricone scelse l'armonica per alcune celebri colonne sonore create per film diretti da Sergio Leone; fra questi, in C'era una volta il west, il protagonista \u00e8 soprannominato \"Armonica\" proprio perch\u00e9 suonatore di tale strumento. Assieme alla chitarra, al basso e al pianoforte \u00e8 uno degli strumenti che ha fatto la storia del blues dei neri americani, anche grazie al potenziale espressivo conferitole dalla possibilit\u00e0 di eseguire il bending su alcune note, come descritto in seguito.\nTra i capiscuola dell'armonica blues elenchiamo Sonny Boy Williamson I, Sonny Boy Williamson II, Little Walter, Walter Horton, Sonny Terry, Slim Harpo, James Cotton. Importanti armonicisti contemporanei sono Howard Levy (primo a utilizzare la tecnica dell'over-bending), Stevie Wonder e Jason Ricci. In combinazione one man band \u00e8 usata da molti artisti di strada o famosi come Bob Dylan, Bruce Springsteen, Steven Tyler o Edoardo Bennato. In questo caso \u00e8 tenuta fissa davanti alla bocca con un sostegno che si porta intorno al collo. Un precursore dell'armonica elettrificata in italia \u00e8 stato negli anni 60' Leno Landini da cui ha sviluppato la pedaliera elettrica.\nTipi di armonica.\nLe due principali categorie di armonica sono: \nEsiste inoltre una variet\u00e0 di particolari tipologie di armoniche diatoniche caratterizzate da due serie di fori appaiati, note con il nome di armoniche \"tremolo\" se le due ance che vibrano contemporaneamente sono leggermente sfalsate di tono tra di loro, \"ottava\" se le due ance covibranti sono tra di loro accordate per produrre un intervallo di ottava. \nDa segnalare anche le varianti che consentono l'inserimento di un accompagnamento di bassi nel brano che si sta suonando (quasi sempre usate nel campo della musica popolare).\nIn seguito alla creazione dell'armonica sono stati inventati strumenti come la melodica e l'accordina con la funzione di varianti dell'armonica a bocca. Lo strumento \u00e8 comunemente utilizzato nella musica popolare, nel blues e nel jazz. Viene tuttavia impiegato, talvolta, anche nella musica classica, nella musica leggera e nel rock. Va specificato che generalmente diversi tipi di armonica vengono impiegati in diversi stili musicali: ad esempio, la diatonica classica si abbina frequentemente al blues, al rock e al country, la diatonica tremolo \u00e8 usata nel campo della musica popolare mentre la cromatica, pi\u00f9 di frequente, al jazz e alla musica classica.\nIl bending.\nUna delle tecniche pi\u00f9 affascinanti utilizzata dagli armonicisti \u00e8 il \"bending\", che permette di ottenere sull'armonica diatonica note alterate, fisicamente non presenti. Il bending si ottiene modificando il volume della cavit\u00e0 orale spostando la lingua e modificando la tensione dei muscoli della gola, aiutandosi in certi casi con il cambiamento dell'angolo con cui il flusso d'aria entra nei fori dell'armonica: ci\u00f2 permette di creare particolari risonanze tra le due ance associate a uno stesso foro, producendo cos\u00ec un suono da uno fino a tre semitoni pi\u00f9 basso rispetto al loro suono naturale. Questo non \u00e8 possibile per tutte le note perch\u00e9 non in tutti i fori il rapporto tra le due ance permette le risonanze necessarie. Inoltre esiste anche l'overbending, cio\u00e8 una tecnica simile a quella del bending per ottenere le altre note che mancano, e completare cos\u00ec i 12 semitoni dell'ottava. Questa tecnica per\u00f2 richiede armoniche a bocca particolarmente ben costruite e una manutenzione minuziosa dello strumento, oltre che studio e applicazione."}
{"id": "92709", "revid": "3535", "url": "https://it.wikipedia.org/wiki?curid=92709", "title": "Cirillico", "text": ""}
{"id": "92711", "revid": "125308226", "url": "https://it.wikipedia.org/wiki?curid=92711", "title": "Pac-Man", "text": " \u00e8 un videogioco ideato da T\u014dru Iwatani e prodotto dalla Namco nel 1980 nel formato arcade da sala. In Occidente fu pubblicato in licenza dalla Midway Games. \nAcquis\u00ec subito grande popolarit\u00e0 e, negli anni successivi, sotto l'etichetta Namco sono state pubblicate varie versioni per la quasi totalit\u00e0 delle console e dei computer, che gli hanno permesso di conservare fino a oggi la sua fama di classico dei videogiochi.\nModalit\u00e0 di gioco.\nIl giocatore deve guidare una creatura sferica di colore giallo, chiamata \"Pac-Man\", facendole mangiare tutti i numerosi puntini disseminati ordinatamente all'interno del labirinto e, nel far questo, deve evitare di farsi toccare da quattro fantasmi, pena la perdita immediata di una delle vite a disposizione. Per facilitare il compito al giocatore sono presenti, presso gli angoli dello schermo di gioco, quattro \"pillole\" speciali (\"power pills\") che rovesciano la situazione rendendo vulnerabili i fantasmi, che diventano blu e, per 10 secondi esatti, invertono la loro marcia; per guadagnare punti, \u00e8 possibile in questa fase andare a caccia degli stessi fantasmi, per mangiarli.\nUna volta fagocitati, per\u00f2, questi tornano alla base (il rettangolo al centro dello schermo) sotto forma di un paio di occhi, per rigenerarsi e attaccare di nuovo Pac-Man. Completato un labirinto attraverso la fagocitazione di tutti i puntini, Pac-Man passa a quello successivo, identico nella struttura; le varie fasi sono intervallate da scenette umoristiche che vedono protagonisti Pac-Man e il fantasma Akabei (noto anche come Blinky).\nPunteggio.\nDurante il gioco, ogni cosa che Pac-Man riesce a mangiare viene conteggiata sotto forma di punti, che permettono di ottenere una vita extra una volta raggiunta quota (secondo la configurazione predefinita) e di essere iscritti alla classifica dei giocatori pi\u00f9 abili. Le palline disseminate lungo il labirinto valgono 10 punti ognuna (in tutto il labirinto ce ne sono 240, per un totale di punti) mentre le \"power pill\" ne valgono 50 (per un totale di 200 punti).\n\u00c8 possibile ottenere punti extra anche mangiando i fantasmi una volta resi vulnerabili da una delle \"power pill\": in tal caso si ottengono 200, 400, 800 e punti (per un totale di punti) fagocitando i fantasmi in sequenza (200 punti con il primo fantasma, 400 con il secondo e cos\u00ec via). Esiste anche un'altra possibilit\u00e0 per l'aumento dei propri punti: durante l'esecuzione di ogni livello, per ben due volte appare al centro del labirinto un'icona, nella maggior parte dei casi rappresentante un frutto. Se il giocatore \u00e8 abbastanza abile da recuperarla prima che scompaia, accresce il proprio punteggio.\nQuesti oggetti speciali e il loro punteggio variano in base al livello:\nIl punteggio pi\u00f9 alto raggiungibile \u00e8 di punti, perch\u00e9 un bug nel codice del gioco impedisce di oltrepassare il 256\u00ba livello (vedi sotto). Questo punteggio \u00e8 definito \"punteggio perfetto\" (\"perfect score\"): per ottenerlo bisogna mangiare in tutti i livelli di gioco tutte le pillole, tutti i fantasmi blu e tutti i bonus che appaiono.\nIntermezzi.\nLa linearit\u00e0 del gioco viene occasionalmente interrotta da alcune scenette d'intermezzo umoristiche che vedono come protagonista Pac-Man e il fantasma rosso Blinky;\n\"Pac-Man\" viene ricordato come il primo titolo che ha introdotto e reso celebri gli intermezzi nei videogiochi.\nIl livello 256.\nQuesto livello \u00e8 considerato, a causa di un bug, l'ultimo livello di Pac-Man. Teoricamente il gioco pu\u00f2 proseguire all'infinito, dato che ogni livello che segue \u00e8 praticamente identico a quello appena completato, ma arrivati al livello n. 256 la scena cambia sostanzialmente, a causa di un bug nella funzione che disegna la frutta nella barra inferiore dello schermo, dove appare l'indicazione del livello corrente.\nNella linea non dovrebbero comparire pi\u00f9 di sette frutti, questo perch\u00e9 il codice si occupa di disegnare - solo nel caso in cui il numero del livello \u00e8 minore di 8 - tanti frutti quanto \u00e8 il livello corrente. Siccome il numero del livello viene registrato su un solo byte, completato il 255\u00ba (in esadecimale \"FF\"), la funzione legge dal numero esadecimale 100 (ovvero 256 in decimale) solo lo \"00\".\nA questo punto il gioco crede di trovarsi in un livello inferiore a 8 e prova a tracciare sul fondo dello schermo 256 frutti. Questo problema fa s\u00ec che met\u00e0 dello schermo venga riempita da simboli casuali che rendono quasi impossibile il completamento del livello (quasi, perch\u00e9 se \u00e8 vero che molti appassionati hanno da sempre identificato il livello 256 come la fine del gioco, \u00e8 vero anche che altri giocatori credevano possibile che, se solo una persona avesse conosciuto molto bene il labirinto, sarebbe stata in grado di terminare il livello 256).\nVoci su eventuali completamenti del livello sono girate per molto tempo. Il caso pi\u00f9 famoso \u00e8 quando nel dicembre del 1982 Jeffrey R. Yee (che all'epoca aveva 8 anni) sostenne di aver totalizzato il punteggio di punti, tanto da ricevere anche il plauso dell'allora presidente statunitense Ronald Reagan. Se ci\u00f2 fosse vero, il calcolo del punteggio massimo realizzabile implicherebbe il superamento della soglia dei 256 livelli. N\u00e9 questo n\u00e9 altri superamenti sono mai stati dimostrati, nemmeno quando nel 1999 Billy Mitchell, detentore del record della partita perfetta (il punteggio massimo possibile fino al bug, pari a ) offr\u00ec una ricompensa di dollari a chi avesse fornito una prova del superamento del livello.\nDopo il livello 256 il gioco continua normalmente per altri 255 livelli, come \u00e8 stato possibile sapere soltanto in tempi recenti, grazie all'avvento dell'emulatore MAME che, grazie a alcuni espedienti, \u00e8 riuscito a simulare il completamento del livello in questione.\nNel 2015 \u00e8 stato pubblicato per dispositivi mobili iOS e Android un videogioco basato su questo bug, intitolato \"Pac-Man 256\" e prodotto dalla Namco Bandai Games in collaborazione con la Hipster Whale, famosa per aver prodotto il famoso videogioco \"Crossy Road\".\nStoria.\nL'idea.\nL'origine di \"Pac-Man\" \u00e8 piuttosto singolare. Sembra infatti che l'idea soggiunse a T\u014dru Iwatani durante una cena con degli amici guardando una pizza a cui era stata tolta una fetta. Dopo quattordici mesi da quella cena, precisamente il 22 maggio del 1980, grazie a un team di sviluppo di otto tecnici, divisi equamente fra software e hardware e capeggiati da Shigeo Funaki, comprendente anche il musicista Toshio Kai, vide la luce il primo Pac-Man.\nIl gioco fu commercializzato in Giappone a partire dal 10 maggio con il nome di Puckman, termine che deriva dalla parola giapponese , ovvero \"chiudere e aprire la bocca\". Il nome fu poi cambiato in Pac-Man per la sua commercializzazione negli Stati Uniti, iniziata nell'agosto dello stesso anno, a causa di una spiacevole assonanza con una parolaccia inglese: si temeva che \"Puckman\" potesse essere storpiato in un osceno \"\"F\"uckman\".\nNel novembre dello stesso anno \"Pac-Man\" viene presentato all'Amusement and Music Operators Association (AMOA) di Chicago dove venne definito \u00abtroppo carino per avere successo\u00bb. Le previsoni dell'AMOA furono presto smentite, perch\u00e9 invece il successo del \"mangia-palline\" fu strepitoso: la Namco piazz\u00f2, in soli sette anni (dal 1980 al 1987), pi\u00f9 di 300\u00a0000 macchine e vendette milioni di gadget e pupazzi vari.\nL'evoluzione.\nLe prime versioni del software avevano una pecca: i fantasmini, acerrimi nemici di Pac-Man, erano costretti a seguire uno schema fisso di movimenti, tanto da rendere eccessivamente facile il gioco (cfr. \"infra\", \"Il metodo GET\"). I programmatori, allora, inserirono nelle versioni successive uno schema aleatorio per i movimenti e diedero una \"personalit\u00e0\" a ognuno dei quattro fantasmi:\nQuesti fantasmi divennero famosi quasi quanto Pac-man stesso, tanto che i produttori di cartoni animati Hanna-Barbera li utilizzarono come antagonisti nella loro serie animata \"Pac-Man\". Come leader scelsero, forse a causa di una scarsa conoscenza del giapponese, proprio Clyde, paradossalmente il meno adatto al ruolo di capo.\nGli anni successivi.\nI due anni successivi all'uscita (tra l'inizio del 1980 e la met\u00e0 del 1983) di \"Pac-Man\" furono caratterizzati da una rapida diffusione degli \"arcade\" in tutto l'Occidente: una diffusione capeggiata proprio dallo stesso \"capolavoro della Midway\" e da altri videogiochi storici, come \"Donkey Kong\", \"Galaga\" e \"Asteroids\". Per portare i videogiochi anche nelle case inizi\u00f2 la produzione, da parte di molte industrie videoludiche e dall'Atari in primis, delle prime console domestiche. Nel marzo del 1982 l'Atari inizi\u00f2 la sfortunata conversione di \"Pac-Man\" per la sua console. Per il terzo anniversario della nascita di \"Pac-Man\" (22 maggio 1983) in ventisette citt\u00e0 degli Stati Uniti venne festeggiato il \"Pac-Man Day\".\nDurante l'E3 del 2014 Namco ha annunciato a sorpresa con la collaborazione di Nintendo la presenza di Pac-Man come personaggio giocabile in \"Super Smash Bros. per Nintendo 3DS e Wii U\".\nColonna sonora.\nLe musiche e gli effetti sonori si devono al compositore Toshio Kai.\nI seguiti.\nGrazie a un successo senza pari, che lo trasform\u00f2 in un'icona dei videogiochi, sono stati centinaia i giochi che riproposero Pac-Man, come protagonista o come semplice comparsa:\nLa Coleco produsse anche una versione ufficiale di \"Pac-Man\" come gioco elettronico da tavolo a LED (1981).\nSerie mobile.\nSono stati realizzati e pubblicati diversi giochi ufficiali di Pac-Man per gli smartphone:\nIl metodo GET.\nCos\u00ec chiamato dal nome dalle iniziali degli ideatori (George Huang, Ed Bazo e Tom Fertado), il \"metodo GET\" consente, nelle prime versioni del gioco, di completare ogni livello seguendo soltanto un percorso prestabilito, per ridurre al minimo le possibilit\u00e0 di venire catturati da un fantasma. Il percorso permette di lasciare tutte le pillole speciali per ultime e di raccogliere tutti i \"bonus\" che compaiono sporadicamente nel labirinto. Per la buona riuscita del trucco \u00e8 essenziale la fluidit\u00e0: anche la minima pausa vanifica tutto il resto del percorso. Dunque \u00e8 necessario imparare il tragitto perfettamente a memoria prima di utilizzarlo..\nImitazioni.\nTestimonianza del successo del videogioco non sono soltanto i dati di vendita, ma anche l'enorme numero di cloni, realizzati o tentati, vantati dal gioco. La sua meccanica di gioco verr\u00e0 ripresa da centinaia di giochi successivi; tra i primi cloni per piattaforme domestiche ci sono \"Cannibal\" della Philips, \"Crazy Gobbler\" dell'Hanimex, \"Jelly Monsters\" della Commodore per il VIC-20, \"3-Demon\" per MS-DOS; tra i giochi da bar \"Puck-Man\", \"Gobbler\", \"Mazeman\", \"Cruiser\", \"Hanglyman\" e \"Munchy-man\"; non mancano anche i giochi elettronici portatili, \"Puck-Man\" della Tomy, \"PacMan2\" della Entex.\nAnche molti anni dopo si producono varianti come \"3D Maze Man\".\nHack.\nOltre alle imitazioni, di \"Pac-Man\" furono creati numerosi \"hack\", ovvero versioni modificate non autorizzate dalla casa madre e che aggiungevano e modificavano, integralmente o parzialmente, l'aspetto e il meccanismo del gioco. La diffusione di \"hack\" port\u00f2 pi\u00f9 volte la Namco a conflitti con le \"software-house\" produttrici di tali prodotti: molti vennero quindi bloccati, mentre altri raggiunsero il successo. Fra gli \"hack\" pi\u00f9 diffusi e famosi si contano:\nConversioni.\nCome tutti i giochi di successo dell'epoca, anche \"Pac-Man\" venne convertito per le principali piattaforme esistenti. Numerose conversioni sono state inoltre realizzate per le console successive, tra cui Xbox, Xbox One, PlayStation 3, PlayStation 4, Wii e Nintendo Switch, oltre ad essere presente all'interno di raccolte di videogiochi classici. Di seguito sono elencate solo le conversioni ufficiali dell'originale.\nLa fallimentare versione per l'Atari 2600.\nIl primo tentativo di convertire \"Pac-Man\" per il mercato delle \"console\" casalinghe si rivel\u00f2 un gigantesco disastro. L'Atari acquist\u00f2 i diritti di produzione e immediatamente inizi\u00f2 una gigantesca campagna pubblicitaria: l'unione fra la pi\u00f9 famosa console del mondo e uno dei giochi di maggior successo che il mondo videoludico avesse mai visto sembrava molto promettente. Il processo di conversione che l'Atari effettu\u00f2 sul gioco originale fu per\u00f2 deleterio: vennero rimosse tutte quelle note di colore che rendevano il gioco affascinante. Il gioco venne quindi per lo pi\u00f9 ignorato dal pubblico, che prefer\u00ec prodotti alternativi. Delle circa 12 milioni di cartucce prodotte dalla Atari circa 5 milioni rimasero invendute, portando gravi perdite alla societ\u00e0. Questo fallimento viene spesso indicato anche fra le cause della grande crisi dei videogiochi del 1983.\nA decretare la sconfitta del progetto dell'Atari furono molto importanti le grosse limitazioni hardware che aveva la console. In primo luogo, la mancanza di numerosi colori rese il gioco molto meno attraente. In secondo luogo, la console non riusciva a disegnare sullo schermo pi\u00f9 di un fantasma alla volta: cos\u00ec che, per dare l'illusione dei quattro fantasmi originari, ognuno dei quattro fantasmi appariva una sola volta ogni quattro frame. Questo rendeva per\u00f2 i fantasmi molto \"evanescenti\" e trasparenti, e proprio per questo sul manuale d'uso del gioco i mostri vennero chiamati per la prima volta \"fantasmi\". Inoltre, i fantasmi erano di colori molto simili e, se nella versione arcade i loro occhi indicavano la direzione del movimento, nella versione Atari non facevano altro che girare in tondo. Anche i comportamenti erano molto pi\u00f9 limitati rispetto all'originale: i fantasmi seguivano infatti semplicissimi percorsi fissi. Lo stesso Pac-Man nella sfortunata conversione venne fatto assomigliare a una chiave inglese con gli occhi, che apriva e chiudeva la bocca in continuazione, anche da fermo. La \"frutta\" si ridusse a rettangolini bicolori, che non variavano da livello a livello come nell'originale.\nPac-Man nella cultura di massa.\n\"Pac-Man\" ebbe un grande successo nei primi anni ottanta e per sfruttare la sua popolarit\u00e0 molte aziende misero in commercio numerosi prodotti ad esso ispirati. Raggiunse un livello di successo al di fuori dell'ambito dei videogiochi stessi che non si era mai visto prima in un videogioco; la moda di \"Pac-Man\" veniva anche scherzosamente chiamata \"Pac-mania\". Tra i tanti prodotti basati ufficialmente su \"Pac-Man\" si possono citare abbigliamento, adesivi, peluche, lenzuola, sacchi a pelo, cravatte, tazze, cartoleria; come versioni non elettroniche del gioco si ricordano il gioco da tavolo \"Pac-Man\" della Milton Bradley, dove 2-4 giocatori controllano ciascuno un Pac-Man di diverso colore, e il gioco di carte per i pi\u00f9 piccoli \"Pac-Man Card Game\".\nSono state fatte varie ipotesi sui motivi dell'enorme successo del gioco; anzitutto, il suo tema insolito e in certo senso non violento, in un'epoca in cui il mondo dei videogiochi era dominato da astronavi, raggi laser e guerre. Ken Uston, autore del best seller \"Mastering Pac-Man\", fa notare come sia anche un gioco dove, per riuscire bene, \u00e8 pi\u00f9 importante lo sfruttamento intelligente degli schemi di comportamento dei fantasmi che la mera rapidit\u00e0 dei riflessi. Altra caratteristica \u00e8 la semplicit\u00e0 dei comandi, essendo sufficiente una sola mano sulla manopola.\nVenne realizzata anche una versione animata di \"Pac-Man\", che venne trasmessa negli Stati Uniti dal 1982 al 1984 ogni sabato mattina sulla rete CBS. Il duo di musicisti americani Buckner &amp; Garcia pubblic\u00f2 nel 1982 un album dal nome \"Pac-Man Fever\".\nOgni traccia dell'album alludeva ad un particolare gioco \"arcade\" del periodo ed utilizzava alcuni effetti sonori presi dal gioco stesso. Il Six Flags Over Texas, un luna park di Arlington (Texas), denomin\u00f2 un proprio settore \"Pac-Man Land\" dal 1981 al 1985. Venne poi rinominata in \"Looney Tunes Land\" nel 1985. Pi\u00f9 recentemente il giocatore di football Pacman Jones ha preso il soprannome dal videogioco."}
{"id": "92712", "revid": "125445323", "url": "https://it.wikipedia.org/wiki?curid=92712", "title": "Advance Australia Fair", "text": "Advance Australia Fair (\"Incedi, bella Australia\") \u00e8 l'inno nazionale ufficiale dell'Australia.\n\u00c8 tra i simboli nazionali dell'Australia, a fianco di \"God Save the Queen\" che, dal 30 novembre 1984, lo affianca come \"inno reale\".\nOrigine e storia della canzone.\nPeter Dodds McCormick, britannico, compose \"Advance Australia Fair\" con lo pseudonimo di \"Amicus\" (\"amico\" in latino). Venne eseguito per la prima volta a Sydney il giorno di Sant'Andrea, il 30 novembre 1878. Immediatamente la canzone divenne molto popolare, e una sua versione modificata fu cantata da un coro di 10000 persone il 1\u00ba gennaio 1901 per la fondazione del Commonwealth of Australia. Nel 1907 il governo australiano premi\u00f2 McCormick per la sua opera con 100 sterline.\nIn seguito la canzone fu usata di frequente all'inizio e alla fine di cerimonie ufficiali ma in modo non ufficiale, infatti solo il \"God Save the King\" o \"God Save the Queen\" era l'inno ufficiale dell'Australia in quanto parte dell'Impero britannico.\nNel 1973 il governo Whitlam decise che il paese aveva bisogno di un proprio inno (come detto sopra quello in vigore era \"God Save the Queen\"), e l'Australia Council for the Arts organizz\u00f2 un concorso per trovare una canzone adatta. Tuttavia nessuna delle nuove canzoni presentate fu ritenuta valida, e cos\u00ec l'associazione sugger\u00ec tre opzioni: \"Waltzing Matilda\", \"Song of Australia\" e \"Advance Australia Fair\". Quest'ultima fu la scelta pi\u00f9 gettonata anche in un sondaggio tenuto nel 1974.\nNel 1977 si tenne un referendum, e \"Advance Australia Fair\" vinse col 43,29% dei voti. \"Waltzing Matilda\" ottenne il 28,28% e \"Song of Australia\" il 9,65%. \"God Save the Queen\" arriv\u00f2 al 18,78% delle preferenze. Fu quindi cos\u00ec che nel 1977 l'Australia adott\u00f2 un proprio inno nazionale, declassando \"God Save the Queen\" a inno reale suonato quindi in presenza del Sovrano, qualche membro della famiglia reale o in commemorazioni particolare (prima e seconda guerra mondiale ad esempio).\nNel 1984, infine, il primo e terzo verso della canzone, con un testo modificato, furono adottati come inno. Il testo per\u00f2 \u00e8 stato modificato. Sono stati eliminati i numerosi riferimenti alla Gran Bretagna, mentre le espressioni maschili sono state riformulate in modo neutro. Per esempio \"Australia's sons\", \"figli maschi d'Australia\", \u00e8 diventato \"Australians\", \"australiani\", plurale che in lingua inglese vale sia per gli uomini che per le donne.\nAnche se i diritti di McCormick scadettero nel 1916 con la morte dell'autore, lo Stato australiano possiede il copyright della versione della canzone, che \u00e8 stata proclamata ufficialmente inno. Pertanto serve un permesso per l'uso della canzone a fini commerciali.\nA partire dal 1\u00ba gennaio 2021 \u00e8 stata adottata una modifica del primo verso dell'inno: da \"\"Australians all let us rejoice, for we are young and free\" a \"Australians all let us rejoice, for we are one and free\"\". Ci\u00f2 col fine di includere nel testo la millenaria storia degli aborigeni."}
{"id": "92714", "revid": "1355461", "url": "https://it.wikipedia.org/wiki?curid=92714", "title": "Linguaggio macchina", "text": "Il linguaggio macchina (o codice macchina), in informatica, indica il linguaggio in cui sono scritti i programmi eseguibili per computer: pu\u00f2 venire classificato come linguaggio di programmazione, sebbene quest'ultima espressione sia pi\u00f9 spesso riservata per indicare i linguaggi di alto livello con cui si scrivono programmi non direttamente eseguibili, ma che richiedono una traduzione in linguaggio macchina, per es. per mezzo di un compilatore.\nDescrizione.\nIl linguaggio macchina \u00e8 basato su un alfabeto detto \"binario\" in quanto comprende due soli simboli, generalmente indicati con 0 e 1: un simbolo di questo alfabeto viene detto bit. Il processore o CPU \u00e8 quella componente hardware di un computer che \u00e8 in grado di eseguire i programmi scritti in linguaggio macchina. In altre parole in linguaggio macchina sono definite l'insieme di istruzioni fondamentali che un processore \u00e8 in grado di compiere (\"instruction set\") in cui i codici di programmi da eseguire devono essere tradotti. In particolare i linguaggi a pi\u00f9 basso livello si ottengono come semplice codifica (tabella di associazione) a partire dal linguaggio macchina in un crescendo di astrazione.\nCome nelle lingue naturali, nel linguaggio macchina i simboli dell'alfabeto utilizzato (1 e 0) sono organizzati in \"parole\" che a loro volta costituiscono \"frasi\". Le frasi del linguaggio macchina sono dette istruzioni; ognuna di esse ordina al processore di eseguire un'azione elementare afferente allo stato interno del computer, come la lettura di una locazione di memoria oppure il calcolo della somma dei valori contenuti in due registri.\nLe frasi sono generalmente costituite da una parola iniziale detta codice operativo iniziale, che indica il tipo di azione da eseguire, seguita da altre parole che specificano gli eventuali parametri (o dati) a cui l'azione deve essere applicata (per esempio \"SOMMA\"-\"15\"-\"20\"). Se consideriamo la prima parola come \"verbo\" della frase, possiamo dire per analogia che il linguaggio macchina prevede solo verbi all'imperativo; non a caso, i linguaggi di programmazione che presentano questa caratteristica sono detti proprio \"linguaggi imperativi\". I processori tradizionali erano in grado di eseguire una sola istruzione per volta; attualmente si stanno diffondendo tecnologie (come quella dei processori superscalari) che consentono l'esecuzione di pi\u00f9 istruzioni in parallelo. Le istruzioni che possono comparire in un programma in linguaggio macchina descrivono azioni semplici quali ad esempio \"somma\", \"dividi\" o \"confronta\".\nCompatibilit\u00e0.\nL'espressione \"\"il\" linguaggio macchina\" \u00e8, strettamente parlando, scorretta; infatti, ogni modello di processore \u00e8 in grado di comprendere un proprio particolare linguaggio macchina. Tuttavia, pur variando nella sintassi specifica, i linguaggi macchina di tutti i processori sono basati su un insieme di principi e di concetti analoghi.\nSe un determinato processore P1 comprende esattamente il linguaggio di un altro processore P2, si dice che P1 \u00e8 compatibile con P2. Per esempio, i processori cosiddetti x86 sono chiamati in questo modo perch\u00e9 sono in grado di comprendere un linguaggio macchina inventato dalla Intel e in seguito usato anche su processori AMD, VIA o Cyrix. \u00c8 da notare come diversi processori compatibili non debbano esserlo anche a livello hardware: i processori Intel e AMD x86 interpretano lo stesso linguaggio macchina anche se internamente sono molto diversi.\nRapporto con l'assembly.\nIl linguaggio macchina viene spesso confuso con il linguaggio assembly ma in realt\u00e0 quest'ultimo \u00e8 un linguaggio di programmazione a basso livello che, analogamente ai linguaggi ad alto livello come C, C++, C#, Pascal, Java, Python, Visual Basic, Ruby, ecc., richiede un processo di traduzione.\nA differenza di questi ultimi, l'assembly consente una traduzione particolarmente semplice che trasforma ogni istruzione dell'assembly, in modo univoco, in una istruzione in linguaggio macchina.\nI codici operativi e i dati nel linguaggio macchina sono pattern (stringhe) di bit. L'assembly utilizza al loro posto istruzioni mnemoniche, che rendono pi\u00f9 semplice al programmatore umano lo sviluppo e il debug di programmi. Per esempio, sul processore Z80, il codice macchina codice_1 corrisponde all'ordine di decrementare il numero contenuto nel registro B, mentre in linguaggio assembly lo stesso ordine si scrive codice_2.\nEsempi di notazione.\nI codici macchina si possono trascrivere, per comodit\u00e0 anche in notazione esadecimale: ad esempio sempre nello Z80 il susseguirsi di codici:\n 3E 41 D3\n\u00e8 fissa mentre in altri essa varia da istruzione a istruzione. Anche l'organizzazione dei pattern varia moltissimo.\nCome esempio specifico possiamo prendere l'architettura MIPS. Le istruzioni di questa architettura sono tutte composte da 32 bit (o 4 byte). I primi 6 bit contengono il codice operativo. Le istruzioni di tipo J (da jump: salto) ed I (immediate) sono completamente specificate dal campo \"op\" mentre le istruzioni di tipo R (registro) comprendono un campo addizionale chiamato \"func\" che codifica la specifica funzione da eseguire. Il formato dettagliato delle istruzioni \u00e8 il seguente:\n 6 5 5 5 5 6 bit\n [ op | rs | rt | address/immediate] tipo I\n [ op | target address ] tipo J\n [ op | rs | rt | rd |shamt| funct] tipo R\n\"rs\", \"rt\", e \"rd\" indicano i registri nei quali si trovano gli operandi; \"shamt\" sta per \"shift amount\" mentre \"address\" e \"immediate\" contengono direttamente degli operandi.\nPer esempio l'operazione di somma dei registri 1 e 2 con memorizzazione del risultato nel registro 6 \u00e8 codificata come:\n [ op | rs | rt | rd |shamt| funct]\n 0 1 2 6 0 32 forma decimale\n 000000 00001 00010 00110 00000 100000 forma binaria\nCaricamento nel registro 8 di un valore memorizzato nella cella di memoria posta 68 celle dopo quella puntata dal registro 3:\n [ op | rs | rt | address/immediate]\n 35 3 8 68 forma decimale"}
{"id": "92717", "revid": "33689", "url": "https://it.wikipedia.org/wiki?curid=92717", "title": "Mario (Nintendo)", "text": ""}
{"id": "92720", "revid": "92920", "url": "https://it.wikipedia.org/wiki?curid=92720", "title": "Franco Franchi", "text": "Insieme a Ciccio Ingrassia ha formato una coppia di comici entrata nella storia della cinematografia italiana, nota come Franco e Ciccio, protagonista di oltre un centinaio di film di grande successo. Gli venne dedicato, insieme a Ingrassia, il film-documentario \"Come inguaiammo il cinema italiano - La vera storia di Franco e Ciccio\", del 2004.\nBiografia.\nNato a Palermo il 18 settembre del 1928 in una poverissima famiglia proletaria, quartogenito di diciotto figli, raccont\u00f2 poi come egli salasse le pietanze di legumi perch\u00e9 i fratelli e i cugini ne mangiassero meno, ovviamente a suo favore. Non riusc\u00ec a completare neanche le elementari poich\u00e9 dovette iniziare a lavorare con il padre come muratore. Poi i genitori emigrarono in cerca di fortuna e lui rest\u00f2 a Palermo lavorando inizialmente come artigiano, realizzando icone sacre sui marciapiedi, poi come garzone in pasticceria e anche come facchino alla stazione. Non mancarono momenti nei quali, spinto dall'indigenza, fu costretto a piccoli furti.\nFu sempre attratto dalla recitazione e dalla comicit\u00e0, arti in cui era dotato; girava per la citt\u00e0 come banditore, suonando la grancassa e aggiungendo elementi di comicit\u00e0 alle sue esibizioni e venne notato da Salvatore Polara, un musicista napoletano che nel 1945 lo inser\u00ec nel suo gruppo, gli \"Striscianti\", dove ricevette uno stipendio di 6 lire a settimana. Qui realizz\u00f2 concerti musicali per le vie, le piazze e per i ristoranti di tutta la Sicilia, nella cosiddetta \"posteggia\", nonch\u00e9 spettacoli comici all'aperto e animazioni per cerimonie come matrimoni e battesimi, occupazione dalla quale nacque il suo primo personaggio, \"Ciccio Ferra\u00f9\". Divenne imitatore di personaggi famosi come Tot\u00f2, Benito Mussolini e Adolf Hitler, e la sua mimica facciale divenne fonte di curiosit\u00e0 nel pubblico e in alcuni attori di teatro, che presero da lui degli spunti. Entrato nel 1948 in un circo in qualit\u00e0 di tuttofare, vi rimase poco tempo e lasci\u00f2 anche la compagnia di Polara, rimanendo nuovamente disoccupato. Ebbe alcuni problemi con la giustizia per piccoli furti e, nel 1950, fu arrestato. Quando usc\u00ec and\u00f2 a lavorare come posteggiatore nel nord Italia e fece il servizio militare a Bologna; al suo ritorno in Sicilia, riprese a fare l'attore. Conobbe e spos\u00f2 Irene Gallina dalla quale ebbe due figli, Maria Letizia, il 31 luglio 1961, e Massimo, il 10 maggio 1965. Debutt\u00f2 al teatro Golden di Palermo nel 1950.\nAll'inizio degli anni cinquanta conobbe Francesco Ingrassia, detto Ciccio, attore in una compagnia teatrale, iniziando una lunga collaborazione che avrebbe dato vita a una coppia destinata al grande successo realizzando insieme 132 film, prevalentemente negli anni sessanta (uno nel 1960, sei nel 1961, sette nel 1962 e 1963, 22 nel 1964). Furono tutti sostanzialmente dei successi di pubblico ma quasi sempre ignorati dalla critica. Nel 1964 i loro film incassarono circa 7 miliardi e 300 milioni (il 10% degli incassi dei film italiani in quell'anno).\nAnni settanta e ottanta.\nIl sodalizio fra i due non fu continuo e ci furono accesi contrasti che portarono a separazioni momentanee; nei periodi di separazione Franco continu\u00f2 a interpretare lo stesso genere di film, come le parodie \"Ultimo tango a Zagarol\" e \"Ku-Fu? Dalla Sicilia con furore\" (entrambi del 1973) e si occup\u00f2 anche di satira nei film \"Il sergente Rompiglioni\" (1973) e \"Il sergente Rompiglioni diventa... caporale\" (1975). Fece anche il cantante e nel 1970 prese parte al 18\u00ba Festival della Canzone Napoletana, dove si aggiudic\u00f2 il secondo posto con il brano \"O divorzio\" insieme a Angela Luce; alla stessa manifestazione propose anche \"A mossa\", interpretata in abbinamento con Mirna Doris; entrambi i brani furono pubblicati su 45 giri. Incise anche un LP con canzoni, melodiche e romantiche. La coppia si riavvicin\u00f2 nel 1974, allorch\u00e9 Ingrassia lo scelse per interpretare il suo film \"Paolo il freddo\". Nel 1978 incise una canzone con Ilona Staller, dal titolo \"Cappuccetto Rosso\"; incise anche la sigla, \"Skateboard\", di un programma televisivo da lui condotto, \"Buonasera con...\" , nel 1978.\nNegli anni ottanta ridusse notevolmente la sua presenza al cinema e volle impegnarsi anche in film drammatici. Tra il 1981 e il 1982 insieme a Ciccio Ingrassia fecero parte del programma televisivo Patatrac.\nNel 1984 apparve in \"Kaos\", dei fratelli Taviani, sempre in coppia con Ingrassia e nel 1987 ebbe una parte in \"Tango blu\" di Alberto Bevilacqua.\nIn quegli anni inizi\u00f2 a lavorare per la Fininvest con Ciccio. Il critico Tatti Sanguineti, alla presentazione del documentario \"Come inguaiammo il cinema italiano\", dichiar\u00f2 che in quel periodo Franchi e Berlusconi collaborarono nello scrivere i testi di alcune canzoni, che sarebbero state usate dalla coppia in alcuni spettacoli e successivamente dal futuro presidente del Consiglio e Mariano Apicella.\nNel 1989 il giudice Giovanni Falcone gli invi\u00f2 un avviso di garanzia nell'ambito dell'inchiesta che avrebbe portato al cosiddetto \"maxiprocesso quater\" con l'accusa di associazione mafiosa, sulla base delle dichiarazioni del collaboratore di giustizia Antonino Calderone, che affermava di avere incontrato qualche volta Franco Franchi a Catania in occasioni di feste in cui partecipavano i principali boss mafiosi dell'epoca. Egli ammise di aver incontrato vari boss, ma solo in quanto invitato in alcune occasioni come personaggio famoso. L'aver conosciuto esponenti di famiglie rivali indicava una sua totale estraneit\u00e0, condizione che lo porter\u00e0 al definitivo proscioglimento dalle accuse.\nNel luglio del 1992, a Napoli, durante le registrazioni del variet\u00e0 di Rai 3 \"Avanspettacolo\", venne ricoverato in ospedale a causa di un attacco cardiaco; stanco e malato di cirrosi epatica, rientrer\u00e0 solo nell'ultima puntata. Quasi privo di voce giustificher\u00e0 questo ritardo dicendo: \"\"Sono stato in paradiso ma non mi hanno voluto\", per poi congedarsi definitivamente dalle scene chiedendo un applauso \"a quanti ci hanno voluto bene\"\". Nell'ottobre dello stesso anno torn\u00f2 un'ultima volta in tv, in una puntata di \"Domenica In...\" dove insieme al sodale Ciccio e ad Alba Parietti esegu\u00ec lo storico cavallo di battaglia \"Tre briganti e tre somari\". Mor\u00ec il 9 dicembre 1992 nella clinica Villa Mafalda di Roma, dove era ricoverato. Al suo funerale parteciparono migliaia di persone. Riposa nel Cimitero di Santa Maria dei Rotoli di Palermo.\nRiconoscimenti.\nIl 10 dicembre 2012 la citt\u00e0 di Palermo ha intitolato al duo la piazzetta vicino al Teatro Biondo e, a ridosso di via Venezia, una targa in memoria dei due attori. Significativo il posto prescelto, poich\u00e9 Franchi e Ingrassia in quella zona muovevano i primi passi artistici, notati anche da Domenico Modugno che li fece esibire con uno spettacolo al Teatro Biondo (\"Rinaldo in campo\"); il 9 dicembre 2015 lo scultore Gianfranco Ragusano ha voluto donare al comune di Palermo un bassorilievo raffigurante i volti di Modugno, Franchi e Ingrassia, installato nella piazzetta Franchi-Ingrassia. Il 6 maggio 2017 sono stati ricordati insieme con la realizzazione di un annullo filatelico in occasione del concorso di cortometraggi \"Patern\u00f2 in corto\".\nFilmografia.\nQuesta \u00e8 la lista di tutte le apparizioni cinematografiche di Franco Franchi, con l'aggiunta dei documentari e dei film tv."}
{"id": "92721", "revid": "1748167", "url": "https://it.wikipedia.org/wiki?curid=92721", "title": "Giorgio Armani", "text": "La sua ricchezza a fine 2021 \u00e8 stata valutata dalla rivista \"Forbes\" per circa 7,7 miliardi di dollari, cosa che lo rende il 6\u00ba uomo pi\u00f9 ricco d'Italia e il 326\u00ba al mondo. \nNel 2000 ha dichiarato un reddito imponibile di 167 milioni di euro.\nBiografia.\nCresciuto a Piacenza dove studia al Liceo Scientifico Respighi, nel 1949 si trasferisce con la famiglia a Milano. In questa citt\u00e0 nel 1953 si diploma al Liceo Leonardo da Vinci, e si iscrive alla facolt\u00e0 di medicina dell'Universit\u00e0 statale, ma dopo tre anni interrompe gli studi per la chiamata dell'esercito. Al termine del servizio di leva trova lavoro come vetrinista e commesso per la Rinascente fino al 1965, anno in cui viene assunto da Nino Cerruti per ridisegnare la moda del marchio \"Hitman\", confezione dei prodotti del Lanificio Fratelli Cerruti. Il suo nome compare direttamente nell'universo della moda per la prima volta attraverso il marchio di abbigliamento in pelle Sicons. Nel 1974 nasce infatti la linea \"Armani by Sicons\", che lo convince definitivamente alla creazione di un marchio personale.\nLa sua prima collezione risale al 1975, anno in cui fonda l'azienda omonima, insieme al compagno di vita Sergio Galeotti (morto prematuramente solo 10 anni dopo). Nel luglio 2000 Armani ed il Gruppo Zegna siglano un accordo per produrre e distribuire le linee \"Armani Collezioni\" in joint venture. Analogamente nel 2002 Armani firma un accordo con la ditta Safilo per la produzione di una esclusiva linea di occhiali, chiamata \"Emporio Armani occhiali\". Nel 2000 il Guggenheim Museum di New York gli tributa una retrospettiva. Oltre alla linea profumi (tra i quali, ad esempio, \"Acqua di Gi\u00f2\" o \"Black Code\") di enorme successo commerciale, fra i suoi marchi pi\u00f9 famosi vi sono \"Emporio Armani\" e \"Armani Jeans\".\nNella seconda met\u00e0 del 2006 Emporio Armani lancia \"Remix\" il nuovo profumo uomo/donna ispirato all'ultimo album di Madonna e al mondo delle discoteche. Nel 2006 \u00e8 uscita la prima biografia dedicata allo stilista, \"Essere Armani\", scritta da Renata Molho, pubblicata in Italia da Baldini Castoldi Dalai e tradotta in dieci lingue.\nHa fondato una catena di boutiques diffusa in tutto il mondo. Nel 2009 \u00e8 diventato ambasciatore del movimento \"Internet for Peace\" fondato dalla rivista mensile \"Wired Italia\" con lo scopo di candidare Internet al Premio Nobel per la pace nel 2010. Nel giugno 2013 apre la nuova boutique in via Condotti a Roma con una festa inaugurale a cui partecipano, tra gli altri, Milla Jovovich, Tina Turner, Clive Owen, Paolo Sorrentino, Giuseppe Tornatore, Laura Biagiotti, Margherita Buy, Ornella Muti, Raul Bova, Maria Grazia Cucinotta, Valeria Golino, Fiorello, Sophia Loren ed Emma Bonino.\nSempre nel 2013 lo stilista sostiene i designer emergenti e presta il suo teatro Armani come location per le loro sfilate. Il primo a sfilare in via Bergognone \u00e8 Andrea Pompilio a giugno, con la collezione Uomo Primavera/Estate 2014. La seconda \u00e8 Stella Jean con la collezione donna Primavera/Estate 2014 presentata a settembre.. Detiene anche una quota del 4,955% di Luxottica\nNel giugno 2020 si aggiudica il Premio la Moda Veste la Pace, il riconoscimento che l'Organizzazione Mondiale contro le Discriminazioni nella Moda, nell'arte e nello sport African Fashion Gate conferisce ogni anno presso il Parlamento Europeo di Bruxelles, per la sua vivace e coraggiosa attenzione verso le problematiche relative alla salvaguardia e al rispetto dell\u2019ambiente e del mondo animale. Sempre nel 2020 in un'intervista al Corriere (8 gennaio) confessa che uno dei suoi grandi dubbi e' sulla successione: \"Sparire senza danneggiare il mio lavoro e chi mi ha aiutato, il nome che ho costruito e chi lo ha creato con me\".\nStile.\nLa produzione di Armani \u00e8 ricordata per la classe e l'eleganza dei suoi abbigliamenti e accessori. Spazia fra abiti di ogni categoria: dal classico, all'innovativo, come per esempio le giacche destrutturate con cui rivoluziona il design: vengono eliminati i supporti interni (imbottiture e controfodere), vengono spostati i bottoni e modificate le proporzioni tradizionali. Le giacche diventano uno degli emblemi dello stile italiano.\nArmani rivisita anche il tailleur con pari successo.\nIspirato al cinema in bianco e nero e alle atmosfere dell'America degli anni venti e trenta, il suo stile sceglie tagli nitidi e puliti e toni di colori freddi: il beige, il grigio e il \"greige\", una nuova tonalit\u00e0 in bilico tra il grigio e il sabbia terroso, anche se \u00e8 soprattutto il \"blu-Armani\" a contraddistinguere la sua produzione. Non esclude, per\u00f2 l'intramontabile abito nero e bianco, portandolo ad una classe superiore del comune.\nUn'altra fonte di grande ispirazione per Armani \u00e8 la cultura orientale e araba. Vengono infatti introdotti in alcuni suoi capi colletti alla coreana, e cappotti simili a djellaba, messi in commercio nel 1990, in contemporanea all'uscita nei cinema di \"Il t\u00e8 nel deserto\".\nLa sua collezione \"Armani Casa\" \u00e8 realizzata con fantasie ispirate all'Art D\u00e9co e all'estremo Oriente. Alcuni capi della collezione Emporio Armani autunno inverno 2018 prendono spunto dalle opere dell'artista francese Pierre-Yves Le Duc Soap Opera.\nCostumi per il cinema.\nNel 1980 Armani ha disegnato i costumi di scena di Richard Gere per il film \"American Gigol\u00f2\". Nel 2008 invece ha realizzato gli abiti indossati dall'attore Christian Bale (nel ruolo di Bruce Wayne) per il film \"Il cavaliere oscuro\", e poi nel 2012 ne \"Il cavaliere oscuro - Il ritorno\". Fra gli altri film per i quali ha lavorato si possono ricordare quelli per \"Phenomena\" (1985), \"Gli intoccabili\" (1987), \"Cadillac Man\" (1990) e \"Ransom - Il riscatto\" (1996). Nel 2013 veste Michael Fassbender e Pen\u00e9lope Cruz nel film \"The Counselor - Il procuratore\" e Leonardo DiCaprio in \"The Wolf of Wall Street\". Nel 2015 veste Jessica Chastain nel film . Nel 1999 ha prodotto il famoso documentario di Martin Scorsese sul cinema italiano \"Il mio viaggio in Italia\".\nArmani \u00e8 sempre stato uno dei brand pi\u00f9 amati ad Hollywood, non solo per la costumistica. Le attrici Nicole Kidman e Katie Holmes, entrambe ex mogli dell\u2019attore Tom Cruise, sono tra le pi\u00f9 note celebrit\u00e0 ad avere scelto lo stilista italiano per il loro matrimonio.\nMusica.\nNegli anni ha pubblicato diversi dischi di musica \"ambient\", elettronica e sperimentale intitolati \"Emporio Armani Caff\u00e8\", suddivisi in diversi volumi e realizzati dal Dj-sound designer Matteo Ceccarini. Disegna anche gli abiti alla cantante Alexia, sposata con suo nipote Andrea Camerana.\nSport.\nHa disegnato in passato la divisa sociale del Piacenza Football Club 1919, squadra della sua citt\u00e0 d'origine, della squadra inglese del e della Nazionale di calcio inglese. Nel 2012 il suo marchio sportivo EA7 ha realizzato le divise della Nazionale italiana per le Olimpiadi di Londra. Armani diventa prima lo sponsor principale della squadra di pallacanestro dell'Olimpia Milano, e pochi anni dopo, nel 2008, ne rileva la propriet\u00e0. Inizialmente la squadra \u00e8 conosciuta come \"Pallacanestro Olimpia EA7 \u2013 Emporio Armani Milano\" e dalla stagione 2011-12 la sponsorizzazione \"Armani Jeans\" \u00e8 sostituita con il marchio \"EA7 - Emporio Armani\". Nella stagione 2013-2014, a diciotto anni di distanza dall'ultima volta, lo storico sodalizio milanese torna a laurearsi campione d'Italia, conquistando il suo ventiseiesimo scudetto. Nel 2014, 2016, 2018 e 2021 Armani \u00e8 nuovamente sponsor ufficiale della nazionale italiana ai Giochi olimpici sempre tramite EA7, la quale sempre dal 2021 \u00e8 sponsor tecnico del Napoli.\nVita privata.\nGiorgio Armani ha spesso mantenuto riserbo sulla sua vita personale, ma si \u00e8 pubblicamente identificato come bisessuale. Ebbe una lunga relazione col suo partner d'affari, lo stilista Sergio Galeotti, deceduto nel 1985. Armani ama andare in barca e possiede uno yacht di oltre 200 piedi sul quale passa molto del proprio tempo libero.\nOnorificenze.\nDal Presidente Della Repubblica Italiana Sergio Mattarella\nDal Presidente Della Repubblica Italiana Francesco Cossiga\nDalla Presidenza Della repubblica Italiana\nPresidente del Consiglio Matteo Renzi, il Presidente del CONI (Comitato Olimpico Nazionale Italiano) Giovanni Malag\u00f2 e il Presidente del Comitato Italiano Paralimpico Luca Pancalli.\nDal Presidente Della Repubblica Francese Nicolas Sarkozy"}
{"id": "92722", "revid": "219110", "url": "https://it.wikipedia.org/wiki?curid=92722", "title": "Extended Industry Standard Architecture", "text": "L'Extended Industry Standard Architecture, in sigla EISA, \u00e8 un bus parallelo per computer destinato al collegamento, attraverso appositi slot, di generiche schede d'espansione (schede video, schede audio, schede di rete, ecc.) di norma installate internamente al computer.\nUsato sui personal computer IBM e sugli IBM compatibili a partire dal 1988, l'EISA \u00e8 la prima evoluzione dello standard ISA. Rispetto all'ISA, l'EISA offre una larghezza di bus maggiore, viene infatti portata da 16 a 32 bit, e permette a pi\u00f9 di una CPU di usarlo in contemporanea.\nL'EISA \u00e8 stato usato principalmente come interfaccia per schede SCSI e fu abbandonato con l'arrivo del VESA Local Bus e del successivo PCI."}
{"id": "92723", "revid": "79454", "url": "https://it.wikipedia.org/wiki?curid=92723", "title": "VESA", "text": ""}
{"id": "92724", "revid": "1381093", "url": "https://it.wikipedia.org/wiki?curid=92724", "title": "Cradle of Filth", "text": "I Cradle of Filth (IPA: ) sono un gruppo musicale symphonic black metal britannico, formatosi a Ipswich, nel Suffolk, nel 1991. Sono fra le band di maggior successo del genere insieme ai Dimmu Borgir.\nStoria.\nIl secondo album \"Dusk... and Her Embrace\" \u00e8 stato generalmente definito dalla critica come apice compositivo nella carriera della band, raggiunto attraverso un'accurata mescolanza del black metal delle origini con una presenza maggiore di elementi sinfonici e gotici.\nIl successivo \"Cruelty and the Beast\", pubblicato nel 1998, oltre a ricevere l'approvazione della critica, contribuisce anche ad aumentare la popolarit\u00e0 della band nella scena metal mondiale.\nLa maggior parte dei fan e anche dei critici considera il periodo migliore della band quello che va dalle origini del gruppo fino al 2000, anno di pubblicazione del rinomato \"Midian\", album di cui numerose tracce sono state utilizzate come colonna sonora nel film \"Cradle of Fear\", uno splatter/horror di serie B che vede Dani Filth nel ruolo di attore principale. Il \"periodo d'oro\" comprende \"V Empire or Dark Faerytales in Phallustein\" e \"From the Cradle to Enslave\", due EP. Secondo la critica, una lieve commercializzazione della band \u00e8 iniziata con il quinto album, \"Damnation and a Day\", che vede i primi accenni di un genere molto vicino ad un metal estremo pi\u00f9 tradizionale. Durante la registrazione di questo album vennero convocati l'Hungarian Film Orchestra e l'Hungarian Film Chorus. Con il successivo \"Nymphetamine\", uscito nel 2004, viene segnato il passaggio dalla Sony alla Roadrunner Records. L'album \u00e8 carico di inserti sinfonici riconducibili ad un gothic metal estremizzato dal sound dei capitoli precedenti. \"Thornography\" (2006) \u00e8 un album molto lontano dai caratteri generali della band con numerose influenze Thrash/Death e per molti critici resta tuttora l'album meno riuscito della band.\nNel 2008 i Cradle of Filth pubblicano \"Godspeed on the Devil's Thunder\", per recuperare le aspettative dei fan rimasti fedeli ai primi lavori, cui segue nel 2010 \"Darkly, Darkly, Venus Aversa\", all'insegna del metal estremo. Un piccolo passo indietro si avrebbe invece nell'album del 2012 \"The Manticore and Other Horrors\": la band elimina quasi del tutto la componente sinfonica a favore di uno stile pi\u00f9 asciutto e diretto, Tali ultimi lavori, tuttavia, sono stati ancora bersaglio delle critiche di altri recensori che hanno continuato a ravvisare nella band una parabola discendente. Nel 2021 \u00e8 la volta di \"Existence Is Futile\", tredicesimo album che presenta sonorit\u00e0 simili ai precedenti due dischi.\nStile musicale e testi.\nNell'evoluzione del suono dei Cradle of Filth \u00e8 stato molto importante l'influsso delle scene black e death metal scandinave (Bathory, Emperor, Darkthrone, Immortal, At the Gates, Dark Tranquillity). A tutto ci\u00f2 per\u00f2 sono stati fusi elementi teatrali (dove \u00e8 evidente anche l'ispirazione dagli italiani Death SS). Le origini di questa band le ritroviamo in un paio di demo in cui, lo stile era evidentemente orientato verso una forma particolare di death metal, ma erano comunque presenti delle orchestrazioni.\nNel 1994 usc\u00ec\"The Principle of Evil Made Flesh\", che presentava un black metal avanguardistico e riscosse un notevole successo di vendite e di critica. Prima di \"The Principle of Evil Made Flesh\", in realt\u00e0, doveva essere pubblicato l'album dal titolo \"Goetia\". Col passare degli anni lo stile dei Cradle of Filth assumer\u00e0 venature sempre pi\u00f9 gothic metal, toccando il culmine nell'album \"Midian\" del 2000. Hanno reso sempre pi\u00f9 personale il loro sound, applicando al black metal primordiale tutte le influenze derivanti dalla scena gothic metal, messe in risalto da una voce femminile che accompagna lo scream e il growl del cantante principale, Dani Filth e, con l'utilizzo di una componente sinfonica significativa, hanno creato atmosfere misteriose che si amalgamano con i temi toccati dai testi, spesso riguardanti il vampirismo.\nLe atmosfere musicali e i testi, infatti, sono molto influenzati dai temi della letteratura gotica: oltre al vampirismo, descrivono paesaggi decadenti tipici del romanticismo e aspetti pi\u00f9 passionali e spinti come il sesso ed il satanismo, specialmente nel primo periodo. Col procedere del tempo questi sono mutati, concentrando l'attenzione sulla mitologia e sulle leggende. I soggetti, i personaggi e le ambientazioni raccontate nelle liriche sono espresse in una forma di poesia s\u00ec scabra e gretta, ma fondata sull'unione fra lingua inglese moderna e il linguaggio arcaico (ricorrendo spesso ad emblemi e allegorie senza tempo nella cultura inglese). Richiamando, anche, alcune citazioni di poeti romantici e decadentisti inglesi, filosofi (Nietzsche), passi dai vari testi biblici e ricordi della tradizione celtica.\nSono una delle band pi\u00f9 discusse e controverse nell'ambito della musica: i loro lavori e le scelte promozionali sono stati spesso oggetto di critiche sia da parte dei fan che dei puristi del genere. Accusati, spesso, di essersi distaccati dai canoni del black metal e di essere diventati troppo \"commerciali\" come, al contrario, essere stati pi\u00f9 volte additati dai media come gruppo blasfemo.\nInfluenze.\nFra le maggiori influenze musicali citano Judas Priest, Venom, Emperor, Destruction, Slayer, Iron Maiden, Black Sabbath, Misfits, Paradise Lost."}
{"id": "92725", "revid": "1456895", "url": "https://it.wikipedia.org/wiki?curid=92725", "title": "Paco de Luc\u00eda", "text": "Biografia.\nPaco de Luc\u00eca (Francisco Sanchez) nasce ad Algeciras, in provincia di Cadice Andalusia (Spagna)\nfiglio di Luc\u00eda G\u00f3mez e Antonio S\u00e1nchez.\nIl nome d'arte Paco \u00e8 il diminutivo di Francisco e il cognome de Lucia \u00e8 in onore della madre (lo chiamavano Paco \"di\" Lucia per distinguerlo da altri bambini che si chiamavano Paco). Egli \u00e8 nato immerso nella cultura flamenca che ha appreso ancor prima che gli venissero impartite lezioni. Inizi\u00f2 ad apprendere e suonare la chitarra a cinque anni dal padre e dal fratello Ramon de Algeciras (entrambi chitarristi di flamenco). Il suo maestro fu il chitarrista Ni\u00f1o Ricardo (Manuel Serrap\u00ed S\u00e1nchez), ed ebbe come zio Sabicas (Agust\u00edn Castell\u00f3n Campos), altro importantissimo chitarrista.\nA 9 anni il padre non ha i soldi per pagare la scuola cos\u00ec Paco l'abbandona per dedicarsi completamente alla chitarra e si esibisce per la prima volta in pubblico, ospite di una radio locale (Radio Algec\u00edras). Tre anni dopo col fratello Pepe forma il duetto Los Chiquitos de Algec\u00edras che gli fa vincere un premio speciale della giuria.\nNel 1962 si trasferisce a Madrid con la famiglia e poi parte per gli Stati Uniti per il suo primo tour con il fratello. Dopo il periodo dei primi concerti, nel 1965 avvia una serie di collaborazioni musicali con vari artisti: il fratello Ramon de Algeciras, Ricardo Modrego e A. Fern\u00e1ndez D\u00edaz Fosforito con il quale incide la \"Seleccion Antologica del Cante Flamenco\". Nel 1966 parte di nuovo in tour e l'anno seguente incide il suo primo album da solista \"La fabulosa guitarra de Paco de Luc\u00eda\".\nNel 1968 l'incontro con Camar\u00f3n de la Isla, con il quale incise 12 album. La lunga serie di concerti e il successo ottenuto gli permisero di suonare il 18 febbraio 1977 al Teatro Real di Madrid, in cui non si era mai esibito nessun chitarrista di flamenco. A met\u00e0 degli anni settanta conobbe personaggi importanti per la sua evoluzione, tra cui Al Di Meola, John McLaughlin, Larry Coryell, Michael Laucke e Chick Corea. Spos\u00f2 nel 1977 Casilda Varela. Nel 1980 incise con John McLaughlin e Al Di Meola \"Friday Night in San Francisco\", che ha venduto pi\u00f9 di cinque milioni di copie.\nNel 1981 con Ram\u00f3n de Algeciras, Pepe de Luc\u00eda, Rub\u00e9n Dantas, Carles Benavent e Jorge Pardo incise un album rivoluzionario per la musica flamenca Solo quiero caminar. Nel 1996 si riunisce dopo 13 anni con John McLaughlin e Al Di Meola e incide \"The Guitar Trio\". Nel 1998 dedica alla madre scomparsa l'album \"Luzia\": per la prima volta si sente la sua voce come cantaor. Nel 2004 gli fu conferito il Premio Pr\u00edncipe de Asturias; il 23 marzo 2007 l'Universit\u00e0 di Cadice e l'8 maggio 2010 il Berklee College of Music di Boston gli conferirono il titolo di Dottore Honoris Causa per il suo contributo musicale e culturale. Il 25 febbraio 2014, a 66 anni, muore d'infarto sulla spiaggia messicana di Cancun. \u00c8 sepolto al Patio de San Jos\u00e9, nel vecchio cimitero municipale di Algeciras.\nPubblicazioni.\nSpartiti.\nTrascrizioni e adattamenti per altri organici strumentali.\n\"flauto e strumento melodico in Do, Sib, Mib e in chiave di Basso(Fa)\"\n\"Violoncello e Pianoforte:\"\n\"Per 2 violoncelli:\"\n\"Per 4 violoncelli:\""}
{"id": "92727", "revid": "124608990", "url": "https://it.wikipedia.org/wiki?curid=92727", "title": "Santiago Calatrava", "text": "Biografia.\nCalatrava \u00e8 nato nei pressi di Valencia, dove ha frequentato la Scuola di Arti e Mestieri e la Scuola di Architettura. Dopo la laurea, nel 1975, si \u00e8 iscritto al Politecnico federale di Zurigo per conseguirne una seconda, in ingegneria civile. In questi anni Calatrava subisce l'influenza dello svizzero Le Corbusier, la cui cappella di Notre Dame du Haut gli permette di esaminare come le forme complesse possano essere generate in architettura. Nel 1981, dopo aver completato la tesi di dottorato \"Sulla piegabilit\u00e0 delle strutture\" (\"Zur Faltbarkeit von Fachwerken\"), ha iniziato l'attivit\u00e0 professionale di architetto ed ingegnere aprendo uno studio a Zurigo.\nLo stile di Calatrava combina la concezione visuale dell'architettura all'interazione con i principi dell'ingegneria: i suoi lavori spesso sono ispirati alle forme ed alle strutture che si trovano in natura. Ha inoltre progettato numerose stazioni ferroviarie. Calatrava ha inoltre progettato due dei tre ponti che attualmente attraversano il Trinity River di Dallas (Texas), mentre un terzo \u00e8 in fase di disegno. Quando anche quest'ultimo sar\u00e0 ultimato, Dallas sar\u00e0 l'unica citt\u00e0 del mondo ad avere tre ponti di Calatrava, insieme a Reggio Emilia, dove all'inizio del 2007 sono stati ultimati i tre viadotti lungo il nuovo asse attrezzato. Sempre a Reggio Emilia \u00e8 stata realizzata la Stazione di Reggio Emilia AV Mediopadana; inoltre non molto lontano da queste quattro strutture, \u00e8 in progetto la copertura del nuovo casello dell'autostrada A1.\nPer quanto primariamente noto come architetto, Calatrava \u00e8 anche scultore e pittore, e sostiene che l'architettura sia un combinare tutte le arti. Ha anche realizzato il progetto del Fordham Spire di Chicago, grattacielo la cui costruzione \u00e8 stata annullata nel 2010. Sua anche la realizzazione del progetto della World Trade Center Station per l'anniversario dell'11 settembre 2001. Da architetto, si limita il pi\u00f9 delle volte a produrre degli schizzi realizzati ad acquarello, sulla base dei quali il personale del suo studio sviluppa il progetto architettonico e strutturale. Il 10 dicembre 2011, papa Benedetto XVI lo nomina consultore del Pontificio Consiglio della Cultura.\nCritiche.\nI progetti di Calatrava sono stati spesso oggetto di critica per ritardi nella realizzazione e per eccessivi costi rispetto ai budget previsti. A Valencia la realizzazione della \"Ciutat de les Arts i les Ci\u00e8ncies\" (la Citt\u00e0 delle Arti e delle Scienze), commissionata nel 1996, \u00e8 durata 21 anni e ha sforato di 587 milioni di euro il budget iniziale di 311 milioni di euro, con un incremento di oltre il 188%.\nAll'architetto era stata notificata una citazione con la richiesta di 3,8 milioni di euro per danni erariali per le \"pecche\" di progettazione del \"Ponte della Costituzione\" che collega piazzale Roma alla stazione Santa Lucia a Venezia, accuse cadute con una sentenza del 2015. Il proprietario di una cantina vinicola nei Paesi Baschi, La \"Bodegas Ysios\", ha chiesto 2 milioni di euro di risarcimento per la ricostruzione del tetto dal quale entrava acqua.\nAd Oviedo, in Spagna, una sala conferenza, il \"Palacio de Congresos\" da lui progettata ha subito un crollo. Ad Haarlemmermeer, vicino ad Amsterdam, i costi per la costruzione di tre ponti sono quasi raddoppiati e milioni di manutenzione sono stati spesi dal 2004. A Bilbao dall'inaugurazione di un ponte di vetro 50 persone hanno gi\u00e0 chiesto il risarcimento per danni causati dal fondo scivoloso.\nSempre a Bilbao nel progetto di un aeroporto, \"La Paloma\", non \u00e8 stata prevista la sala di attesa.\nA Chicago il progetto di un ambizioso grattacielo, il \"Chicago Spire\", \u00e8 stato sospeso per problemi finanziari conseguenti la grande recessione. A Roma, la realizzazione della citt\u00e0 dello sport di Torvergata prevista per i mondiali di nuoto del 2009 \u00e8 rimasta incompiuta.\nProcedimenti giudiziari.\nNegligenze nella costruzione del Ponte della Costituzione.\nPer la costruzione del Ponte della Costituzione, il 13 agosto 2019 la Corte dei Conti ha condannato Calatrava in appello \u2013 dopo averlo precedentemente assolto in primo grado \u2013 a pagare la somma di \u20ac 78.000 in favore dell'Erario, essendo stato ritenuto responsabile di un aggravio dei costi dell'opera legati alla sottostimazione delle dimensioni di alcuni tubi (una \u00abmacroscopica negligenza\u00bb, secondo i giudici contabili) nonch\u00e9 in relazione ai tempi di usura dei gradini, che sono stati sostituiti dopo soli 4 anni (piuttosto che dopo i 20 preventivati da Calatrava), in quanto fortemente danneggiati.\nLa Corte dei Conti ha sottolineato che si \u00e8 trattato di una negligenza:"}
{"id": "92729", "revid": "1005847", "url": "https://it.wikipedia.org/wiki?curid=92729", "title": "Alfredo Baccarini", "text": "Fu deputato (eletto nel 1876), poi ministro dei lavori pubblici nei governi Cairoli I, II e III e nel governo Depretis IV (1878-1883).\nNella fase pionieristica della telefonia, a lui si deve il disegno di legge che accord\u00f2 a societ\u00e0 italiane in alleanza con la Bell le prime concessioni delle .\nBiografia.\nFormazione.\nBaccarini nacque da una famiglia di commercianti, discendenza di un'antica e nobile famiglia faentina di cui si hanno notizie almeno dal 1400, originaria di Brisighella. Si trov\u00f2 a vivere in prima persona le giornate della prima guerra di indipendenza negli anni 1848-49. Partecip\u00f2 strenuamente alla difesa di Bologna nel 1848.\nCompiuti gli studi nel seminario di Faenza, Baccarini si iscrisse ai corsi di matematica e fisica dell'Universit\u00e0 di Bologna. In seguito si arruol\u00f2 con i volontari romagnoli.\nLaureatosi in ingegneria nel 1854, Baccarini ebbe dal municipio di Ravenna la nomina a ingegnere del Comune; mantenne tale incarico dal 1854 al 1860. Dal 1860 al 1870 ebbe, con il titolo di Ingegnere di prima classe, la direzione dei lavori per l'assestamento del porto-canale Corsini (il porto di Ravenna), pubblicandone poi due interessanti monografie nel 1868. In questo periodo fu anche commissario per la ferrovia Castel Bolognese-Ravenna, inaugurata nel 1863. In quello stesso anno cominci\u00f2 la sua carriera politica. Nel 1860 partecip\u00f2 alla fondazione del \u00abCircolo Ravennate\u00bb (entrando nella direzione), successivamente denominatosi \u00abCircolo Ravennate e dei Forestieri\u00bb.\nIl servizio militare.\nPart\u00ec assieme agli altri volontari nel marzo dell'anno 1848 da Bologna per i campi operativi del Veneto, dove fu promosso sergente per meriti di guerra.\nNella primavera del 1849 si arruol\u00f2 anche come ufficiale del genio fra i combattenti che resistevano agli austriaci: collabor\u00f2 ai lavori di fortificazione delle mura e alla difesa di Porta Galliera, per riparare poi a Russi, una volta caduta la citt\u00e0.\nLa carriera politica.\nVenne prima eletto consigliere comunale di Russi e poi di Ravenna e fu assessore ai lavori pubblici e consigliere provinciale fino al 1876. Nel 1871 venne nominato ingegnere capo del genio civile di Grosseto dove rimase fino al 1872, e nel 1873 fu nominato direttore generale delle opere idrauliche.\nUn anno prima della sua elezione a deputato (1875) Baccarini ebbe importantissima parte nell'opera grandiosa promossa da Giuseppe Garibaldi, suo intimo amico, per liberare Roma dalle piene del Tevere e dalle frequenti inondazioni.\nCome deputato, Baccarini divenne alla Camera ben presto una delle figure pi\u00f9 autorevoli per la competenza da lui dimostrata in argomento di lavori pubblici. Fu ministro dei lavori pubblici dal marzo del 1878 al maggio 1883 quasi ininterrottamente. Rimasto ormai fra i pochi liberal-democratici, si batt\u00e9\u201a contro il clientelismo e il trasformismo di Depretis e alla camera si trov\u00f2 presto isolato.\nOstile al trasformismo, si dimise passando all'opposizione e dando vita alla \"pentarchia\"; nel novembre 1883 diede vita al giornale \"La Tribuna\".\nMinistro dei lavori pubblici.\nDurante i nove mesi del suo primo ministero (marzo-dicembre 1878) present\u00f2 alcuni disegni di legge riguardanti le ferrovie, le bonifiche e la riforma dei corpi tecnici. Due furono approvati dal Parlamento e sono oggi ricordati come legge Baccarini: \nAttento e sensibile ai problemi sociali, Baccarini tent\u00f2 in ogni modo di favorire le cooperative per quanto riguardava la loro possibilit\u00e0 di concorrere ai pubblici appalti, miglior\u00f2 le condizioni dei dipendenti statali, si batt\u00e9 per un miglioramento dell'assistenza pubblica, per le assicurazioni contro gli infortuni sul lavoro, per la concessione di pensioni di vecchiaia, per lo sviluppo del risparmio postale, per la garanzia del minimo salariale nei lavori eseguiti per lo Stato.\nFu membro della Massoneria.\nOnorificenze.\nOnorificenze italiane.\nIl 1\u00ba gennaio 1899 la Giunta comunale di Ravenna propose di conferirgli, postuma, la cittadinanza ed il titolo onorifico di Patrizio di Ravenna, mentre nel 1891 gli era stato concesso il patriziato di Gubbio."}
{"id": "92730", "revid": "2075278", "url": "https://it.wikipedia.org/wiki?curid=92730", "title": "Wizards of the Coast", "text": "La Wizards of the Coast (spesso abbreviata in WotC o semplicemente Wizards) \u00e8 un editore di giochi di tema principalmente fantasy e fantascientifici. Agli inizi era un piccolo editore di giochi di ruolo, ma si espanse molto a met\u00e0 degli anni novanta grazie al successo del primo gioco di carte collezionabili, \"\".\nNel 1997 acquis\u00ec la Tactical Studies Rules allora in fallimento, ottenendo tra l'altro la propriet\u00e0 del primo gioco di ruolo, \"Dungeons &amp; Dragons,\" e ottenne un altro grande successo con la licenza per la pubblicazione del \"Pok\u00e9mon Trading Card Game\".\nNel 1999 fu a sua volta acquisita dalla Hasbro di cui divenne una divisione. La sede corporativa \u00e8 a Renton (Washington), negli Stati Uniti.\nStoria.\nIl nome \"Wizards of the Coast\" (\"maghi della costa\" in inglese) ha origine nel periodo 1979-1982, quando il gruppo di gioco di Peter Adkison (all'epoca al college) discusse della possibilit\u00e0 di fondare una casa editrice di giochi. Per anni la proposta rimase solo un'idea finch\u00e9 nel 1990, durante una discussione con Ken McGlothem, l'unico della cerchia di amici di gioco originali con cui era rimasto in contatto, torn\u00f2 a galla e nel maggio dello stesso anno Adkison e altri fondarono la \"Wizards of the Coast\" nelle vicinanze di Seattle, Washington, ed il loro quartier generale \u00e8 ancora situato nella vicina Renton.\nIl primo prodotto sviluppato dalla compagnia fu \"The Primal Order\" (1992), un supplemento generico per giochi di ruolo incentrato sulle divinit\u00e0 e sui loro seguaci. Il manuale non aveva un regolamento proprio ma conteneva numerose appendici di conversione per diversi sistemi di giochi di ruolo. Nei due anni di sviluppo del manuale (e di preparazione di una linea di prodotti collegati) Adkinson cominci\u00f2 a stringere contatti nel mondo dell'editoria del gioco e su suggerimento di Tom Dowd della FASA invi\u00f2 Rich Kaalas al Game Trade Show organizzato dalla Game Manufacturers Association. Kaalas entr\u00f2 in contatto con Lisa Stevens della White Wolf che gli diede molti consigli e rest\u00f2 in contatto con loro, venendo quindi assunta quello stesso anno (Lisa fu la prima dipendente a tempo pieno della WotC), portando con s\u00e9 la sua esperienza e le sue connessioni nell'editoria.\nNel 1992 \"The Primal Order\" fu infine pubblicato, ma Kevin Siembienda, proprietario della Palladium, ritenne che i riferimenti ai regolamenti che pubblicava violassero il suo copyright e il 17 giugno 1992 intent\u00f2 causa alla WoTC. La causa port\u00f2 quasi al fallimento la WotC e sottrasse tempo prezioso allo sviluppo di nuovi prodotti. Nonostante la volont\u00e0 della WotC di trattare, Siembienda chiedeva che questa firmasse un'ammissione di colpevolezza, ma farlo avrebbe esposto la WotC ad azioni legali da parte delle altre case editrici i cui regolamenti comparivano in \"The Primal Order\". A dicembre, dopo che il giudice ebbe rifiutato di chiudere il caso con un giudizio sommario, Adkison era convinto che ormai fosse finita per la ditta, ma grazie anche a membri dello staff che trovarono i fondi per mantenere a galla la WotC, questa riusc\u00ec a riprendersi. Infine a gennaio 1993 Mike Pondsmith, all'epoca presidente della GAMA e proprietario della R. Talsorian, riusc\u00ec a negoziare un accordo extragiudiziario tra le parti..\nNel frattempo, nel 1991, Richard Garfield contatt\u00f2 la Wizards of the Coast per proporre un nuovo gioco da tavolo chiamato \"RoboRally\", che per\u00f2 la WotC rifiut\u00f2 perch\u00e9 sarebbe stato troppo costoso produrlo con le risorse di cui disponeva all'epoca. Comunque Adkinson chiese a Garfield se poteva inventare un gioco che fosse sia portatile, sia rapido da giocare e Garfield accett\u00f2. Adkison fond\u00f2 una nuova compagnia, Garfield Games, per sviluppare l'idea di Garfield di un gioco di carte collezionabili, inizialmente chiamato \"Manaclash\" in quello che sarebbe diventato \"\". Questo mise il gioco al riparo della contesa legale con la Palladium. Garfield Games licenzi\u00f2 i diritti di produzione e vendita alla Wizards of the Coast fino a che il caso legale non si risolse. A questo punto la societ\u00e0 di comodo fu chiusa. \"Magic\" fu dimostrato nel luglio 1993 alla Origins Game Fair in Dallas. Il gioco si dimostr\u00f2 estremamente popolare in agosto alla Gen Con 1993, e nel giro di sei settimane la WotC aveva venduto 10 milioni di carte, una quantit\u00e0 che si aspettava sarebbe durata fino alla fine dell'anno. Il successo di \"Magic\" gener\u00f2 incassi sufficienti da trasformare nel giro di due anni una compagnia di pochi impiegati con sede in uno scantinato in una compagnia di 250 impiegati con uffici moderni. In 1994, \"Magic\" vinse sia il Mensa Top Five mind games award che l'Origins Award per il \"miglior gioco fantasy o di fantascienza del 1993\", che quello per la \"miglior presentazione grafica di un gioco da tavolo del 1993\".\nNel 1994 la Wizard inizi\u00f2 una collaborazione con il The Beanstalk Group, un'agenzia di brand licensing e consultazione per licenziare il marchio \"Magic\". Dopo il successo di \"Magic\" la Wizards pubblic\u00f2 \"RoboRally\" nel 1994, vincendo nuovamente l'Origins Award per il \"miglior gidoco da tavolo fantasy o di fantascienza del 1994\" e per la \"miglior presentazione grafica di un gioco da tavolo del 1994\". Nel 1994 la Wizards espanse inoltre la sua linea di giochi di ruolo acquistando \"SLA Industries\" dalla Nightfall Games e \"Ars Magica\" dalla White Wolf in 1994. Nel 1995 pubblic\u00f2 un altro gioco di carte (non collezionabile) di Richard Garfield, \"The Great Dalmuti\", che vinse il premio \"Best New Mind Game\" del Mensa. Nell'agosto 1995 la Wizards pubblic\u00f2 \"Everway\", ma quattro mesi dopo chiuse tutte le sue linee di giochi di ruolo. Peter Adkison spieg\u00f2 che la compagnia stava facendo un cattivo servizio ai giochi per mancanza di supporto e che stava perdendo soldi su tutte le linee di giochi di ruolo. Inoltre nel 1995 le vendite annuali della superarono i 65\u00a0milioni di dollari.\nNel 1997, acquis\u00ec la casa editrice che pubblicava il gioco di ruolo \"Dungeons &amp; Dragons\": la TSR. Nel settembre del 1999 fu a sua volta acquisita dalla Hasbro Interactive, sussidiaria del gigante dei giochi Hasbro. Hasbro era interessata alla propriet\u00e0 del gioco di carte collezionabili basato sui Pok\u00e9mon, di cui la WotC deteneva i diritti.\nPer molti anni la WotC ha anche gestito una catena di negozi di vendita al dettaglio. Questi furono chiusi nella primavera del 2004.\nGiochi e prodotti.\nGiochi da tavolo.\nprodotti sotto l'etichetta Avalon Hill\nGiochi di ruolo e supplementi.\nLa Wizards of the Coast ha scritto la Open Game License utilizzata dalla Open Gaming Foundation e dal d20 system.\nRomanzi fantasy.\nLa Wizards of the Coast ha anche pubblicato molti romanzi basati sulle ambientazioni dei suoi prodotti. Alcuni di questi sono ora fuori produzione."}
{"id": "92733", "revid": "491696", "url": "https://it.wikipedia.org/wiki?curid=92733", "title": "Iconografia della Crocifissione", "text": "La Crocifissione rappresenta il simbolo per antonomasia della religione cristiana: essa occupa un posto centrale nella produzione dell'arte sacra. L'analisi della iconografia della Crocifissione mostra la variet\u00e0 di sistemi di senso attribuiti alla sofferenza ed alla morte di Cristo ed alla promessa di salvezza per gli uomini.\nIl segno della Croce.\nIl materiale iconografico che ha per oggetto la Crocifissione va dalle prime incerte incisioni del segno della Croce che troviamo nelle catacombe, alle espressioni pi\u00f9 alte della raffigurazioni della Crocifissione di Ges\u00f9 che troviamo nell'arte sacra di tutti i secoli; spazia dalle opere di alto pregio destinate a ricchi e raffinati committenti, alle manifestazioni ingenue di espressivit\u00e0 popolare che troviamo nelle cappelle votive, nelle feste religiose che celebrano la Passione di Cristo, ed altro ancora.\nNel primo periodo della cristianit\u00e0 \u2013 a giudicare dallo studio delle catacombe \u2013 il simbolo della croce, graffiato nel tufo o tracciato con il colore,- si trova abbastanza di rado; esso \u00e8 certamente meno frequente degli altri simboli della Cristianit\u00e0 (come il pesce, i pani o l'ancora).\nPi\u00f9 diffuso si ritiene esser stato l'uso della \"crux dissimulata\", ottenuta, ad esempio, interponendo la lettera \"tau\" maiuscola (T) al centro del nome del defunto.\nDopo il decreto di Costantino la diffusione del simbolo della croce si espande ed assume l'aspetto della \"crux commissa\" (T), o della \"croce latina\" (\u2020) (detta anche \"crux immissa\") o della croce greca (formula_1).\nLa croce diventa allora simbolo di culto che si inizia a trovare nelle chiese primitive: uno degli esempi pi\u00f9 significativi \u00e8 la croce gemmata realizzata a mosaico (fine del IV - inizio del V secolo), posta sopra il Calvario, nella basilica paleocristiana di Santa Pudenziana in Roma. Altri esempi, poco pi\u00f9 tardi, sono quelli che troviamo nei mosaici che ornano l'arco trionfale di Santa Maria Maggiore a Roma ed in quelli del Mausoleo di Galla Placidia a Ravenna.\nIl Crocifisso.\nRappresentazioni tardo-antiche.\nUna rappresentazione della crocifissione risalente alla fine del II secolo o all'inizio del III, compare in un probabile amuleto (non necessariamente pagano) intagliato in eliotropio, oggi conservato al British Museum. Secondo Kotanski le parole accanto alla crocifissione contengono un'invocazione a Ges\u00f9 redentore, figlio del Padre, mentre l'iscrizione sul retro, di diversa mano e aggiunta successivamente, contiene alcuni termini di significato sconosciuto, ma presenti in amuleti pagani. Gi\u00e0 nel II secolo Giustino martire affermava che gli esorcismi erano effettuati \"nel nome di Ges\u00f9 Cristo, che fu crocefisso sotto Ponzio Pilato\", come verosimile alla luce della narrazione della guarigione di uno storpio da parte di Pietro (Atti 3-4 e in particolare 4,9-10). L'uso apotropaico del nome di Ges\u00f9 e della rappresentazione della sua crocifissione anche in un contesto forse pagano, si spiega con le parole di Origene: \"il nome di Ges\u00f9 \u00e8 cos\u00ec potente contro i demoni che talvolta \u00e8 efficace anche se pronunziato da uomini cattivi\" (\"Contra Celsum\" 1.6). Questa gemma conferma l'antichit\u00e0 della devozione cristiana per Cristo crocefisso, evidenziata anche dalla rappresentazione satirica della croce presente gi\u00e0 nel graffito di Alessameno (inizio del III secolo o anteriore).\nFra le pi\u00f9 antiche rappresentazioni cristiane della crocifissione ve ne sono altre due incise su pietre dure e utilizzate come sigilli. Una venne ritrovata in Romania nei pressi di Costanza nel 1895 e oggi si trova al British Museum (PE 1895,1113.1). Una pietra molto simile era stata acquistata dal collezionista inglese George Frederick Nott (1767\u20131841) ma oggi \u00e8 dispersa, anche se ne resta il calco in gesso. La pietra \u00e8 citata da Raffaele Garrucci nella sua monumentale \"Storia dell\u2019 arte cristiana nei primi otto secoli della chiesa\" (6 voll., Prato 1872-1881). Oggi entrambi i sigilli sono datati alla prima met\u00e0 del IV secolo. In entrambe le gemme Cristo in croce \u00e8 circondato dagli apostoli, sei per lato, una forma di rappresentazione contrastante con i racconti evangelici e che, perci\u00f2, sembra voler enfatizzare che il fondamento della Chiesa \u00e8 Cristo crocefisso. Nel IV e V secolo la rappresentazione di Ges\u00f9 al centro degli apostoli si diffuse in molteplici varianti, in un contesto apparentemente celeste, e il ricordo della passione venne proposto tramite l'immagine di un agnello sotto i piedi di Ges\u00f9 come nel \"Sarcofago di Stilicone\" nella Basilica di Sant'Ambrogio a Milano oppure sostituendo alla figura di Cristo l'immagine della croce nuda ma incoronata, simbolo a un tempo della passione e della resurrezione.\nI passaggi iconografici nel Medioevo.\nNel V secolo \u00e8 possibile vedere non solo il simbolo della croce, ma anche i primi esempi di rappresentazione della Crocifissione, con la figura del Redentore in mezzo ai ladroni, mostrata alla piet\u00e0 dei fedeli. Esempio famoso di Crocifissione risalente a tale periodo \u00e8 quella intagliata, assieme ad altre scene bibliche, nel legno dell'antica porta della basilica di Santa Sabina sull'Aventino, che mostra Ges\u00f9 con le braccia distese, tra i due ladroni, con occhi aperti, senza nimbo e senza croce. C'era una certa prevenzione a rappresentare la crocifissione nel mondo tardo antico, poich\u00e9 era ancora viva la memoria di come fosse la pena di morte inflitta agli schiavi.\nIl Crocifisso si afferm\u00f2 in seguito sempre pi\u00f9 come icona per antonomasia della fede in Cristo, sia che tale affermazione avvenga nei maestosi crocifissi lignei (che in antico erano dipinti) oppure nei grandi crocifissi in lamina di argento posti nelle cattedrali (come la Croce della badessa Raingarda, a Pavia ante 996, la Croce del vescovo Leone, nel Duomo di Vercelli ante 1026, la Croce del vescovo Ariberto nel Duomo di Milano post 1018), sia che essa passi attraverso i pi\u00f9 modesti artefatti destinati alle chiese di campagna o alla popolare devozionalit\u00e0 dei fedeli, come \"\"memento\" alla preghiera\", posto lungo i sentieri da essi percorsi (si pensi, per fare un esempio, ai tanti crocifissi in legno che troviamo ancor oggi nelle montagne tirolesi).\nNell'Italia centrale del XII secolo nacque la tradizione delle croci dipinte, destinate ad essere appese nell'arco trionfale delle chiese o al di sopra dell'iconostasi, ovvero la struttura che separava la navata adibita ai laici dal presbiterio adibito al clero; le tavole venivano dipinte direttamente su legno, oppure su fogli di pergamena o cuoio, successivamente incollati sul supporto ligneo sagomato a forma di croce. In esse il Cristo \u00e8 in posizione frontale con la testa eretta e gli occhi aperti, vivo sulla croce e ritratto come trionfatore sulla morte (\"Christus triumphans\"), attorniato da scene tratte dalla Passione, e poteva presentare agli estremi dei bracci della croce figurine di contorno, che a partire dalla seconda met\u00e0 del XIII secolo divennero le figure a mezzobusto della Vergine e San Giovanni evangelista in posizione di compianto. Talvolta si incontrano anche i simboli degli evangelisti e, nel braccio superiore (la \"cimasa\"), un Cristo in maest\u00e0. Tra gli esempi pi\u00f9 antichi di \"Crocifisso triumphans\" si annoverano la croce firmata da Alberto Sotio nel Duomo di Spoleto, la Croce di Mastro Guglielmo nel Duomo di Sarzana, la croce di san Damiano nella chiesa di Santa Chiara ad Assisi, la croce di un anonimo maestro pisano nel Museo Nazionale di San Matteo a Pisa e il crocifisso della Cattedrale di Santa Croce a Forl\u00ec.\nAll'apice della croce si trova la cimasa, i due allargamenti laterali dei bracci orizzontali sono denominati terminali, lo scomparto \u00e8 uno dei due allargamenti laterale del tabellone, infine il piedicroce (o calvario o chiusa) \u00e8 l'allargamento posto all'estremo inferiore.\nAgli inizi del XIII secolo compare una nuova tipologia, quella del \"Christus patiens\" d'ispirazione bizantina, la cui diffusione fu facilitata dalla coeva predicazione francescana. Il Cristo sofferente ha la testa reclinata sulla spalla e gli occhi chiusi e il corpo incurvato in uno spasimo di dolore, coi fianchi cinti dal \"perizonium\". La prima rappresentazione \u00e8 quella della Croce n. 20 di Pisa (1210-1230) di un anonimo artista bizantino operante in Toscana. Uno dei primi a recepire questa novit\u00e0 iconografica fu Giunta Pisano, del quale restano tre crocifissi firmati e uno attribuitogli dalla critica, tra cui il Crocifisso della basilica di San Domenico a Bologna, dove il corpo del Cristo \u00e8 inarcato sulla sinistra, invadendo il tabellone laterale, da cui spariscono quindi le scene della Passione. Tra Giunta e Cimabue irrompe Coppo di Marcovaldo, primo innovatore non solo dell'arte definita ancora grottesca da Longhi, ma primo vero pittore espressionista della storia. La recessione stilistica era gi\u00e0 alle spalle, al contrario delle affermazioni di Longhi, Coppo non stava a Rouault, Rouault cercava un imbarbarimento del segno nel secolo scorso, Coppo al contrario una classicit\u00e0, una forma di bellezza da qui l'importanza di Coppo come pittore di \"frontiera\", forme riprese da Cimabue nel \"Crocifisso di Arezzo\" del 1270 circa (che venne dipinto per la locale chiesa domenicana, quindi verosimilmente richiesto simile al Crocifisso della chiesa madre a Bologna) e sviluppate ulteriormente nel \"Crocifisso di Santa Croce\" del 1280 circa.\nNel braccio pi\u00f9 alto si diffusero nuove immagini tra cui quella del Padre Eterno, altre volte il simbolo del pellicano, che si sacrifica per nutrire i suoi figli, o altre immagini cristologiche; una analoga variet\u00e0 di icone pu\u00f2 essere posta ai piedi di Cristo, nel soppedaneo (la Maddalena, il teschio di Adamo, un santo protettore, o il committente).\nGiotto fu il primo a rinnovare questa iconografia in pittura nell'ultimo decennio del XIII secolo, prendendo spunto dai traguardi nel frattempo raggiunti dalla scultura gotica, in particolare da Nicola Pisano, gi\u00e0 dal 1260. Egli compose il Cristo come realmente doveva mostrarsi sotto il peso del corpo, abolendo l'inarcatura e piegando le gambe, che venivano fermate da un unico chiodo (come nella lunetta del portale sinistro del Duomo di Lucca scolpita da Nicola Pisano).\nIconografia successiva.\nPur restando fisse, dal medioevo in poi, le connotazioni figurative essenziali del Crocifisso (le braccia stirate a forza sulla croce, le gambe che si incrociano sui due piedi trafitti da un solo chiodo, il capo, reclinato e sofferente, coronato da spine, la presenza del \"perizonium\" pi\u00f9 o meno elaborato a seconda degli stili), le interpretazioni stilistiche che ne vengono date differiscono a seconda della tecnica di esecuzione adottata, delle invenzioni artistiche e delle espressioni di devozione legate a specifici territori.\nVa anche aggiunto che la iconografia del Crocifisso pu\u00f2 assumere connotazioni specifiche in rapporto alla cultura che accoglie, in tempi storici differenti, la fede in Ges\u00f9.\nNei paesi in cui la diffusione della cristianesimo \u00e8 avvenuta a seguito di guerre di conquista o di azione missionaria troviamo, sul piano iconografico, elementi di originalit\u00e0 che possono affondare le loro radici nella precedente cultura. A quest'ultimo riguardo colpisce, per fare un esempio, la crudezza delle statue di Ges\u00f9 crocefisso o del suo corpo morto calato dalla croce, che si trovano in tutte le chiese messicane. A tale proposito Octavio Paz afferma che: \"\"Il messicano venera il Cristo sanguinante e umiliato, colpito dai soldati, condannato dai giudici, perch\u00e9 vede in lui l'immagine trasfigurata del proprio destino. La stessa cosa lo spinge a riconoscersi in Cuauht\u00e9moc, il giovane imperatore azteco detronizzato, torturato e assassinato da Cort\u00e8s\" (da \"II labirinto della solitudine\"\").\nIconografia del Calvario.\nIl discorso sulla iconografia della Crocifissione di Ges\u00f9 si fa ancora pi\u00f9 ampio e diversificato quando essa riguardi la rappresentazione figurativa del racconto evangelico. La straordinaria diversificazione delle raffigurazioni del Calvario che troviamo nella storia dell'arte deve essere spiegata in rapporto alla diversa attribuzione di significato religioso data all'evento a cui possono giungere differenti sensibilit\u00e0 e differenti letture dei testi evangelici. Ma va spiegata anche (e forse soprattutto) in rapporto alla creativit\u00e0 degli artisti ed alla destinazione d'uso delle opere pensata dai committenti.\nSenza esaminare le decine di diverse rappresentazioni alle quali fa riferimento la classificazione iconografica del Warburg Institute, basti considerare come la scena del Calvario possa essere raffigurata attraverso il linguaggio essenziale suggerito dal Vangelo secondo Giovanni nel dialogo tra Cristo morente, la Madonna sua madre e \"l'apostolo prediletto\", mettendo in scena queste tre sole figure dolenti (come avviene ad esempio nella drammatica Crocifissione di Matthias Gr\u00fcnewald, nella Kunsthalle di Karlsruhe); oppure come si possa far uso di un linguaggio quasi altrettanto essenziale in cui si inserisce nella scena una Maddalena che abbraccia disperata la croce, in un cordoglio nel quale \u00e8 evidente il retaggio del rito mediterraneo del pianto funebre (citiamo emblematicamente la \"Crocefissione\" di Masaccio al museo nazionale di Capodimonte).\nSul versante opposto troviamo invece i grandiosi affreschi nei quali l'evento \u00e8 descritto con grande teatralit\u00e0: Ges\u00f9 crocifisso tra i due ladroni, gli angeli che piangono l'orrore del crimine o che raccolgono, pietosi, il sangue sgorgato dalle piaghe di Cristo, i soldati a cavallo con le loro terribili lance, la Madonna che vien meno, la pie donne che la soccorrono, la Maddalena che abbraccia la croce, i soldati che si giocano ai dadi la veste di Ges\u00f9.\nAltrettanto, se non ancor pi\u00f9 teatrali e dense di pathos, sono le rappresentazioni della Crocifissione che, nei Sacro Monti tra Piemonte e Lombardia, troviamo nella cappella dedicata alla \"Passione di Cristo\", con la scena, popolata da un formidabile complesso di statue in terracotta, che si dilata negli affreschi delle pareti (si pensi in particolare al Sacro Monte di Varallo).\nSempre sul piano iconografico va osservato almeno ancora un dettaglio: compare assai spesso sotto la croce (o ai suoi piedi) un teschio con due tibie incrociate. Il simbolismo cos\u00ec richiamato \u00e8 quello della interpretazione di Cristo come Adamo novello, che porta l'umanit\u00e0 a nuova vita, ma si collega anche alla credenza, diffusa a partire dal medioevo, che la Croce fosse stata piantata proprio sopra la tomba del capostipite del genere umano, a significare il riscatto del peccato originale."}
{"id": "92734", "revid": "125371061", "url": "https://it.wikipedia.org/wiki?curid=92734", "title": "Massacro di Bleiburg", "text": "Con massacro di Bleiburg si intende quanto accaduto verso la met\u00e0 di maggio 1945, immediatamente dopo la fine delle ostilit\u00e0 della seconda guerra mondiale, presso il villaggio di Bleiburg (\"Pliberk\" in sloveno) in Austria, sul confine con la Slovenia. Diverse decine di migliaia di persone provenienti dall'ormai ex-Stato Indipendente di Croazia, che comprendeva in massima parte ustascia, \"domobranci\" e soldati regolari, ma anche cetnici, cosacchi, civili e famiglie al seguito, organizzati in una lunga colonna in marcia dall'inizio di maggio, che si era aperta la strada verso nord combattendo anche dopo la fine formale delle ostilit\u00e0, si trovarono bloccati sul confine e fu impedito loro di arrendersi ai britannici, come intendevano fare.\nLa successione degli avvenimenti non \u00e8 chiara e spesso oggetto di ricostruzioni di parte. In ogni caso molti furono vittime di un'azione sul posto da parte dell'esercito titino.\nDiverse decine di migliaia di persone furono invece trasferite all'interno dell'odierno territorio sloveno. Nella maggioranza dei casi vennero uccisi sommariamente in diverse localit\u00e0, come Tezno, spesso dopo dure detenzioni e marce della morte. La stima delle vittime varia grandemente, per i soli eventi legati a Bleiburg tra le 30.000 e le 60.000. Studi recenti sloveni stimano in 150-200.000 il totale delle vittime di esecuzioni sommarie avvenute in territorio sloveno dopo la fine del conflitto, in oltre il 90% dei casi ex-armati.\nAntefatti.\nCon la fine della guerra, molti ustascia e simpatizzanti del regime decisero di fuggire dalla Croazia, portando con s\u00e9 le proprie famiglie. Alla fuga verso i valichi austriaci si unirono molti serbi cetnici e sloveni, principalmente collaborazionisti delle forze d'invasione fascista e nazista, ma anche semplici civili anticomunisti. Giunti al confine austriaco i profughi, inseguiti dall'armata di Tito, si trovarono la strada bloccata dall'esercito britannico. Nella notte del 13 maggio il comando del Quinto corpo dell'Ottava Armata britannica stimava in 30.000 coloro che si erano consegnati ai britannici come prigionieri di guerra e che altri 60.000 uomini armati con civili al seguito stavano per passare il confine.\nIl 15 maggio la testa di una lunga colonna giunse nei pressi di Bleiburg/Pliberk, un villaggio minerario della Carinzia, dove stanziava da qualche giorno il comando della 38\u00aa Brigata di fanteria britannica. Il comandante croato, generale Heren\u010di\u0107, si rec\u00f2 a negoziare la resa dal comandante britannico, brigadier generale Patrick Scott. Il giovane generale jugoslavo Milan Basta, appena arrivato sul luogo con le truppe partigiane, pretese di presenziare ai colloqui, dove sostenne che la resa andava effettuata alle forze titine anzich\u00e9 agli inglesi. Scott lo appoggi\u00f2, affermando che gli inglesi non avrebbero consentito l'espatrio nel territorio austriaco sotto il loro controllo. Heren\u010di\u0107 alla fine dovette darsi per vinto, dietro l'assicurazione fornita da Basta a Scott che i prigionieri di guerra sarebbero stati trattati come tali.\nL'esatto svolgimento degli eventi successivo \u00e8 incerto. I partigiani comunisti aprirono il fuoco da entrambi i lati sulla colonna oramai disarmata occupante la vallata. I britannici erano cos\u00ec vicino al luogo del massacro che udirono numerose scariche di mitra.\nL'esecuzione.\nLe esecuzioni avvennero senza processo, con il pretesto di vendicare i crimini commessi durante la guerra dagli ustascia.\nNella zona di Bleiburg furono trovati i resti di numerosi cadaveri in fosse comuni e successivamente in Slovenia furono scoperte molte altre fosse comuni, sia nella zona di Maribor che nell'interno. Secondo le ricostruzioni, i luoghi delle esecuzioni (spesso fosse comuni o cavit\u00e0 naturali, come le foibe) erano anche molto distanti tra loro. Infatti i prigionieri vennero trasferiti con marce della morte tra diversi luoghi di detenzione e quelli di esecuzione.\nI rifugiati politici croati all'estero resero pubbliche le prove delle atrocit\u00e0 commesse da Tito e i suoi seguaci dimostrando il coinvolgimento nel massacro del governo britannico dell'epoca: secondo le accuse, le autorit\u00e0 britanniche avevano interesse politico a nascondere le loro responsabilit\u00e0 e quelle del comandante comunista jugoslavo, almeno per un certo periodo, in funzione antisovietica.\nSecondo lo studioso croato Vladimir Zerjavi\u0107 fu 55.000 il totale delle persone uccise nell'area di Bleiburg e in Slovenia.\nIl giornalista britannico Misha Glenny ritiene che i militari disarmati uccisi furono circa 50.000 e i civili circa 30.000.\nLo storico croato-statunitense Jozo Tomasevich, della Stanford University, pensa che 116.000 militari croati giunsero a Bleiburg su un totale di 200.000 persone e che molti altri fuggiaschi furono bloccati alla frontiera austriaca; inoltre ritiene che circa la met\u00e0 dei prigionieri fu massacrata nella zona di Bleiburg."}
{"id": "92735", "revid": "6842", "url": "https://it.wikipedia.org/wiki?curid=92735", "title": "PATA", "text": ""}
{"id": "92738", "revid": "34392", "url": "https://it.wikipedia.org/wiki?curid=92738", "title": "Associazioni libere", "text": ""}
{"id": "92741", "revid": "1297", "url": "https://it.wikipedia.org/wiki?curid=92741", "title": "Vite (botanica)", "text": ""}
{"id": "92742", "revid": "125950523", "url": "https://it.wikipedia.org/wiki?curid=92742", "title": "Simona Ventura", "text": "Le sue prime apparizioni in televisione risalgono alla met\u00e0 degli anni ottanta, come concorrente di alcuni famosi quiz e giochi televisivi. Esord\u00ec ufficialmente nel 1988 come valletta nel quiz di Rai 1 \"Domani sposi\" per poi lavorare come praticante giornalista sportiva in alcuni programmi di TMC nei primi anni novanta. A met\u00e0 degli anni novanta passa a Mediaset, divenendo uno dei volti di Italia 1, ma presentando anche vari show su Canale 5. Dal 2001 al 2011 \u00e8 stata legata contrattualmente alla Rai. In particolare \u00e8 stata volto di punta di Rai 2 e ha condotto per dieci stagioni \"Quelli che il calcio\". Il successo la porta a condurre il \"Festival di Sanremo 2004\", diventando la quarta conduttrice donna nella storia della kermesse, dopo Maria Giovanna Elmi, Loretta Goggi e Raffaella Carr\u00e0.\nNell'estate 2011 \u00e8 passata a Sky Italia, da cui \u00e8 uscita due anni dopo per poi lavorare in tv senza legare in esclusiva la propria immagine a un particolare network. Nel 2016 torna a Mediaset, prima concorrente de \"L'isola dei famosi\", da lei stessa condotta per otto edizioni su Rai 2, e poi conducendo \"Selfie - Le cose cambiano\" e \"Temptation Island VIP\", sempre su Canale 5. Nel 2019 torna in Rai, chiamata dal direttore di Rai 2 Carlo Freccero per ridiventare il volto di punta della seconda rete del servizio pubblico. \u00c8 stata anche giudice di diversi talent show musicali: \"X Factor\" (da lei stessa portato in Italia su Rai 2), \"Notti sul ghiaccio\", \"Amici di Maria De Filippi\" e il \"Festival di Castrocaro 2019\".\nBiografia.\nDa giovanissima si \u00e8 trasferita con la famiglia a Chivasso, in Piemonte; ha frequentato l'ex Istituto Superiore di Educazione Fisica a Torino dove si \u00e8 diplomata nel 1992. Ha una sorella minore di nome Sara, conduttrice radiofonica.\nGli inizi come valletta e inviata.\nDurante gli studi, lavora come contabile in un'azienda di autotrasporti fino a quando scopre che lo stipendio in verit\u00e0 lo pagava sua madre.\nEsordisce nel 1985 come concorrente allo show \"W le donne\" condotto da Amanda Lear e Andrea Giordana su Rete 4, mentre nel 1986 partecipa come concorrente a \"Il gioco delle coppie\", quiz di Canale 5 condotto da Marco Predolin. In quell'anno vince \"Miss Muretto\" ad Alassio e partecipa di diritto a Miss Italia.\nNel 1987 comincia a lavorare per una piccola rete televisiva piemontese, Retecanavese. Il 17 dicembre di quell'anno partecipa anche come concorrente a \"Telemike\", programma a quiz del gioved\u00ec sera condotto da Mike Bongiorno su Canale 5.\nEsordisce nella televisione nazionale come valletta al fianco di Giancarlo Magalli nel programma \"Domani sposi\" in onda nel 1988 su Rai 1. Nello stesso anno partecipa per l'Italia a Miss Universo. Fa poi una piccola comparsata nel 1989 nella commedia di Carlo Vanzina \"Le finte bionde\".\nLavora poi come praticante giornalista sportiva a Telemontecarlo come inviata di \"Galagol\", trasmissione calcistica condotta da Massimo Caputi e Alba Parietti, ma senza mai riuscire a diventare professionista; qui racconta i Mondiali di calcio italiani del 1990 al seguito delle nazionali italiana e brasiliana. Sempre per Telemontecarlo lavora come speaker di notiziari sportivi. Nel 1992, assieme ad Ilaria Moscato, sostituisce Lolita Morena, prendendo parte su Rai 1 come inviata per i giochi esterni dell'edizione 1991-1992 di \"Domenica in\" condotta da Pippo Baudo, e partecipa allo show musicale \"Pavarotti International\" con Gianni Min\u00e0. In quell'anno, dopo essere stata inviata per TMC agli Europei di calcio in Svezia e alle Olimpiadi di Barcellona, ottiene uno spazio all'interno della \"Domenica Sportiva\", storico programma calcistico della Rai in cui la presenza femminile era stata, fino a quel momento, abbastanza marginale.\nLa consacrazione a Mediaset.\nNella met\u00e0 degli anni novanta passa a Mediaset, diventando uno dei volti di punta della rete giovane del gruppo, Italia 1, conducendo programmi quali \"Mai dire gol\" della Gialappa's Band (in cui \u00e8 inizialmente affiancata da Teo Teocoli e in seguito da Claudio Lippi, e di cui poi conduce da sola la versione domenicale dello show nella stagione 1996/1997), \"Scherzi a parte\" condotto con Teocoli e Massimo Lopez, il \"Festivalbar 1997\" in coppia con Amadeus, \"Gli indelebili '99\", \"Comici\", \"Zelig\" (all'epoca intitolato \"Facciamo cabaret\" condotto con Massimo Boldi, ma senza il successo che il programma otterr\u00e0 nelle stagioni successive) e \"Le iene\": quest'ultimo show, in onda dapprima al pomeriggio e in seguito in seconda serata, segna la sua affermazione definitiva come presentatrice prima in trio con Dario Cassini e Peppe Quintale e in seguito con Fabio Volo e Andrea Pellizzari.\nIn quel periodo lavora anche sulla rete ammiraglia del gruppo, Canale 5, in due show che hanno poco successo: nel 1995 partecipa a \"Cuori e denari\", gioco estivo condotto da Alberto Castagna e Antonella Elia, e nel 1996 conduce \"Il Boom\", variet\u00e0 nostalgico degli anni cinquanta con Teo Teocoli e Gene Gnocchi in cui sostituisce all'ultimo momento Ambra Angiolini.\nNel 1996 doppia per la versione italiana il personaggio di Lola Bunny nel film di Joe Pytka \"Space Jam\" con protagonista Michael Jordan, dove insieme con lei doppiano altre guest d'eccezione, soprattutto legate al mondo dei programmi televisivi sul calcio come Giampiero Galeazzi, Massimo Giuliani, Sandro Ciotti (ritiratosi in quell'anno) e Neri Marcor\u00e8. L'anno seguente si cimenta per la prima volta come attrice protagonista nel film comico \"Fratelli coltelli\" di Maurizio Ponzi nel ruolo di Sonia, un'avventuriera che raggira due uomini (interpretati da Fabio Canino ed Emilio Solfrizzi); questo film non riscuote successo n\u00e9 in termini di pubblico n\u00e9 in termini di critica.\nIntanto conduce tre edizioni dello show di prima serata di Italia 1, \"Matricole\", affiancata da tre diversi partner ovvero Amadeus nella prima, Fiorello nella seconda ed Enrico Papi nella terza.\nNell'autunno 1999, ormai affermatasi come conduttrice, conduce con successo un'altra edizione di \"Scherzi a parte\" (questa volta su Canale 5 con Marco Columbro). L'ultimo dell'anno \u00e8 la conduttrice del veglione di Capodanno di Canale 5, intitolato \"2000 e una notte\", presentando in diretta da Piazza del Popolo una kermesse con ospiti musicali e accompagnando i telespettatori verso l'anno nuovo.\nNel 2000 partecipa, assieme a Maria De Filippi, Luciana Littizzetto e Iva Zanicchi, alla seconda puntata del reality di Italia 1 \"Cari amici miei\", in cui le quattro donne vengono riprese dalle telecamere durante una cena tra loro.\nNella primavera 2001 conduce \"Piccole canaglie\" insieme con Pino Insegno su Canale 5.\nGli anni in Rai.\nIl successo con \"Quelli che il calcio\" e \"L'isola dei famosi\".\nNell'agosto del 2001 torna in Rai, ereditando da Fabio Fazio la conduzione del programma calcistico \"Quelli che... il calcio\", in onda su Rai 2 che con lei andr\u00e0 avanti con un buon riscontro di pubblico per dieci anni.\nNel febbraio 2002 conduce con il giornalista del TG1 Francesco Giorgino il \"Dopofestival di Sanremo\" con la partecipazione dei comici Gene Gnocchi e Maurizio Crozza (suoi partner anche a \"Quelli che il calcio\").\nIn seguito conduce anche \"La grande notte del luned\u00ec sera\", programma di prima serata di Rai 2 impregnato di satira di costume, che viene tuttavia declassato in seconda serata a causa degli ascolti non soddisfacenti a partire dalla quarta puntata.\nL'autunno 2003 segna il suo esordio alla conduzione di un altro programma in prima serata su Rai 2 che otterr\u00e0 parecchio successo nel corso degli anni successivi, il reality show \"L'isola dei famosi\" che avr\u00e0 modo di condurre per otto anni.\nIl \"Festival di Sanremo\".\nNell'inverno 2004, dopo il successo della prima edizione dell\"'Isola\", Tony Renis, nella veste di direttore artistico del Festival di Sanremo, la vuole alla conduzione del Festival affiancandola ai comici Gene Gnocchi, Maurizio Crozza e Paola Cortellesi: la kermesse canora ottiene tuttavia un basso riscontro in termini di gradimento a causa anche dell'assenza di nomi di spicco tra gli artisti in gara; la terza serata viene addirittura battuta, in termine di audience, da una puntata della quarta edizione del \"Grande Fratello\", avvenimento fino ad allora mai accaduto nella storia della manifestazione; durante questa edizione la Ventura si attira le critiche della Federazione Mandolinistica Italiana per aver detto che \u00abfortunatamente in Italia, i mandolini non ci sono pi\u00f9\u00bb deridendo e simulando in modo irridente la posizione del mandolinista durante la conversazione con l'attore Dustin Hoffman, ospite della kermesse canora. Il record negativo negli ascolti segnato dall'edizione del 2004 verr\u00e0 ripetuto solamente nel 2008 dal duo Baudo-Chiambretti.\n\"Music Farm\" e \"X Factor\".\nNei primi mesi del 2005 conduce, nell'access prime time di Rai 1, il quiz \"Le tre scimmiette\" temporanea sostituzione di \"Affari tuoi\".\nNel frattempo la seconda e la terza edizione de \"L'isola dei famosi\" (in onda rispettivamente nell'autunno 2004 e nell'autunno 2005 sempre su Rai 2) superano il successo della prima edizione, registrando alti ascolti.\nNella primavera 2005, in sostituzione di Amadeus, le viene affidata la conduzione della seconda edizione del reality show musicale di Rai 2 \"Music Farm\", di cui presenter\u00e0 anche una terza edizione nella primavera 2006.\nIn autunno riprende \"L'isola dei famosi\", giunta alla quarta edizione; pur mantenendosi al di sopra della media di rete, questo reality cala in termini di ascolti rispetto alle precedenti edizioni.\nNell'aprile 2007 approda a Rai 1 per condurre la versione riveduta e corretta dello show \"I cervelloni\" diventato, nella nuova veste, \"Colpo di genio\"; questo show viene stato cancellato dopo sole due puntate a causa dei bassi risultati di ascolto, di comune accordo tra la conduttrice, il co-conduttore Teo Teocoli, il direttore di Rai 1 Fabrizio Del Noce e la produzione Endemol.\nNella primavera 2008 diventa anche uno dei giudici di \"X Factor\", talent show di Rai 2 condotto da Francesco Facchinetti, affiancando nel medesimo ruolo Mara Maionchi e Morgan.\nIn autunno torna al cinema partecipando, in qualit\u00e0 di co-protagonista accanto a Massimo Boldi, alla commedia \"La fidanzata di pap\u00e0\" diretta da Enrico Oldoini; questo film ottiene un discreto successo perch\u00e9 arriva ai primi posti del box office italiano rimanendovi alcune settimane.\nNel frattempo pubblica il libro \"Crederci sempre, arrendersi mai\", edito da Mondadori.\nConfermata nella seconda edizione di \"X Factor\" nella primavera 2009, rifiuta di essere presente anche nella terza in onda l'autunno successivo venendo sostituita da Claudia Mori.\nIn quell'anno appare come \"guest star\" nel documentario di Erik Gandini \"Videocracy\" e l'anno seguente partecipa con un cameo, nel ruolo di s\u00e9 stessa, al film di Sofia Coppola \"Somewhere\".\nI contrasti con la Rai.\nNel corso del 2010 \u00e8 su Rai Radio 1 con i programmi \"Ventura Football Club\" e \"AvVentura Mondiale\".\nA causa del cambio di programmazione dell\"'Isola dei famosi\" dall'autunno alla primavera e a causa di alcuni scontri con la dirigenza Rai (a proposito di concorrenti con poco appeal e dell'obbligo di chiusura del programma prima di mezzanotte), tra il 2010 e il 2011 il reality subisce un notevole calo di ascolti. Nell'edizione 2011 la Ventura in prima persona partecipa al reality per alcuni giorni in qualit\u00e0 di naufraga, pur rimanendo fuori dalla gara, volando in Honduras insieme con gli altri concorrenti; lo sbarco, avvenuto in diretta televisiva con la conduzione di Nicola Savino, per l'occasione sostituto della Ventura, risolleva gli ascolti del programma fino a quel momento in calo per via di una forte concorrenza da parte di Mediaset e della stessa Rai, riportando il programma a buoni risultati auditel.\nIl passaggio a Sky Italia.\nIl 28 giugno di quell'anno, nonostante la riconferma della conduttrice da parte della Rai all'edizione 2011/2012 di \"Quelli che il calcio\", viene ufficializzata la notizia del suo passaggio alla piattaforma satellitare Sky Italia con un contratto in esclusiva per due anni. In base al contratto, Simona Ventura torna nella giuria di \"X Factor\", la cui quinta edizione va in onda su Sky Uno dal 20 ottobre con la conduzione di Alessandro Cattelan, ed \u00e8 affiancata nel suo ruolo di giudice da Morgan, Elio e Arisa; il programma ottiene un ottimo riscontro di pubblico e critica e vede la vittoria di Francesca Michielin, membro della sua squadra \"Under Donne\".\nAlla fine di quell'anno interpreta un cameo nella parte di s\u00ea stessa nel nuovo cinepanettone di Neri Parenti \"Vacanze di Natale a Cortina\".\nFa parte della giuria di X Factor anche nell'autunno 2012 guidando la categoria degli \"Under Uomini\"\nDal 28 ottobre 2012 al 19 maggio 2013 conduce con Alessandro Bonan su Cielo anche il programma calcistico \"Cielo che gol!\" (abbastanza simile al suo ex programma Rai \"Quelli che il calcio\") in cui vengono trasmesse le immagini dei gol della giornata di serie A appena conclusa; questo programma per\u00f2 non ottiene il successo sperato (sia negli ascolti sia nella critica) e non viene riconfermato per la stagione successiva.\nIn questo periodo Simona Ventura conduce sulla stessa rete alcuni programmi dedicati al cinema ovvero \"Simona goes to Hollywood\" e \"Simona goes to Hollywood - The day after\" che trattano le serate degli Oscar e il programma \"Oscar Fashion Night\" in cui si analizzano i vari \"look\" sfoggiati dai principali attori nella serata di premiazione.\nDal 6 maggio fino alla fine di quell'anno \u00e8 protagonista, insieme con la madre Anna Pagnoni e la sorella Sara Ventura, della sitcom a carattere culinario \"Cooking Simo\" su Cielo.\nA luglio scade il contratto in esclusiva con Sky firmato due anni prima, quindi in autunno lavora per Sky Uno come giudice di \"X Factor\" con un contratto a progetto affiancata da Morgan, Elio e la popstar Mika (che sostituisce Arisa).\nA dicembre Simona Ventura lascia Sky Italia ma la stampa italiana riporta la notizia (poi smentita) di un suo possibile approdo alla giuria o alla conduzione dello show \"Italia's Got Talent\" (i cui diritti esclusivi di realizzazione sono appena passati a Sky Italia), mentre nel frattempo cambia agente, entrando nella Arcobaleno 3 di Lucio Presta.\nI contratti a progetto con diversi canali.\nIl 10 luglio 2014, tramite un messaggio sul suo canale web personale, annuncia il suo ritorno su una rete generalista dopo oltre tre anni: condurr\u00e0 la finale di Miss Italia 2014 da Jesolo il 14 settembre in diretta su LA7, preceduta da due speciali in seconda serata. A inizio agosto, intervistata dal \"Corriere della Sera\", conferma che dall'autunno 2015 condurr\u00e0 sul canale Fox Life la prima edizione italiana (prodotta da Fox Life in Italia con concorrenti italiani) del reality show internazionale \"Farmer Wants a Wife\", tutto questo nel rispetto di un suo desiderio precedentemente espresso in varie interviste, cio\u00e8 quello di lavorare a progetto, senza legare la propria immagine in esclusiva a nessun gruppo televisivo in particolare: a tal proposito, nel novembre 2014, intervistata da \"Panorama\", dichiara di aver firmato un contratto a progetto con Rai 1 e quindi nell'inverno 2015 sar\u00e0 una dei membri della giuria della terza edizione di \"Notti sul ghiaccio\", talent show di Rai 1 dedicato al pattinaggio artistico e condotto da Milly Carlucci.\nIl 26 novembre conduce, insieme con Massimo Ghini, la serata-evento per il lancio di Agon Channel, nuovo canale (il n. 33) del digitale terrestre, dopo aver firmato ancora un contratto a progetto per la conduzione di alcuni programmi: il 5 dicembre inizia la conduzione (insieme a Giancarlo Padovan e Ana Moya) del talent show calcistico \"Leyton Orient\".\nIl 30 gennaio 2015 viene ufficializzato l'ingresso della Ventura nella giuria della terza edizione di \"Notti sul ghiaccio\" (talent show dedicato al pattinaggio artistico in onda il sabato sera di Rai 1 dal 21 febbraio al 21 marzo con la conduzione di Milly Carlucci) tramite un altro contratto a progetto collaborando ancora con Agon Channel.\nIl 20 settembre conduce la finale di Miss Italia 2015 da Jesolo di nuovo su LA7, quindi dal 6 ottobre al 1\u00ba dicembre conduce la prima edizione italiana (come gi\u00e0 anticipato nell'intervista del 10 luglio 2014 di cui sopra) del format internazionale \"Il contadino cerca moglie\" in onda nella fascia di prima serata in simulcast su FOX e Fox Life.\nLa partecipazione all\"Isola dei Famosi\" e il ritorno a Mediaset.\nIl 28 febbraio 2016 partecipa a una puntata de \"Le Iene\" ricomponendo lo storico trio con Fabio Volo (anche conduttore della stessa edizione con Miriam Leone e Geppi Cucciari) e Andrea Pellizzari dopo 15 anni.\nDal 9 marzo partecipa come concorrente all'undicesima edizione de \"L'isola dei famosi\" condotta da Alessia Marcuzzi su Canale 5 insieme con le showgirl Claudia Galanti e Alessia Reato con le quali la Ventura aveva lavorato alcuni anni prima durante la settima edizione da lei condotta su Rai 2. Il 4 aprile esce sconfitta dalla nomination con Jon\u00e1s Berami con il 67% dei voti, ma decide di rimanere da sola a Playa Soledad, dalla quale viene definitivamente eliminata una settimana dopo con il 49,39%, nel corso della sesta puntata, in seguito a un televoto contro Stefano Orfei. \u00c8 poi ospite di varie trasmissioni, come \"Grand Hotel Chiambretti\", il \"Maurizio Costanzo Show\" e \"Mattino Cinque\".\nIl 4 luglio dello stesso anno viene ufficializzato il suo ritorno a Mediaset, dove conduce, su Canale 5, un nuovo programma prodotto da Fascino PGT intitolato \"Selfie - Le cose cambiano\", realizzato in un primo ciclo di sei puntate dal novembre 2016 e riproposto dal maggio 2017 per altri sei appuntamenti. Nella stessa stagione \u00e8 stata ospite di diverse trasmissioni delle reti Mediaset, anche in qualit\u00e0 di giudice di una puntata serale della sedicesima edizione di \"Amici di Maria De Filippi\". Dal 7 aprile 2018 \u00e8, in qualit\u00e0 di giudice, membro della commissione esterna della diciassettesima edizione di \"Amici di Maria De Filippi\".\nDal 18 settembre all'8 ottobre 2018 conduce su Canale 5 la prima edizione di \"Temptation Island VIP\", versione vip del programma condotto da Filippo Bisciglia.\nIl ritorno in Rai.\nDal 23 aprile 2019 presenta su Rai 2 la sesta edizione del talent-show \"The Voice of Italy\". Per la stessa rete, \u00e8 annunciata al commento della quarta edizione del reality \"Il collegio\", in sostituzione di Giancarlo Magalli; in realt\u00e0 si limiter\u00e0 a commentare gli intermezzi delle Teche Rai.\nDal 15 settembre 2019 all'8 marzo 2020 conduce, sempre su Rai 2, \"La domenica Ventura\" (rinominato dal 24 novembre \"Settimana Ventura\"), in onda nella fascia del mezzogiorno domenicale. \nIl 12 ottobre 2020 conduce in seconda serata \"Fenomeno Ferragni\", intervista a Chiara Ferragni che segue la trasmissione del documentario \"Chiara Ferragni - Unposted\" su Rai 2.\nDal 31 marzo 2021 torna su Rai 2 in prima serata con 6 puntate del gioco \"Game of Games - Gioco Loco\".\nIl 6 marzo 2021 avrebbe dovuto partecipare al 71\u00ba Festival di Sanremo in qualit\u00e0 di co-conduttrice, al fianco di Amadeus e Fiorello, ma essendo risultata positiva al COVID-19 ha dovuto rinunciare.\nVita privata.\nIl 30 marzo 1998 Simona Ventura sposa il calciatore Stefano Bettarini dal quale ha avuto due figli, nel 1998 e nel 2000. Nel 2004 a causa di numerosi tradimenti da parte di lui, i due si separano, divorziando ufficialmente nel 2008 Nel 2014 adotta una bambina.\nAltre attivit\u00e0.\nHa lavorato anche nell'ambito della moda e della pubblicit\u00e0. \u00c8 stata testimonial per \"Citro\u00ebn\", \"Malerba\", \"Cynar\", \"Blanx\", \"3 Italia\" e, dal 2014, di \"PittaRosso\". \u00c8 stata madrina di alcune sfilate di pellicce, ricevendo numerose critiche da parte degli animalisti italiani.\nVanno inoltre ricordate alcune sue attivit\u00e0 extra televisive: nel 2007 lanci\u00f2 la linea di moda \"Star Chic Easy Couture by Simona Ventura\", che realizzava prevalentemente tute in ciniglia in varie forme e colori. Nel 2008 scrisse l'autobiografia intitolata \"Crederci sempre, arrendersi mai\", edita da Mondadori. Nel 2010 diviene anche conduttrice radiofonica conducendo su Rai Radio 1 i programmi \"Ventura Football Club\", in onda il sabato mattina da gennaio a maggio, e \"AvVentura Mondiale\", fascia quotidiana che seguiva i Mondiali di Calcio in Sudafrica, in onda nei mesi di giugno e luglio; in queste trasmissioni era affiancata dall'attore Fabrizio Biggio. Sempre nel 2010 lancia il suo canale web personale www.simonaventura.tv .\nControversie.\nNel corso degli anni, Simona Ventura \u00e8 stata al centro di alcune controversie, tra cui le seguenti:"}
{"id": "92743", "revid": "118052399", "url": "https://it.wikipedia.org/wiki?curid=92743", "title": "Rock Sassi", "text": "Rock Sassi \u00e8 un personaggio Disney, ideato dalla coppia di \"cartoonist\" Tito Faraci e Giorgio Cavazzano nella storia \"La lunga notte del commissario Manetta\", pubblicata sul n. 2147 di \"Topolino\" del 21 gennaio 1997.\nPoliziotto di origini texane, giunge a Topolinia per sostituire l'ispettore Manetta che ha ricevuto la tanta agognata promozione a commissario, ed \u00e8 costretto a lasciare il distretto della citt\u00e0. Rock Sassi arriva a Topolinia con il piglio del classico poliziotto \"cattivo\": con l'aspetto di un \"ranger\" texano, alto e largo come un armadio, capelli rossi, mascellone prorompente, occhi talmente piccoli da sembrare chiusi, indossa anche un paio di stivaloni e la tipica cravatta da \"cow-boy\", gi\u00e0 vista al collo di Tex Willer.\nIl personaggio, comunque, dopo poche vignette, si rivela per quella che \u00e8 la sua vera natura: una caricatura di uno stereotipo classico del \"detective tosto\" che alterna atteggiamenti da duro ad altri che rasentano l'idiozia. Infatti Sassi si ritrova abbastanza presto a stringere amicizia con Manetta e a collaborare con il nuovo amico nella lotta al crimine, spesso rappresentato dai classici Macchia Nera e Pietro Gambadilegno. Altri autori, comunque, hanno spinto sull'aspetto comico del personaggio, rendendolo ancora pi\u00f9 goffo dell'esordio. Tra gli sceneggiatori che ne hanno scritto le avventure si contano principalmente Carlo Panaro e Gianfranco Cordara, ma anche l'ex direttore di \"Topolino\" Paolo Cavaglione.\nInfine, in \"L'ispettore Manetta in... 2 piedipiatti in fuga\", sempre di Faraci-Cavazzano (\"Topolino\" n. 2537 del 13 luglio 2004), vengono approfondite le origini del personaggio: ha scelto la strada della legge nonostante i suoi parenti, dei rozzi campagnoli nell'aspetto identici a lui (anche le donne!), si siano spesso dedicati a compiere piccoli crimini, mai veramente gravi da metterli nei guai con la legge (ad esempio la stampa di banconote false con taglio inesistente), rielaborando in chiave comica le origini del celebre poliziotto televisivo Rick Hunter.\nLe sue avventure hanno iniziato ad essere tradotte in alcuni paesi dell'Europa ed in Brasile."}
{"id": "92746", "revid": "1974457", "url": "https://it.wikipedia.org/wiki?curid=92746", "title": "Inventario contabile", "text": "Un inventario contabile, in ragioneria, \u00e8 la lista dei componenti attivi e passivi del patrimonio di un'azienda, registrati sotto gli aspetti qualitativo e quantitativo.\nPer redigere un inventario sono necessarie le seguenti operazioni sugli elementi patrimoniali:\nGli inventari si classificano in base a vari criteri:\nIl Registro dei Beni Ammortizzabili, \u00e8 previsto dalla normativa fiscale all'art. 16 del DPR (Decreto del Presidente della Repubblica) 600/1973, che prescrive:\n\"Nel Registro devono essere indicati, per ciascun immobile e per ciascuno dei beni iscritti in pubblici registri, l'anno di acquisizione, il costo originario, le rivalutazioni, le svalutazioni, il fondo di ammortamento nella misura raggiunta al termine del periodo d'imposta precedente, il coefficiente di ammortamento effettivamente praticato nel periodo d'imposta, la quota annuale di ammortamento e le eliminazioni dal processo produttivo.\nPer i beni diversi da quelli indicati nel comma precedente le indicazioni ivi richieste possono essere effettuate con riferimento a categorie di beni omogenee per anno di acquisizione e coefficiente di ammortamento.\"\nL'articolo 2217 c.c. prescrive che l'inventario deve redigersi all'inizio dell'esercizio dell'impresa e successivamente ogni anno, e deve contenere l'indicazione e la valutazione delle attivit\u00e0 e delle passivit\u00e0 relative all'impresa, nonch\u00e9 delle attivit\u00e0 e delle passivit\u00e0 dell'imprenditore estranee alla medesima.\nL'inventario si chiude con il bilancio e con il conto dei profitti e delle perdite.\"\nL'articolo 2, comma 1, del Regolamento recante norme per la semplificazione delle scritture contabili, emanato con DPR n.ro 695 del 9 dicembre 1996, stabilisce che:\n\"le annotazioni da effettuare nel Registro dei Beni Ammortizzabili, di cui all'art.16 del DPR n.ro 600 del 29 settembre 1973, possono essere eseguite anche nel libro degli inventari di cui all'art. 2217 c.c.\"\nViene data, quindi, la possibilit\u00e0 di non avvalersi del Registro dei Cespiti Ammortizzabili, utilizzando, ai fini delle relative registrazioni il libro degli inventari, purch\u00e9 su tale libro vengano analiticamente riportati tutti i dati richiesti dal citato art.16 del DPR 600/1973, che risultano essere:\nI dati sopra richiesti, devono essere riportati ed indicati per ciascun immobile e per ciascuno dei beni iscritti nei pubblici registri, mentre, per gli altri beni tali indicazioni possono essere effettuate per categorie di beni omogenee per anno di acquisizione e coefficiente di ammortamento."}
{"id": "92748", "revid": "767487", "url": "https://it.wikipedia.org/wiki?curid=92748", "title": "Trattati Roma-Cartagine", "text": "I trattati Roma-Cartagine ebbero fondamentale importanza per le relazioni non solo diplomatiche tra le due potenze, ma anche nei confronti dei Greci di Sicilia e d'Italia, che in Siracusa videro l'ultimo baluardo della grecit\u00e0 nell'area del Mediterraneo centro-meridionale.\nRoma e Cartagine, due citt\u00e0-stato che riuscirono a diventare imperi, a un certo punto della loro esistenza ebbero la necessit\u00e0 di regolare le reciproche convenienze e le rispettive zone d'influenza.\nPer secoli le due citt\u00e0 operarono fianco a fianco e perfino da alleate; gli interessi economici e le metodologie di espansione erano infatti simmetrici:\nTutti questi trattati non sarebbero bastati a fermare le ostilit\u00e0 tra le due potenze del Mediterraneo occidentale, ma con la loro stipula e osservanza le relazioni fra Roma e Cartagine seguirono per secoli una rotta di reciproca tolleranza.\nEvoluzione.\nNel IV secolo a.C., a grandi linee, il dominio commerciale del Mediterraneo veniva cos\u00ec diviso: il mar Egeo era largamente controllato dai Greci (della Grecia, dell'Asia Minore e - dopo Alessandro Magno - dell'Egitto); i mari Adriatico e Ionio appannaggio delle citt\u00e0 marinare poste sulle due rive. Il Mediterraneo occidentale era la zona commerciale cartaginese con l'eccezione del Tirreno, le cui rotte erano appannaggio non solo dei cartaginesi, ma anche degli etruschi e delle colonie greche del sud Italia.\nCartagine.\nCartagine, potenza marinara, usava i commerci per pagare le guerre, o perlomeno tenendo sempre d'occhio utili e costi, in termini economici; Fu fondata nell'814 a.C. da coloni fenici provenienti dalla citt\u00e0 di Tiro che portarono con loro il dio della citt\u00e0, Melqart. Secondo la tradizione, a capo dei coloni (o forse profughi politici) era Didone (conosciuta anche come Elissa). Gi\u00e0 nel VI secolo a.C. i marinai e i mercanti cartaginesi erano noti nell'intero Mediterraneo occidentale e le commedie greche ne tramandano ritratti macchiettistici. Nel IV secolo a.C., a seguito di operazioni militari, Cartagine controllava territori libici del golfo della Sirte a est e possedeva anche empori sparsi sulle coste della Numidia e dell'Iberia a ovest. Le coste della Sardegna e della Corsica erano anch'esse sotto il suo controllo, quando intraprese il tentativo di conquista della Sicilia con una serie quasi ininterrotta di scontri (dal 480 a.C. con la battaglia di Imera, al 307 a.C.), che per\u00f2 non furono sufficienti a prendere il controllo dell'isola, ampiamente colonizzata dai Greci.\nPiganiol ritiene che Cartagine fosse la citt\u00e0 pi\u00f9 ricca del mondo mediterraneo, avendo la stessa creato col tempo, grazie alla sua potenza marittima, un vero e proprio impero commerciale, che trov\u00f2 come alleati gli Etruschi e come oppositori i Greci. \nDi lei il Mommsen scrisse:\nIl Warmington aggiunse:\nTesa quindi al commercio, la citt\u00e0 punica and\u00f2 col tempo a sostituire l'esercito cittadino con uno costituito per lo pi\u00f9 da forze mercenarie, oltre a contadini libici (servi nei latifondi, arruolati a forza), nonch\u00e9 forze di cavalleria alleata, comandata da regoli numidi. Del resto le forze mercenarie compensavano con la loro esperienza militare, ci\u00f2 che alle stesse mancava come senso patriottico. Malgrado tutto ci\u00f2 i comandanti cartaginesi riuscirono ad impiegarle tatticamente in modo superbo, per quanto fossero truppe eterogenee tra loro.\nRoma.\nRoma, fondata solo sessanta anni dopo Cartagine (753 a.C. secondo Terenzio Varrone), per i primi 400 anni della sua storia fu impegnata in una estenuante serie di guerre con le popolazioni che la circondavano. Questo inesausto operare con citt\u00e0 dell'interno fece \"specializzare\" l'esercito romano, inizialmente formato per lo pi\u00f9 da contadini e pastori, nella guerra terrestre. Pi\u00f9 che con i commerci l'economia romana si svilupp\u00f2 con lo sfruttamento economico dei nemici vinti, strappandone terre da assegnare ai propri coloni, utilizzandone le forze armate come alleati (\"socii\") per i propri fini, legando al benessere dell'Urbe le classi aristocratiche e i possidenti delle citt\u00e0 conquistate.\nPer i commerci marittimi Roma si affidava alle navi etrusche e greche.\nPrimo trattato: 509/508 a.C. (?).\nIl primo trattato fra le due citt\u00e0-stato risalirebbe attorno all'anno della fondazione della Repubblica romana (509/508 a.C.), stando alla cronologia di Varrone, e secondo le ricerche negli archivi romani effettuati da Polibio, e sarebbe stato siglato per volere di Cartagine. Polibio aggiunge che il testo latino originale era in una lingua talmente arcaica da essere capita solo dai pi\u00f9 esperti e con una certa difficolt\u00e0.\nMa le antiche fonti divergono su questa arcaica datazione: Tito Livio, pur non citando mai un primo trattato, si riferisce al trattato del 306 a.C. come al terzo siglato tra le due potenze; se ne deduce quindi che Livio fosse a conoscenza di un trattato anteriore a quello del 348 a.C., anche se non \u00e8 possibile stabilire in quale anno egli lo ponesse.. Diodoro Siculo invece sostiene che il primo trattato tra Roma e Cartagine non avvenne prima del 348 a.C.\nAnche la critica moderna si divide su questa datazione: tra i moderni che non credono ad un trattato stipulato nel 509 a.C. si menzionano principalmente Theodor Mommsen, il quale riteneva questa data, individuata da Polibio, troppo precoce, oltre al De Sanctis e ad Andr\u00e9 Piganiol, il quale afferma:\nMassimo Pallottino, d'altro canto, sostiene che \u00abl'autenticit\u00e0 della cronologia arcaica di questo protocollo, gi\u00e0 messa in dubbio, \u00e8 ormai fuori discussione per la stragrande maggioranza degli studiosi\u00bb. Ed il Warmington aggiunge che questo primo trattato era probabilmente simile ad altri trattati di cui si avesse notizia, conclusi tra i Cartaginesi e le citt\u00e0 dell'Etruria, fra le quali vi era la Roma dei Tarquini.\nIntermediari tra le parti sarebbero stati gli Etruschi. La datazione varroniana \u00e8 leggermente diversa dai calcoli che effettua Polibio (che invece lo colloca nel 508 a.C.). Lo storico greco, infatti, inizia il suo calcolo degli anni da quello dell'offensiva persiana. \nSerse, il re di Persia, attravers\u00f2 l'Ellesponto alla guida della sua spedizione punitiva contro le libere citt\u00e0 greche nel mese di giugno del 480 a.C. e Polibio annota che il trattato\nDurante la guerra con Ardea avviene la cacciata di Tarquinio il Superbo: nasce la Repubblica con i suoi primi consoli. Cacciato un re etrusco, Roma ha necessit\u00e0 di rendere sicuri i suoi approvvigionamenti, gestiti per lo pi\u00f9 da mercanti greci e soprattutto etruschi (l'etrusca Cere e il suo porto Pyrgi rifornivano Roma). Con Cere Roma strinse via via legami sempre pi\u00f9 stretti, come dimostra il fatto che al tempo dell'invasione gallica del 390 a.C., molti Romani si rifugiarono in questa citt\u00e0. Roma cercava quindi l'appoggio dei Cartaginesi\u00a0\u2013 che d'altra parte gi\u00e0 operavano a Cere, come dimostrano i ritrovamenti, a Pyrgi, di lamine votive scritte in etrusco e fenicio.\nIn questo periodo Cartagine era impegnata nel contenimento dei coloni greci che sciamavano dall'Ellade verso il Mediterraneo occidentale. Su tutte le coste dell'Italia meridionale e la parte orientale della Sicilia erano presenti citt\u00e0 greche che limitavano i commerci punici con le popolazioni dell'interno. Cartagine, dai domini africani (stimati in 72.500\u00a0km\u00b2 e in 3-4 milioni di abitanti), si era espansa in Spagna, poi, dopo aver contrastato i Focesi, in alleanza con gli Etruschi (Alalia nel 535 a.C.), a questi ultimi aveva lasciato la Corsica e il Tirreno orientale, mentre a se stessa aveva riservato l'occupazione di Sardegna e Sicilia occidentale. Nel 510 a.C. Cartagine aveva inoltre combattuto nella Sicilia occidentale per frenare gli insediamenti spartani.\nLimitazioni di Roma.\nCon il trattato del 509, citato da Polibio, Roma e i suoi alleati si impegnano a non navigare oltre Capo Bello (\"promontorium Pulchrum\", nei pressi di Cartagine) se non a causa di una tempesta o forzati dai nemici; in ogni caso potranno comperare solo quanto serva per effettuare riparazioni urgenti o per partecipare a cerimonie sacre, e dovranno comunque ripartire entro cinque giorni. I commercianti possono operare in Sardegna e in Africa solo sotto controllo di banditori a garanzia del venditore. Per\u00f2 i Romani, nella Sicilia cartaginese, hanno gli stessi diritti dei Cartaginesi. \nSi nota che Cartagine considera territori di sua pertinenza la Sardegna e l'Africa, mentre per la Sicilia il trattato, naturalmente, regolamenta solo il territorio non greco.\nLa contropartita di queste limitazioni era di riconoscere a Roma la sostanziale egemonia sul Lazio, oltre a prometterle protezione militare e copertura navale, che Cartagine poteva dare contro eventuali attacchi di Cuma o di altre p\u00f2leis della Magna Grecia, vere avversarie della citt\u00e0 africana a quel tempo. La repubblica era appena nata e impegnata nelle guerre contro le popolazioni italiche e gli Etruschi, che con Porsenna cercavano di riportare al potere i Tarquini. La citt\u00e0, all'epoca, non aveva interessi espansionistici a sud del Lazio e, in ogni caso, la marina commerciale romana era pressoch\u00e9 inesistente, al pari di quella militare che sembra sia stata costituita solo nel 311 a.C..\nLimitazioni di Cartagine.\nSempre nel trattato del 509 Cartagine e i suoi alleati si impegnano a non recare danni a una serie di popolazioni del Lazio \"soggette ai Romani\", e anche a citt\u00e0 indipendenti. Nel caso di conquista Cartagine le restituir\u00e0 a Roma, intatte. I Cartaginesi non possono costruire fortezze nel Lazio e se vi penetrano non possono passarci la notte. In sostanza nel caso in cui Cartagine dovesse occupare una citt\u00e0 latina non soggetta a Roma, potr\u00e0 conservare i suoi beni e i prigionieri, ma dovr\u00e0 consegnare la citt\u00e0 ai Romani (clausola che Piganiol attribuisce a \"Antium\" e \"Circeii\").\nAnche qui si nota come nel trattato, Roma consideri solo il Lazio come territorio di sua pertinenza. Non si parla della Campania, e soprattutto non si parla dell'Etruria.\nBreve analisi.\nQuesto trattato definiva cos\u00ec le rispettive aree di influenza, testimoniando bene la situazione politica e commerciale di Cartagine nell'Occidente mediterraneo. Cartagine poteva, quindi, evitare di operare militarmente nel Lazio, impegnata com'era nelle guerre contro i Greci. La citt\u00e0 punica era maggiormente interessata a tutelare i traffici commerciali e marittimi nella propria sfera d'influenza, che era il Mediterraneo occidentale.\nMassimo Pallottino aggiunge che il testo del trattato riportato da Polibio, rivela una preminenza di fatto della posizione di Cartagine sul teatro delle rispettive interferenze con Roma. A parte le limitazioni commerciali imposte alla navigazione ed alle attivit\u00e0 commerciali romane, gli accordi riguardanti Roma sembrano mostrare un carattere difensivo rispetto alle iniziative cartaginesi. Questi divieti rispecchierebbero una situazione di parziale dominio di Roma sul Lazio, che corrisponderebbe a quanto descritto per il regno di Tarquinio il Superbo. Si evidenzia, quindi, una palese inferiorit\u00e0 del contraente romano-latino nei confronti di quello cartaginese, non molto dissimile da quanto esisteva gi\u00e0 nei confronti dell'alleato etrusco.\nPossiamo osservare come Cartagine non rinunciasse ad altro che ad azioni belliche entro un piccolo territorio (il Lazio), dove comunque non aveva interessi, e mantenesse le mani libere per le azioni contro i Greci, concorrenti commerciali e militari ben pi\u00f9 noti, potenti e pericolosi. Non dimentichiamo poi che con gli alleati Etruschi, Cartagine si era gi\u00e0 in precedenza divisa il Tirreno per aree di influenza: agli Etruschi era stata attribuita l'area che dalle Alpi giungeva in Campania, mentre ai Cartaginesi, l'arco che chiudeva a sud-est la zona dell'occupazione greca, ora che la via di Corsica e Sardegna era stata chiusa all'espansione politica e commerciale dei Greci. \nDegno di nota il fatto che alcune citt\u00e0 del Lazio siano espressamente citate. Perch\u00e9 queste e non altre? Ricordiamo che l'espansione romana, prima della caduta di Tarquinio il Superbo, dopo essersi rivolta (o essere nata) nelle aree del sud dell'Etruria, era diretta verso la costa tirrenica a sud-ovest, nel \"Latium vetus\". La Repubblica romana fu proclamata, appunto, mentre l'esercito di Tarquinio operava contro Ardea.\nSi pu\u00f2 legittimamente supporre che Roma, volesse programmare l'esclusione di interventi rivali a terra mentre iniziava l'avanzata verso sud. Di qui anche il divieto per Cartagine di costruire fortezze nell'area. Giova qui ricordare una nota di Tito Livio che riporta:\nQuale che fosse la nazionalit\u00e0 dei pirati Roma sembra sentire la pressione sulla costa e, pur conscia della sua superiorit\u00e0 terrestre sui Greci (\"mediocri combattenti in terra\"), non pu\u00f2 che accogliere con favore la visita di ambasciatori punici:\nSecondo trattato: 348 a.C..\nNel 348 a.C. Roma e Cartagine stipulano un secondo trattato, che per alcuni autori antichi e moderni, rappresenta invece il primo. Il Warmington ritiene che questo secondo trattato sia stato firmato per stringere maggiormente i rapporti tra le due citt\u00e0-stato, prendendo atto dei cambiamenti maturati in questi 150 anni dal primo. Vengono riconosciuti non solo gli interessi territoriali di entrambi i sottoscrittori, ma anche le rispettive alleanze in capo a Roma e Cartagine.\nSi trattava, in pratica, della copia del primo trattato con l'aggiunta di alcune citt\u00e0, anche se le nuove condizioni furono meno favorevoli ai Romani. Da parte cartaginese vennero aggiunte Tiro e Utica mentre rimasero le stesse le citt\u00e0 della costa laziale alleate a Roma che Cartagine si impegnava a non toccare.\nBreve analisi.\nIl Mommsen commenta il passo di Polibio in questi termini: \nLo Scullard aggiunge che, con questo nuovo accordo, i mercanti romani furono esclusi dalla Sardegna, dalla Libia, dal Mediterraneo occidentale e dal golfo di Tunisi fino a Mastia in Spagna; rimanevano \"aperte\" ai loro traffici solo la Sicilia cartaginese e Cartagine. E cos\u00ec mentre Roma era concentrata sul suo entroterra, la futura rivale trasformava il Mediterraneo occidentale in un \"lago\" cartaginese.\nPer quale motivo le due citt\u00e0 sentirono la necessit\u00e0 di rinnovare il precedente trattato? Brizzi ritiene che Roma, pur rinunciando ad ogni precedente diritto sulla Sardegna, otteneva l'appoggio navale di Cartagine, mettendo cos\u00ec la citt\u00e0 al riparo da possibili attacchi dal mare, ora che era esposta ad una nuova minaccia dei Celti, manovrati dai tiranni di Siracusa. A queste considerazioni si aggiunga che\nTerzo trattato: 306 a.C..\nNel 306 a.C. venne stipulato il terzo trattato fra Roma e Cartagine. Non se ne conosce il testo (Polibio non lo riporta, poich\u00e9 gli fu probabilmente nascosto dagli uomini di Stato romani), ma secondo lo storico Filino, che in genere si mostra filopunico, Roma accett\u00f2 di non interferire negli affari in Sicilia, mentre Cartagine si impegnava a fare altrettanto nella penisola italica.\nRoma era ormai diventata il primo stato in Italia e, di conseguenza, una potenza mediterranea. Questo fu uno dei motivi per cui Cartagine, desiderosa di allontanare il rischio che Agatocle di Siracusa, potesse rivolgersi in Italia per chiedere aiuto, stipul\u00f2 con l'Urbe un nuovo trattato. E sebbene Roma non fosse ancora pronta a misurarsi con Cartagine, il suo territorio superava quello dell'impero siracusano di Agatocle.\nNel 316 a.C., infatti, Agatocle era salito al trono di Siracusa e aveva intrapreso una campagna per liberarsi dei Cartaginesi in Sicilia. Nel 310 a.C. era sbarcato in Africa portandovi direttamente la guerra e nell'anno successivo aveva eliminato perfino l'alleata Cirene dichiarandosi re dell'Africa. Agatocle per\u00f2 dovette rientrare in Sicilia dopo la sconfitta subita dal figlio Arcagato.\nAnche a Roma era utile questo trattato, poich\u00e9 dopo aver posto sotto il proprio controllo buona parte dell'Etruria meridionale e del territorio costiero della Campania, si trovava nel pieno delle guerre sannitiche, che, scoppiate nel 343 a.C., si sarebbero concluse solo nel 290 a.C. Queste guerre erano diventate una rivolta globale delle popolazioni del Lazio, dell'Etruria e del Sannio, che cercavano di scuotersi di dosso il dominio romano. Contemporaneamente Roma continu\u00f2 la sua politica diplomatica con il mondo greco: accordandosi nel 306 a.C. con Rodi, citt\u00e0 in forte espansione commerciale, e poi stipulando con Taranto, nel 302 a.C., un trattato che fissava il limite di navigazione di Roma al promontorio Lacinio (oggi Capo Colonna). Il Mommsen aggiunge che, tra il Mediterraneo occidentale e quello orientale: \nQuarto trattato: 279/278 a.C..\nLa Storia evolveva con accelerazione quasi esponenziale. Tutti questi trattati erano poi conservati su tavole di bronzo, nell'Erario degli edili, vicino al Tempio di Giove Ottimo Massimo.\nIl quarto trattato fra Roma e Cartagine fu stipulato tra la fine del 279 e gli inizi del 278 a.C., al tempo del passaggio di Pirro in Italia. Cosa stava succedendo per costringere a un nuovo patto due citt\u00e0, due stati, che fino ad allora, pur tenendosi prudentemente d'occhio, non avevano mai avuto necessit\u00e0 di arrivare allo scontro diretto? Brizzi sostiene che il movente sia stata la \"symmachia\", il patto militare di difesa reciproca contro il sovrano epirota, Pirro. Dello stesso avviso \u00e8 lo Scullard, il quale aggiunge che il nuovo patto sospendeva di fatto temporaneamente le restrizioni imposte dal precedente trattato del 306 a.C.. Ed il Warmington aggiunge che furono i Tarantini ad obbligare Roma e Cartagine a stipulare un'alleanza temporanea.\nTaranto.\nNel 290 a.C. ebbero ufficialmente termine le Guerre sannitiche fra Roma e il popolo sannita (che avrebbe continuato ad appoggiare ogni forma di resistenza di altre popolazioni). L'azione di Roma nel territorio aveva alleggerito la pressione delle popolazioni italiche sulle citt\u00e0 greche del sud Italia e in particolare Taranto. Siracusa era continuamente in guerra con Cartagine e - dopo la morte di Agatocle - era squassata da guerre civili. Gli italici erano assaliti dalle legioni di Roma. Taranto stava attraversando un periodo di splendore e di espansione, riuscendo perfino a limitare i traffici marittimi di Roma con il trattato del 303 a.C. Per\u00f2 lo stato romano era un nemico notevolmente pi\u00f9 duro, e lo aveva dimostrato proprio sconfiggendo i Sanniti. Nel 282 a.C. una squadra di dieci navi romane si present\u00f2 nelle acque di Taranto violando il trattato, ma queste furono distrutte o costrette alla fuga. Quando una delegazione romana fu inviata per chiedere la restituzione delle navi e dei prigionieri catturati, venne oltraggiata. La guerra divenne inevitabile nel 281 a.C. I tarantini cercarono dapprima di formare una lega antiromana con le popolazioni italiche ma si vide subito che non sarebbe stato sufficiente. Fu cos\u00ec deciso di chiedere aiuto a Pirro.\nPirro.\nNel 280 a.C. Pirro aveva 39 anni. Mandato come ostaggio nell'Egitto dei Tolomei da Cassandro di Macedonia, fu insediato sul trono dell'Epiro nel 297 a.C. da Tolomeo I Sotere, che gli diede la figlia Berenice. Dopo due anni spos\u00f2 la figlia di Agatocle di Siracusa, Lanassa, che come dote gli port\u00f2 Leucade e Corcira. Questo matrimonio segn\u00f2 la svolta decisiva. Pirro risultava, pertanto, imparentato sia con Alessandro il Grande, sia con Agatocle.\nNel 280 a.C. Pirro fu chiamato in Italia dai tarantini, che stavano soccombendo all'attacco delle legioni di Roma. Arriv\u00f2 con un esercito di 25.000 uomini e 20 elefanti presentandosi come campione dell'Ellade contro l'avanzata dei barbari italici. Alcuni pensarono addirittura, in modo ottimistico, che egli avrebbe creato in Occidente un impero simile a quello di Alessandro (in Oriente).\nL'attacco di Pirro a Roma fu, inizialmente, coronato da successo: la battaglia di Heraclea in Lucania contro le legioni guidate da Publio Valerio Levino fu vinta grazie agli elefanti, che i Romani non conoscevano ancora. Le perdite per\u00f2 furono elevate per entrambi i contendenti, tanto che Pirro invi\u00f2 un ambasciatore a proporre la cessazione delle ostilit\u00e0. La guerra continu\u00f2 per l'azione di Appio Claudio Cieco.\nInflu\u00ec anche l'improvviso arrivo di una flotta cartaginese di 120 navi nel porto romano di Ostia, che ricordava ai Romani le clausole dei precedenti trattati di alleanza con la citt\u00e0 punica. Scullard e Brizzi sostengono che Cartagine di fatto, offriva a Roma un aiuto militare (una flotta per bloccare Pirro) ed economico per continuare la guerra. Warmington aggiunge che la grande flotta, la maggiore che i Romani avessero mai visto prima d'ora, rafforz\u00f2 il partito di coloro che non volevano cedere ad una pace con Pirro. Altro argomento assai persuasivo fu la consegna da parte dell'ammiraglio cartaginese, Magone, di un ricco dono in verghe d'argento, con il quale i Romani poterono pagare i rinforzi ricevuti dai loro alleati.\nNel 279 a.C. una seconda grande battaglia ad \"Ausculum\", sulle rive dell\"'Aufidus\" (battaglia di Ascoli di Puglia), vide la vittoria del re epirota sulle forze dei consoli Publio Sulpicio e Publio Decio Mure. Anche questa battaglia port\u00f2 gravi perdite (3.500 soldati contro i 6.000 dei Romani), tanto da far diventare famose le \"vittorie di Pirro\".\nCartagine.\nSiracusa si trovava nella ormai solita condizione di guerra permanente contro Cartagine e, sfruttando il fatto che Pirro aveva sposato la figlia di Agatocle, offr\u00ec al re dell'Epiro la corona di Sicilia per il figlio, a patto che se l'andasse a conquistare, cacciando i Cartaginesi dall'isola. Pirro accett\u00f2 di diventare campione della Grecia, dopo aver cercato di sbarazzarsi dei suoi impegni nell'Italia meridionale, stipulando forse un accordo con il console romano Fabrizio e pretendendo probabilmente per Taranto la sola immunit\u00e0. Il re dell'Epiro part\u00ec allora per l'avventura siciliana, riuscendo a cacciare i Cartaginesi fino al Lilibeo. L'alleanza tra Siracusa e Pirro costrinse Cartagine a rinnovare quella con Roma.\nPolibio precisa: \"prima che i Cartaginesi muovano la guerra per la Sicilia\" e riporta queste aggiunte:\nBreve analisi.\nVi si nota un miglioramento delle condizioni di Roma, un riconoscimento della sua accresciuta potenza militare ed economica, mentre Cartagine mostra una maggiore debolezza, frutto, probabilmente, delle ormai secolari difficolt\u00e0 in Sicilia contro i Siracusani. Oppure \u00e8 solo apparenza, poich\u00e9 il trattato vede Cartagine \"concedere\" a Roma un ruolo pressoch\u00e9 paritario. Piganiol, infatti, sostiene che, poich\u00e9 Pirro pensava di intervenire in Sicilia, era interesse di Cartagine, quello di trattenerlo in Italia. Questo il motivo del viaggio compiuto dall'ammiraglio Magone fino ad Ostia, tra la fine del 279 e gli inizi del 278. Il trattato fu, pertanto, cercato da Cartagine, non da Roma.\nPolibio ci informa che Pirro viene espressamente citato, e i due contraenti, pur liberi di trattare col re epirota, strinsero una vera e propria alleanza in caso di attacco nei rispettivi territori. Piganiol sottolinea, poi, come Cartagine continuasse a riconoscere l'egemonia di Roma in Italia, rivendicando per s\u00e9 la Sicilia, pronta a fornire a Roma la sua flotta in cambio di un esercito terrestre romano. L'intervento cartaginese fece naufragare cos\u00ec un possibile accordo tra Pirro e i Romani. I Cartaginesi si impegnavano cos\u00ec a fornire, in caso di necessit\u00e0, le navi per il trasporto delle truppe, pur mantenendo - da bravi mercanti - il costo a carico di ciascuno per la sua parte. Cartagine per contro non impegnava i suoi marinai a terra. Nella visione cartaginese, Roma risultava un fornitore di truppe a buon prezzo.\nSappiamo inoltre che la marina militare di Cartagine costituiva il fiore all'occhiello dell'intero esercito punico. Non a caso nel corso del V secolo a.C., fu grazie all'ingegneria navale cartaginese che venne inventata la quadrireme, e successivamente la quinquereme, che costituiva il pi\u00f9 moderno mezzo navale dell'epoca, utilizzato poi nello scontro con Roma. I Cartaginesi furono inoltre abilissimi ingegneri, in grado di elaborare tecniche di montaggio degli scafi estremamente rapide.\nLa perdita delle navi e dei loro equipaggi di rematori costitu\u00ec da sempre per Cartagine un evento grave, poich\u00e9 la sua potenza si reggeva quasi esclusivamente sulla sua forza marittima, che permetteva di dissuadere i nemici dall'attaccarla. Proprio per l'importanza che ricopriva la flotta, i marinai furono tutti Cartaginesi, vale a dire concittadini, mentre la gran parte delle forze puniche era costituita da mercenari.\nVerso il primo scontro.\nI rapporti tra Roma e Cartagine erano stati da sempre eccellenti, come dimostrano i trattati siglati dal 509 al 279/278 a.C. Nel 275 a.C., dopo la sconfitta di \"Maleventum\" (che divenne \"Beneventum\"), Pirro ritorn\u00f2 definitivamente in Epiro lasciando Roma padrona dell'intera penisola italica a sud dell'Appennino tosco-emiliano. Quasi avesse intuito quello che di l\u00ec ad una decina d'anni sarebbe accaduto alle due potenze del Mediterraneo occidentale, esclam\u00f2:\nRoma si trovava ora a stretto contatto con la cultura greca della Magna Grecia; prossima al controllo della tecnica di costruzione e gestione delle navi; conscia della potenza delle sue legioni che non temevano pi\u00f9 nemmeno gli elefanti dopo gli scontri avvenuti nelle guerre pirriche. Non a caso la vittoria su Pirro diede a Roma un grande prestigio di fronte, non solo ai Tolomei d'Egitto, che chiesero l'amicizia con il popolo romano, ma anche davanti ai re orientali.\nQuindici anni dopo, nel 264 a.C. scoppiava la prima guerra punica. Fu dall'isola di Sicilia che giunse il \"casus belli\" che trascin\u00f2 le due potenze del Mediterraneo occidentale, una volta alleate, a scontrarsi.\nQuinto trattato: 241 a.C..\nAlla fine della Prima guerra punica Cartagine, dopo la sconfitta rimediata, si trovava in una situazione finanziaria disastrosa. Enormi somme (3.200 talenti euboici in 10 anni) dovevano essere versate ai vincitori quale risarcimento, con la restituzione totale di tutti i prigionieri di guerra senza riscatto. La ricca Sicilia era persa e passata sotto il controllo di Roma (con il divieto per Cartagine di portare la guerra a Gerone II di Siracusa).\nTesto.\nIn aggiunta a quanto si era gi\u00e0 stabilito nei precedenti trattati, Roma impose:\nSesto trattato: 237 a.C..\nCartagine trovandosi nell'impossibilit\u00e0 di pagare i mercenari libici e numidi che utilizzava, a causa dell'enorme somma che doveva versare ai Romani, dovette subire una sanguinosa rivolta che richiese 3 anni di sforzi ed efferatezze per essere domata. Approfittando di questa rivolta inoltre Roma occup\u00f2 la Sardegna e la Corsica, costringendo Cartagine a dover pagare un ulteriore indennizzo di altri 1.200 talenti per evitare un riaccendersi di una nuova guerra, che la citt\u00e0 non poteva assolutamente permettersi. \nTesto.\nPolibio ricorda, infatti, che i Romani:\nCi\u00f2 venne visto come una ferita umiliante dai cartaginesi, che per\u00f2 non poterono far altro che accettare la sconfitta senza aver combattuto. Roma aveva agito senza farsi scrupoli, inasprendo cos\u00ec definitivamente le relazioni con la rivale cartaginese, quando stavano per migliorare.\nSettimo trattato: 226 a.C..\nRisolto in qualche modo il problema generato dai mercenari, Cartagine cerc\u00f2 una via alternativa per riprendere il suo cammino storico, grazie ad Amilcare Barca. Quest'ultimo vide nella Spagna, dove Cartagine gi\u00e0 da secoli manteneva larghi interessi commerciali, il fulcro economico per la ripresa delle finanze puniche. La spedizione cartaginese prese l'aspetto di una conquista, a partire dalla citt\u00e0 di \"Gades\" (oggi Cadice), sebbene fosse stata inizialmente condotta senza l'autorit\u00e0 del senato cartaginese. Dal 237 a.C., anno della partenza dall'Africa al 229 a.C., anno della sua morte in combattimento, Amilcare riusc\u00ec a rendere la spedizione autosufficiente dal punto di vista economico e militare e perfino a inviare a Cartagine grandi quantit\u00e0 di merci e metalli requisiti alle trib\u00f9 ispaniche come tributo.\nMorto Amilcare il genero ne prese il posto per otto anni e inizi\u00f2 una politica di consolidamento delle conquiste.\nImpegnati con i Galli, i Romani preferirono accordarsi con Asdrubale e nel 226 a.C., spinti anche dall'alleata Marsiglia, che vedeva avvicinarsi il pericolo di una possibile alleanza cartaginese con le vicine popolazioni dei Liguri, stipularono un trattato che poneva l'Ebro come limite dell'espansione di Cartagine. Si riconosceva cos\u00ec, in modo implicito, anche il nuovo territorio soggetto al controllo cartaginese, comprese le tre colonie di Marsiglia occupate dai Cartaginesi e quindi perdute definitivamente di \"Hemeroscopiu\", \"Alonis\" e Alicante.\nVerso il secondo scontro.\nPolibio affermava che tre furono i motivi principali della seconda guerra tra Romani e Cartaginesi:\nCon un pretesto Annibale dichiar\u00f2 guerra alla citt\u00e0 di Sagunto, che si trovava a sud dell'Ebro, e che chiese aiuto a Roma. Sagunto venne attaccata nel marzo del 219 a.C., si arrese e venne rasa al suolo otto mesi pi\u00f9 tardi. La guerra fu inevitabile, solo che come scrive Polibio, \"la guerra non si svolse in Iberia\" [come auspicavano i Romani] \"ma proprio alle porte di Roma e lungo tutta l'Italia\". Era la fine del 219 a.C. e iniziava la seconda guerra punica.\nOttavo trattato: 201 a.C..\nCartagine e le condizioni di pace.\nCartagine perse per sempre l'Iberia e fu ridotta a cliente di Roma. Ai punici fu imposta un'indennit\u00e0 di guerra di 10.000 talenti, la loro marina fu ridotta a 10 triremi, appena sufficienti per frenare i pirati e fu loro vietato di prendere le armi senza il permesso dei Romani. Quest'ultimo limite favor\u00ec la Numidia di Massinissa che ne approfitt\u00f2 spesso per annettersi larghe parti del territorio cartaginese. Mezzo secolo dopo, quando Cartagine infine si ribell\u00f2 ai continui attacchi di Massinissa, fu questa ribellione a fornire ai romani il \"casus belli\" per scatenare la Terza guerra punica. Fu anche imposto ai Cartaginesi di aiutare Roma nella sua avventura in Asia Minore e navi puniche servirono nella campagna di Lucio Cornelio Scipione contro Antioco III di Siria:\nA Roma la fine della guerra non fu accolta bene da tutti per ragioni sia politiche che morali. Quando il Senato decret\u00f2 sul trattato di pace con Cartagine Quinto Cecilio Metello - gi\u00e0 console nel 206 a.C. - afferm\u00f2 che non riteneva la fine della guerra essere un bene per Roma; temeva che il popolo romano non sarebbe ritornato allo stato di quiete dal quale era stato tratto con l'arrivo di Annibale. \nAltri, come Catone il Censore temevano che se Cartagine non fosse stata del tutto distrutta avrebbe presto riacquistato la propria potenza e ripreso le lotte con Roma. E probabilmente Catone non aveva torto; l'archeologia ha scoperto che il famoso porto militare \"Coton\" fu costruito dopo la guerra, poteva contenere 220 navi, mentre a Cartagine erano concesse solo 10 navi ed era protetto dall'osservazione esterna.\nL'esilio di Annibale.\nAnnibale per molti anni cur\u00f2 i propri affari e riprese un ruolo importante a Cartagine. Per questo la nobilt\u00e0 locale, spaventata dalla sua deriva democratica e dalla sua battaglia contro la corruzione, convinse i Romani a forzarne l'esilio che lo spinse verso le coste dell'Asia, alla reggia di Antioco III, sempre cercando di rinnovare la lotta contro Roma. A Libyssa sulle spiagge orientali del Mar di Marmara prese quel veleno che, come diceva, aveva a lungo conservato in un anello.\nRoma ed il Mediterraneo.\nRoma ebbe le mani libere per intraprendere con decisione la conquista della Gallia Cisalpina, della Gallia Transalpina, dell'Illiria, della Grecia, e di tutti i regni della costa della Asia che si affacciavano sul Mediterraneo e sul Mar Nero. Dei 53 anni calcolati da Polibio, e per Pidna, ne mancavano solo 34.\nFine di Cartagine: 146 a.C..\nL'agonia della citt\u00e0 si protrasse per tutto l'inverno. Con il blocco del porto, Cartagine soffr\u00ec la fame e la conseguente debilitazione generale ne favor\u00ec una pestilenza. Scipione non forz\u00f2 i tempi e solo nella primavera del 146 a.C. l'esercito romano venne lanciato contro le mura. I Cartaginesi si batterono disperatamente di casa in casa, di strada in strada, per circa quindici giorni. Ma l'esito era scontato: Cartagine alla fine si arrese.\nIl comandante in capo delle truppe romane, Publio Cornelio Scipione Emiliano, dopo aver recuperato alcune opere d'arte che i Cartaginesi avevano preso in Sicilia nei secoli precedenti, fra cui il Toro di Agrigento e la Diana di Segesta, abbandon\u00f2 la citt\u00e0 al saccheggio dei suoi soldati. Cartagine, la possente regina del Mediterraneo che aveva fatto tremare Roma, fu rasa al suolo, la citt\u00e0 sistematicamente bruciata, le mura abbattute, il porto distrutto. Diodoro Siculo e Polibio narrano, infine, che Scipione pianse vedendo in quella rovina la possibile futura sorte di Roma stessa:\nBibliografia.\nAlcune delle fonti primarie sono state consultate nelle biblioteche digitali di The Latin Library e LacusCurtius:"}
{"id": "92753", "revid": "104458", "url": "https://it.wikipedia.org/wiki?curid=92753", "title": "Druido", "text": "Il druida o druido (pl. \"druidi\"; nei testi classici non \u00e8 attestato il singolare e compaiono solo i plurali greco \"druidai \"e latini \"druidae e druides\") \u00e8 il dignitario appartenente a una classe dirigente sacerdotale, al quale competevano, tra i Celti della Gallia e delle isole Britanniche, l'adempimento di riti di culto comprendenti anche il sacrificio umano, l'interpretazione degli auspici, la conservazione e la trasmissione del sapere tradizionale, la presidenza delle assemblee religiose, l'arbitrato nelle controversie tra trib\u00f9 e l'amministrazione della giustizia civile e criminale (in particolare nei casi di assassinio).\nFonti.\nLe nostre conoscenze sui druidi si fondano su una documentazione quantomai complessa e a volte contraddittoria, composta, da un lato, da testimonianze archeologiche, iconografiche ed epigrafiche (utili solo ad inquadrare i druidi nella loro cornice culturale) e, dall'altro, da fonti letterarie, distinguibili in questo caso in testi classici e fonti in lingue celtiche (antico irlandese e gallese). \u00c8 doveroso per\u00f2 sottolineare come le informazioni fornite dai geografi e dagli storici greci e latini, nonostante il loro carattere frammentario e a volte idealizzante, siano giudicate pi\u00f9 degne di fede delle antiche fonti letterarie irlandesi e gallesi, in cui la figura dei druidi riveste un ruolo marginale ed \u00e8 investita di poteri magici. A sua volta, tra le fonti classiche, la testimonianza di Giulio Cesare \u00e8 sicuramente la pi\u00f9 ampia e la pi\u00f9 organica, ma non va dimenticato che \"Cesare non si interessava dell'etnografia gallica come tale\" e che i brani etnografici contenuti nel libro VI del suo \"De bello Gallico\" sono piegati a convenzioni letterarie e, soprattutto, a finalit\u00e0 politiche. Non poca ambiguit\u00e0 \u00e8 ingenerata poi nei testi classici dall'utilizzo del termine greco \u0393\u03b1\u03bb\u03ac\u03c4\u03b1\u03b9 (Galati), che in senso stretto definiva le popolazioni celtiche emigrate nel III secolo a.C. in Asia Minore, ma di cui spesso gli autori si servivano in alternativa all'etnonimo Galli: di incerta interpretazione risulta pertanto la notizia riportata da Diogene Laerzio circa l'esistenza dei druidi sia tra i \u039a\u03b5\u03bb\u03c4\u03bf\u03af \"(\"K\"e\"ltoi) sia tra i \u0393\u03b1\u03bb\u03ac\u03c4\u03b1\u03b9 (Galatai), poich\u00e9, tradotto alla lettera, il passo consentirebbe di ipotizzare una pi\u00f9 estesa presenza dei druidi nel mondo celtico o quantomeno tra i Galati della penisola anatolica. Nonostante le attestazioni letterarie siano dunque a tal punto parziali da non consentirci neppure di delineare con certezza l'area di diffusione del sacerdozio druidico e bench\u00e9 le fonti archeologiche ed epigrafiche risultino di carattere puramente sussidiario, non si pu\u00f2 non rilevare come queste testimonianze abbiano fornito nel corso dei secoli ampia materia a eruditi, poeti e artisti per ogni genere di speculazione, mistificazione e fantasticheria.\nLe testimonianze archeologiche.\nBench\u00e9 sia sempre particolarmente arduo stabilire una correlazione tra un reperto materiale e un rituale religioso, \u00e8 indubbio che non pochi rinvenimenti archeologici concorrono perlomeno a corroborare la veridicit\u00e0 delle fonti scritte in relazione al carattere particolarmente cruento dei rituali druidici. Sono stati portati alla luce infatti, tanto in Provenza, quanto nella Germania meridionale, dei sacelli decorati da nicchie con, incastrati all'interno, interi corpi umani o, pi\u00f9 spesso, teschi recisi. Parimenti il rinvenimento in varie localit\u00e0 francesi, tedesche ed inglesi, di teste recise precipitate all'interno di pozzi e calderoni votivi sembrerebbe confermare il rituale sacrificale dei druidi al dio celtico Teutates /Toutatis, cui fanno riferimento tanto le fonti scritte (in questo caso gli scoli, cio\u00e8 le glosse a commento, del testo di Lucano), quanto, forse, le raffigurazioni del calderone di Gundestrup. Dei resti umani figuravano tra i trofei d'armi con cui erano ornate le pareti del santuario celtico di Gournay-sur-Aronde in cui gli archeologi hanno portato alla luce pi\u00f9 di 300 armature complete.\nLe testimonianze iconografiche ed epigrafiche.\nVa precisato preliminarmente che, poich\u00e9 il termine druida non ricorre in nessuna delle iscrizioni dedicatorie di et\u00e0 romana dalle quali evinciamo i nomi di ben 374 divinit\u00e0 celtiche, ogni correlazione tra questi sacerdoti e una qualsivoglia raffigurazione o immagine sacra si riduce ad una semplice ipotesi. Anche in questo caso, tuttavia, quantomeno a conferma del ruolo e del rilievo attribuiti dagli autori classici al sacerdozio druidico, qualche elemento di prova pu\u00f2 essere desunto per confronto con la dignit\u00e0, epigraficamente ben attestata, che gli subentr\u00f2 e che divenne il simbolo dell'unit\u00e0 religiosa della Gallia sotto l'egida del culto imperiale romano: la prestigiosissima carica di \"sacerdos Romae et Augusti ad aram quae est ad conflentes Araris et Rhodani\" (o semplicemente \"\"ad confluentem\") \"con cui il potere romano sembra avere inteso compensare i notabili gallici della soppressione del druidismo. A tale \"\"Sacerdote di Roma e di Augusto presso l'altare sito alla confluenza della Saona e del Rodano\" spettava infatti la presidenza del Concilio delle Tre Gallie (\"concilium Trium Galliarum\")\", ossia di un'assemblea che, rievocando le antiche adunanze della Gallia indipendente, si riuniva il 1\u00ba agosto, giorno sacro al dio L\u00fag, a \"Lugdunum\", l'attuale Lione, presso l'altare che sorgeva nel Santuario delle Tre Gallie alla confluenza di Rodano e Saona (lat. \"Arar\"). Fu dunque a partire dal 12 a.C. che la festa di Roma e di Augusto si sostitu\u00ec nelle Gallie alla festa celtica nota in gaelico col nome di Lughnasadh.\nI testi greci e latini.\nDi diverso valore e grado di faziosit\u00e0, le testimonianze letterarie classiche relative ai druidi possono essere distinte in due gruppi di testi: troviamo infatti, da un lato, un filone di riferimenti storico-etnografici riconducibili all'opera del filosofo stoico Posidonio di Apamea (135-50 a.C.) e, dall'altro, una serie di scritti ascrivibili alla tradizione scolastica alessandrina di I secolo d.C. Mentre in questi ultimi la figura dei druidi viene ampiamente idealizzata e identificata con quella di filosofi pitagorici credenti nella metempsicosi, \u00e8 dalla tradizione risalente a Posidonio che possiamo ricavare la maggior parte delle informazioni afferenti alle usanze di questi sacerdoti. Dal filosofo stoico, il quale dedic\u00f2 il XXIII dei 52 libri delle sue \"Storie\" ai Celti e alle loro tradizioni, dipendono infatti in larga misura le notizie sui druidi contenute nelle opere di Strabone (63 a.C. -21 d.C.), di Diodoro Siculo (60-30 a.C.) e, in parte, dello stesso Giulio Cesare; cos\u00ec come \u00e8 al filone di studi posidoniani che vanno collegate le tradizioni tramandate da Timagene (I sec. a.C.) e riprese dallo storico di IV secolo d.C. Ammiano Marcellino, nonch\u00e9 le informazioni cui attinse il geografo Pomponio Mela (I sec. d.C.), il passo in cui Plinio il Vecchio (23-79 d.C.) parla di magia druidica e, infine, i riferimenti ai druidi contenuti negli Annali di Tacito (56-120 d.C.). Al contrario, la visione idealizzata del druida-filosofo cara alla tradizione scolastica di Alessandria d'Egitto e trasmessa attraverso gli scritti di Dione Crisostomo (40-120 ca. d.C.) e di Diogene Laerzio (180-240 d.C.) ai primi Padri della Chiesa (Clemente Alessandrino, Cirillo e Origene) ha contribuito non poco, come si \u00e8 detto, alla creazione dell'immagine del druida, campione di libert\u00e0 e depositario di arcani saperi, cara nel tempo a primitivisti, romantici, nazionalisti e neopagani celtisti.\nLe fonti celtiche.\nSeppure diversissime dalle fonti classiche e bench\u00e9 in larga misura incomprensibili agli stessi scrivani che le trascrissero nell'Alto medioevo, le antiche versioni in celtico, nonostante i limiti cui sopra si \u00e8 accennato, non solo confermano l'importanza sociale del sacerdozio druidico, ma avvalorano le nostre conoscenze almeno in merito all'interpretazione degli auspici e alla trasmissione del sapere sacro e profano da parte dei druidi. Si tratta tanto di antichi racconti gallesi noti come mabinogi, quanto di leggende irlandesi raccolte nel Ciclo dell'Ulster e in quelli di Finn e di Art\u00f9, che, trasmessi oralmente per secoli e trascritti solo nell'XI secolo, lasciano intravedere, tra gli elementi di origine mitica e gli abbellimenti propri del genere epico, anche i riflessi del mondo celtico di V-VI secolo sopravvissuto alla romanizzazione: un mondo illetterato, primitivo e pagano in cui i druidi condividevano con i bardi e altri sapienti un rango sociale inferiore soltanto alla nobilt\u00e0. Riveste di sicuro un certo interesse in tal senso un personaggio di primo piano del ciclo dell'Ulster, Cathbad: divenuto druida dopo essere stato il capo di una schiera di guerrieri, lo vediamo fungere da consigliere del re dell'Ulster (suo figlio Conchobar), prendere per primo la parola nelle riunioni, insegnare ai discepoli la sapienza tradizionale, consigliare i giovani guerrieri nella scelta delle armi, trarre gli auspici e prevedere il futuro, pronosticando il successo in guerra dell'eroe divino da lui insignito del nome onorifico di C\u00fa Chulainn (cane da caccia di Culann), ma anche vaticinando il tragico destino dell'eroina Deirdre. Il dato pi\u00f9 significativo che si pu\u00f2 dedurre dagli antichi poemi irlandesi -come del resto dalle fonti agiografiche, come la Vita di san Patrizio, o dalle storie medievali come l'Historia Brittonum di Nennio- va per\u00f2 identificato nella progressiva relegazione, in un mondo ormai cristiano, del druida, declassato dal rango di sacerdote a quello di mago in grado di preparare pozioni dell'oblio, di levarsi in volo e di assoggettare al suo volere gli elementi della natura: non \u00e8 quindi un caso che il termine irlandese moderno per \"magia\", \"dra\u00edocht\", derivi attraverso l'irlandese antico \"dru\u00eddecht\" da \"dru\u00ed, \"antico irlandese per \"mago\" (plurale \"druid, \"si veda anche il gallese \"dryw\", \"veggente\").\nOrigine del nome.\nLe possibili origini etimologiche della parola \"druido\" sono molte e si dubita abbastanza che la parola possa essere antecedente alle lingue indoeuropee. Si pensa che la parola derivi dall'unione di due parole celtiche: \"\"duir\", che vuol dire quercia, e \"vir\"\", una parola che significa \"saggezza\". Plinio ci d\u00e0 una prima etimologia della parola collegandola alla radice greca della parola quercia, nel libro che porta il titolo Storia Naturale (Naturalis Historia XVI, 249-251). \"Orbene, quercia in gallico si dice \"dervo\", \"daur\" in gaelico, \"derw\" in gallese.\" \"la parola non pu\u00f2 che risalire ad un antico celtico \"druwides\" che si pu\u00f2 scomporre in dru, prefisso accrescitivo di valore superlativo (che si trova anche nel francese \"dru\" \"folto\", \"fitto\", \"forte\"). Cosa non del tutto arbitraria, considerato che i celti dell'odierna Francia avevano intensi rapporti culturali e commerciali con i greci della vicina citt\u00e0 greca di Massalia (l'odierna Marsiglia), e usavano l'alfabeto greco per scrivere; aspetto testimoniato da Cesare nel capitolo 14 del VI libro del De bello Gallico. Ci\u00f2 ha portato a supporre che \"druid-\" derivasse dal greco drus, quercia, e dal suffisso indoeuropoeo (e greco) \"-wid\" \"sapere\", \"scienza\", per cui il senso complessivo sarebbe \"coloro che sanno per mezzo della quercia\", \"gli studiosi della quercia\", (dal punto di vista religioso-simbolo). Una delle opinioni pi\u00f9 diffuse cita \"I druidi sono i molto veggenti o i molti sapienti, ci\u00f2 che sembra conforme alle diverse funzioni loro attribuite\" (J. Markale, il druidismo, Milano 1997).\nRuolo sociale.\nLa loro influenza era sia sociale sia religiosa. I druidi non erano solo l'equivalente dei nostri sacerdoti; spesso erano anche maestri, giudici e consiglieri del re. I druidi collegavano i celti con i loro numerosi d\u00e8i, erano responsabili del calendario lunare e guardiani del \"sacro ordine naturale\". Con l'arrivo del Cristianesimo in ogni regione, questi compiti furono assunti dal vescovo e/o dall'abate.\nDel sistema di credenze amministrato dai druidi in epoca pre-cristiana, e del loro percorso di formazione, si hanno pochissime notizie. Non \u00e8 tramandato infatti alcun resoconto diretto ed \u00e8 anzi probabile che fonti simili non siano mai esistite, visto, a dire di Giulio Cesare, il particolare atteggiamento negativo dei druidi nei confronti della tradizione religiosa, una materia sottratta alla scrittura e affidata a un complesso sistema mnemonico in versi. Le uniche fonti scritte da un'epoca in cui il sistema religioso druidico era ancora vivo provengono dal mondo della storiografia greco-romana.\nDa quel poco che conosciamo delle pratiche druidiche, esse appaiono profondamente legate alla tradizione e conservative, nel senso che i druidi custodivano gelosamente i loro segreti.\nOra \u00e8 impossibile giudicare se questa riservatezza abbia avuto profonde radici storiche e sia stata generata nelle trasformazioni sociali di quel periodo, o se ci sia stata discontinuit\u00e0 con una innovazione importante nella religione druidica.\nI druidi non erano tutti uguali. Oltre al capo supremo, cui accenna anche Cesare (6,13) l'intero collegio sacerdotale era diviso in tre diversi gradi: il livello superiore era formato dai druidi propriamente detti, ministri addetti al culto ed ai sacrifici, giudici e consiglieri dei nobili pi\u00f9 potenti, definiti solitamente dai greci \"filosofi\"; quello intermedio da poeti cantori (o bardi), narratori di miti e tradizioni, che accompagnavano i soldati in guerra e celebravano le gesta di eroi; il livello inferiore era formato da semplici indovini, detti anche maghi, che si occupavano della parte materiale del culto e dei sacrifici, oltre che alla divinazione, e avevano cognizione di medicina ed astronomia. Si ha infine notizia di sacerdotesse druide.\nPratiche religiose dei druidi.\nDella letteratura orale druidica di canzoni sacre, formule per preghiere e incantesimi, regole per la divinazione e per la magia, non \u00e8 sopravvissuto nulla, neppure in forma tradotta; non esiste neppure una leggenda che sia stata tramandata in una forma che potremmo chiamare druidica pura, ovvero senza modifiche e reinterpretazioni cristiane. A volte, i druidi effettuavano sacrifici umani per propiziare le divinit\u00e0 prima di una battaglia, o per leggere la volont\u00e0 degli dei nel sangue che gocciolava.\nParte della pratica religiosa tradizionale rurale pu\u00f2 tuttavia ancora essere riconosciuta sotto la superficie della successiva interpretazione cristiana, e sopravvive in feste come Halloween, le bambole di granoturco e altri rituali legati al raccolto; nei miti di Puck o del woodwose (una sorta di Sasquatch), nelle credenze circa le piante gli animali \"fortunati\" e \"sfortunati\", e cos\u00ec via. Tuttavia, \u00e8 sempre difficile identificare esattamente l'epoca e il contesto culturale a cui si devono far risalire tradizioni come queste, trasmesse oralmente.\nNotizie storiche dai romani.\nNel \"De bello Gallico\" di Giulio Cesare si trova il pi\u00f9 antico e completo resoconto circa i druidi. Cesare dedica ai druidi ben due capitoli del VI libro del \"De bello Gallico\", il 13 e 14, per poi ritornare sull'argomento nei capitoli 16-18, a testimonianza dell'importanza e del ruolo sociale che questo collegio sacerdotale ricopriva nel mondo celtico. Cesare nota che gli uomini di rango in Gallia appartenevano alla classe dei druidi o a quella dei nobili, e che queste due categorie erano separate. I druidi costituivano una classe sacerdotale istruita, ed erano i guardiani delle antiche leggi non scritte; avevano il potere di giudicare, di scomunicare dalla societ\u00e0 ed erano responsabili dell'educazione dei giovani. Non si trattava di una casta ereditaria; erano invece esonerati dal lavoro nei campi e dal pagamento delle tasse. Il corso di studio per un novizio era molto lungo. Tutto veniva insegnato oralmente, sebbene, a quanto riporta Cesare, i Galli avessero una lingua scritta (basata sui caratteri greci) usata per le questioni quotidiane. In effetti non esiste traccia di scritti druidici e per questo, secondo alcune fonti storiche questo tipo di cultura viene definita misterica. \"Il punto essenziale della loro dottrina\", scrive Cesare, \"\u00e8 che l'anima non muore, e che dopo la morte passa da un corpo all'altro\" (vedi \"metempsicosi\"). Questo port\u00f2 molti scrittori antichi a trarre la conclusione che i druidi siano stati influenzati dagli insegnamenti del filosofo greco Pitagora. Questa annotazione non viene accantonata dalla letteratura storica moderna, che la inserisce nel contesto dei profondi scambi culturali avuti dai Celti con le comunit\u00e0 italiote della Magna Grecia: \nCesare (\"De bello Gallico\", VI.18) nota anche che i Galli, seguendo l'insegnamento druidico, credevano in uno spirito guardiano della trib\u00f9, da cui tutti i Galli discendevano, che era anche dio dei morti: Cesare stesso lo assimila a Dis Pater. \u00c8 probabile che un altro suo nome fosse Teutates. Dis Pater, divinit\u00e0 dell'abbondanza e dell'oltretomba, era a sua volta identificato al greco Ade.\nI druidi e Cesare.\nCesare non fa menzione di rapporti avuti con i druidi o di loro interferenze nei suoi piani di conquista e di organizzazione della Gallia. E tuttavia sembra che le relazioni tra Cesare e i druidi, in un primo tempo neutrali, si siano guastate intorno al 54 a.C. e che essi siano divenuti gli animatori della rivolta antiromana del 52 a.C. La storiografia moderna \u00e8 perlopi\u00f9 concorde, sia pure con sfumature diverse e diverse motivazioni, nell'attribuire ai druidi sia l'ispirazione sia l'organizzazione della lotta di resistenza a Roma, lotta animata da un ideale di indipendenza politica, ma anche sentita come difesa della tradizione religiosa celtica.\nSul velo di silenzio steso da Cesare circa il ruolo dei druidi nelle vicende politiche-militari di quegli anni sono state invece prospettate varie e spesso contrastanti interpretazioni. Qualcuno ritiene che la digressione etnografica del VI libro, evidenziando l'importanza dei druidi nell'organizzazione sociale dei Celti, si configurasse come un vero e proprio \"pamphlet\" antidruidico; al contrario altri, giudicando i druidi estranei alla rivolta antiromana, pensano che Cesare, parlando di loro nel VI libro, volesse quasi ricompensarli della loro neutralit\u00e0. Altri ancora suppongono che Cesare intendesse attenuare le basi per una futura politica di concordia, quale sarebbe stata perseguita poi da Augusto.\nQuest'ultima ipotesi suscita qualche perplessit\u00e0, se si pensa che nel 51 Cesare stava ancora \u00abtirando le somme della sua grande impresa e si apprestava alla guerra civile con Pompeo\u00bb e che dunque difficilmente poteva prefigurare le linee della futura politica romana in Gallia. La sua trattazione sui druidi nel VI libro e, soprattutto, il suo silenzio su di essi nel resto dei \"Commentarii\" si possono forse spiegare con una ragione interna, cio\u00e8 con l'intento di togliere ai suoi avversari politici in Roma il pretesto di presentarlo come empio violatore di ogni norma e credenza religiosa. Molte voci, infatti, correvano sulla mancanza di \"pietas\" e di \"fides\" dell'epicureo Cesare e su sue presunte violazioni sacrileghe: ed egli, passando sotto silenzio il ruolo dei druidi nell'opposizione gallica alla sua impresa, mirava, sicuramente a cautelarsi contro gli attacchi dei suoi nemici interni ed a neutralizzare la loro propaganda militare.\nL'opinione di alcuni storici.\nScrittori come Diodoro Siculo e Strabone, che conoscevano i druidi in modo pi\u00f9 indiretto rispetto a Cesare, pensavano che la classe sacerdotale celtica includesse i druidi, i bardi e i vati (indovini).\nPomponio Mela \u00e8 il primo autore a informarci che l'educazione dei druidi era segreta e si teneva in grotte e foreste. Sappiamo che alcune zone delle foreste erano sacre e che i romani e i cristiani, per combattere la religione druidica, usavano tagliarne gli alberi e bruciarli. Ai druidi si attribuiscono a volte anche pratiche legate ai sacrifici umani, sebbene questa informazione possa ricondursi alla propaganda romana. \u00c8 invece accertato che i Galli facevano sacrifici umani, di solito a spese dei criminali.\nLa Bretagna era un quartier generale del druidismo, ma una volta all'anno un'assemblea generale dell'ordine si teneva nei territori dei Carnutes in Gallia.\nCicerone parla di indovini fra i Galli, noti come druidi; egli aveva personalmente conosciuto un certo Divitiacus del popolo degli Edui. Diodoro ci informa che affinch\u00e9 un sacrificio fosse efficace si richiedeva la presenza di un druido come intermediario fra uomini e dei. Prima di una battaglia, i druidi spesso si interponevano fra i due eserciti e cercavano di convincere i contendenti a rinunciare allo scontro.\nUn editto sui druidi.\nI druidi erano considerati essenzialmente non-romani: un editto di Augusto viet\u00f2 ai cittadini romani di praticare riti druidici. In Strabone troviamo che sotto la dominazione romana i druidi erano ancora arbitri su questioni pubbliche e private, ma che non erano pi\u00f9 autorizzati a giudicare casi di omicidio. Sotto il regno di Tiberio, i druidi furono soppressi con un decreto del Senato, ma questo editto dovette essere in seguito rinnovato da Claudio. Nei resoconti di Plinio, l'attivit\u00e0 dei druidi \u00e8 limitata alla pratica della medicina e della magia. Si dice anche che i druidi veneravano il vischio, e che boschetti di querce erano il loro rifugio preferito. Quando trovavano il vischio, un sacerdote vestito di bianco lo tagliava con un coltello dorato, e due tori bianchi venivano sacrificati nel luogo del ritrovamento.\nDescrivendo l'attacco dei romani di Svetonio Paolino all'isola di Mona (Anglesey or \"Ynys Mon\" in gaelico), Tacito dice che i legionari furono terrorizzati dall'apparizione di una banda di druidi che, sollevando le mani al cielo, tuonarono terribili maledizioni sulla testa degli invasori. Il coraggio dei romani, tuttavia, ebbe la meglio sulla paura; i britanni furono messi in fuga; e i sacri boschi di Mona furono abbattuti.\nDopo il I secolo, i druidi sparirono dal continente, e i testi dell'epoca fanno riferimenti a questa casta solo in rare occasioni. Ausonio, per esempio, apostrofa il retorico Attius Patera dichiarandolo con disprezzo \"discendente di druidi\".\nLa fine dei druidi.\nSe all'epoca di Cesare i druidi erano ancora nel pieno possesso della loro autorit\u00e0 e dignit\u00e0, \u00e8 anche vero che l'intero processo di romanizzazione della Gallia, dopo la sua conquista, port\u00f2 ben presto alla scomparsa dell'antica religione celtica, con il conseguente indebolimento del prestigio dei druidi. Ritiratisi nelle loro scuole, furono poi perseguitati e soppressi dall'imperatore Claudio, che li considerava dei nazionalisti fanatici: sopravviveranno solo indovini, maghi, e ciarlatani, ma la loro arte verr\u00e0 combattuta dal cristianesimo, in particolare in seguito all'affermazione di San Patrizio.\nGli eredi dei druidi nelle Fiandre.\nLe popolazioni delle Fiandre e dei Paesi Bassi rimasero pagane fino a tutto il VII secolo, quando Sant'Eligio giunse in Frisia e le convert\u00ec al Cristianesimo. La \"Vita\" di Eligio, scritta dal suo contemporaneo e compagno Ouen, fornisce alcune immagini molto suggestive delle pratiche druidiche in quelle regioni. Ouen riporta infatti le ammonizioni che Eligio era solito rivolgere ai pagani delle Fiandre, denunciandone i costumi sacrileghi. Queste ammonizioni possono essere lette fra le righe per ricavarne, in positivo, quali potevano essere le pratiche a cui Ouen e Eligio assistettero:\nRevival.\nNel XVIII secolo, in Inghilterra e in Galles si \u00e8 assistito a un revival druidico ispirato, fra gli altri, da John Aubrey, John Toland e William Stukely. Non ci sono invece prove sicure che William Blake fosse in qualche modo coinvolto in questa ondata di revival e potesse addirittura essere stato un \"Arcidruido\". Aubrey \u00e8 stato il primo scrittore moderno a legare Stonehenge ed altri monumenti megalitici con il druidismo, una imprecisione che ha influenzato l'idea comune del druidismo per la maggior parte del XX secolo. \"Modern Druidic groups have their roots in this revival, e some claim that Aubrey was an archdruid in possession of an uninterrupted tradition of Druidic knowledge, though Aubrey, an uninhibited collector of lore e gossip, never entered a corroborating word in his voluminous surviving notebooks. Toland was fascinated by Aubrey's Stonehenge theories, e wrote his own book, without crediting Aubrey. He has also been claimed as an Archdruid. The Ancient Druid Order claim that Toland held a gathering of Druids from all over Britain e Ireland in a London tavern, the Appletree, nel 1717.\" L'Antico Ordine dei Druidi fu fondato nel 1781, guidato da Henry Hurle e apparentemente incorporato nelle idee massoniche. Una figura centrale di quel periodo \u00e8 stata Edward Williams, pi\u00f9 noto come Iolo Morganwg: i suoi scritti, pubblicati postumi come \"I Manoscritti di Iolo\" (1848), e \"Barddas\" (1862), continuano ad influenzare il druidismo contemporaneo. Williams sosteneva di aver ottenuto il suo sapere ancestrale durante un \"Gorsedd dei Bardi delle Isole Britanniche\" che aveva ritrovato, ma negli anni settanta gli scritti preparatori di quel testo furono trovati fra le sue carte, dimostrando come anche quel testo fosse stato inventato di suo pugno.\nI Druidi nell'opera lirica.\nL'opera lirica Norma di Vincenzo Bellini ha per protagonista Norma, figlia del capo dei Druidi.\nI druidi oggi.\nIl Druidismo Moderno (Modern Druidism, Modern Druidry) \u00e8 una continuazione del revival del XVIII secolo e si pensa dunque che abbia alcune connessioni con l'antica religione (se non molte). Il Druidismo Moderno comprende due branche: culturale e religiosa. I druidi orientati alla cultura tengono una competizione di poesia, letteratura e musica, nota come Eisteddfod tra le popolazioni di origine celtica (Gallesi, Irlandesi, della Cornovaglia, Bretoni, ecc). Il Druidismo religioso moderno \u00e8 una forma di neopaganesimo costruita ampiamente intorno a testi prodotti nel XVIII secolo o successivamente, insieme alle rare fonti romane e alto-medievali.\nNon \u00e8 sempre facile distinguere tra le due branche, poich\u00e9 gli ordini di Druidi orientati alla religione possono accettare membri di qualunque religione o non credenti, mentre gli ordini orientati alla cultura possono non indagare sulle credenze religiose dei loro membri. Entrambi i tipi di ordini druidici possono perci\u00f2 contenere membri orientati alla religione e membri non orientati alla religione. Molti personaggi famosi in Gran Bretagna sono stati iniziati in ordini druidici, compreso Winston Churchill. Il caso di Churchill illustra la difficolt\u00e0 di distinguere tra le due branche, dato che gli storici non sono nemmeno certi a quale ordine si sia unito, l'Antico Ordine dei Druidi o l'Antico e Archaeological Ordine dei Druidi, e a maggior ragione per quale motivi vi si sia affiliato.\nFrammenti di un calendario lunare druidico incisi su una sfoglia di bronzo sono stati scoperti a Coligny in Francia nel 1897. Il \"calendario di Coligny\" ha generato interesse da allora (vedi link in calce)."}
{"id": "92755", "revid": "7008", "url": "https://it.wikipedia.org/wiki?curid=92755", "title": "Teorema di Nyquist", "text": ""}
{"id": "92756", "revid": "1543377", "url": "https://it.wikipedia.org/wiki?curid=92756", "title": "Esecuzione di Ges\u00f9 secondo i Testimoni di Geova", "text": "Lesecuzione di Ges\u00f9 secondo i Testimoni di Geova si \u00e8 svolta con modalit\u00e0 diverse da come tradizionalmente viene raffigurata dalla cristianit\u00e0, in quanto questi \u00ab\"non credono\" [...] \"che Ges\u00f9 sia morto su una croce, [bens\u00ec] su un palo verticale senza alcun braccio trasversale\"\u00bb. Sostengono \u00ab\"che Dio disapprova il culto in cui si fa uso di immagini e simboli, inclusa la croce\"\u00bb (Deuteronomio 4:15-19; 1 Corinti 10:14), per cui anche gli aspetti devozionali sono radicalmente diversi dalla maggioranza delle chiese.\nI testi del Nuovo Testamento, scritti in greco koin\u00e8, riportano che Ges\u00f9 fu messo a morte su una struttura definita dalla parola greca \u03c3\u03c4\u03b1\u03c5\u03c1\u03cc\u03c2 (\"staur\u00f2s\") e Luca con gli apostoli Pietro e Paolo usarono anche la parola \u03be\u03cd\u03bb\u03bf\u03bd (\"xylon\") per riferirsi allo strumento di tortura sul quale fu inchiodato Ges\u00f9. I Testimoni di Geova sostengono che con tali termini gli evangelisti designassero un singolo palo verticale, rendendo, nella loro Traduzione del Nuovo Mondo delle Sacre Scritture, \"staur\u00f2s\" come \"palo di tortura\". Questa loro interpretazione si contrappone alla convinzione tradizionale del resto della cristianit\u00e0 secondo la quale Ges\u00f9 sarebbe morto su una croce composta, ossia costituita \u00ab\"nella forma pi\u00f9 tradizionale (ma non pi\u00f9 antica), da due legni, uno orizzontale l'altro verticale, posti trasversalmente\"\u00bb. Ritenendo la croce composta legata a simboli cruciformi di origine pagana, i Testimoni di Geova considerano l'adorazione per la Santa Croce e la sua devozione una pratica di idolatria.\nCosa affermano i Testimoni di Geova sulla esecuzione di Ges\u00f9.\nLa morte di Ges\u00f9 Cristo riveste per i Testimoni di Geova l'aspetto principale della sua venuta sulla terra come uomo perfetto, sacrificio che ritengono essere in diretta relazione con il suo Regno e la salvezza del genere umano riscattato dal peccato del primo uomo Adamo.\nCristo mor\u00ec su ci\u00f2 che nei Vangeli viene chiamata \u03c3\u03c4\u03b1\u03c5\u03c1\u03cc\u03c2 (\"staur\u00f2s\") nelle Scritture; si trova il termine, per esempio, nel Vangelo secondo Giovanni , che nel testo greco di Westcott e Hort \u00e8 reso: \u00ab\u03ba\u03b1\u1f76 \u03b2\u03b1\u03c3\u03c4\u03ac\u03b6\u03c9\u03bd \u1f11\u03b1\u03c5\u03c4\u1ff7 \u03c4\u1f78\u03bd \"\u03c3\u03c4\u03b1\u03c5\u03c1\u1f78\u03bd\" [staur\u00f2s] \u1f10\u03be\u1fc6\u03bb\u03b8\u03b5\u03bd \u03b5\u1f30\u03c2 \u03c4\u1f78\u03bd \u03bb\u03b5\u03b3\u03cc\u03bc\u03b5\u03bd\u03bf\u03bd \u039a\u03c1\u03b1\u03bd\u03af\u03bf\u03c5 \u03a4\u03cc\u03c0\u03bf\u03bd, \u1f43 \u03bb\u03ad\u03b3\u03b5\u03c4\u03b1\u03b9 \u1f19\u03b2\u03c1\u03b1\u03ca\u03c3\u03c4\u1f76 \u0393\u03bf\u03bb\u03b3\u03bf\u03b8\u03b1\u00bb; la \"Traduzione del Nuovo Mondo\" dei Testimoni di Geova traduce in italiano: \u00abEd egli, portando da s\u00e9 il palo di tortura, usc\u00ec verso il cosiddetto Luogo del Teschio, che in ebraico si chiama \"G\u00f2lgotha\"\u00bb.\nTutte le evidenze, secondo la loro interpretazione, dimostrano che il termine \"stauros\" fosse un palo di legno, senza traversa. Ritengono inoltre che la venerazione e l'indebita attenzione mostrata a quel mezzo di esecuzione \u00e8 da ritenersi idolatria, per cui contro i comandamenti di Dio.\nUn'altra opera di consultazione sui termini usati nel Nuovo Testamento \u00e8 \"An Expository Dictionary of New Testament Words\" del grecista biblico inglese William Edwy Vine rimandando direttamente al termine greco \"stauros\", specificando che questo indicasse principalmente un'asta o palo diritto, sul quale i malfattori venivano inchiodati per l'esecuzione.\nUn'altra fonte citata dai Testimoni di Geova, ribadisce che sono: \u00ab [...] molti [gli] studiosi [che] concordano nell'affermare che il suo significato basilare \u00e8 in realt\u00e0 \"palo diritto\"\u00bb come il \"Dizionario Biblico GBU\" di I. H. Marshall, A. R. Millard, J. I. Packer e D. J. Wiseman che per i termini \"Croce, Crocifissione\" d\u00e0 questa spiegazione iniziale: \u00abLa parola gr. per \"croce\" (\"stauros\"; verbo \"stauroo\", lat. \"crux\", \"crucifigo\", \"fissare a una croce\") significa in primo luogo palo diritto o trave e secondariamente assume anche il significato di palo usato per infliggere una punizione o un'esecuzione capitale\u00bb; \"il Grande Lessico del Nuovo Testamento\", di G. Kittel e G. Friedrich; la \"The International Standard Bible Encyclopedia\"; \"The Imperial Bible-Dictionary\" e il \"Dizionario dei concetti biblici del Nuovo Testamento\", a cura di L. Coenen, E. Beyreuther e H. Bietenhard.\nInoltre affermano, citando Ethelbert William Bullinger, che staur\u00f2s \"non significa mai due pezzi di legno uniti trasversalmente\" (\"A Critical Lexicon and Concordance to the English and Greek New Testament\").\nI pali sacri.\nRifacendosi al Vecchio Testamento, i Testimoni di Geova fanno notare che chi praticasse l'idolatria fosse nemico di Dio, come enunciato nei Dieci Comandamenti: \u00abNon ti farai idolo n\u00e9 immagine alcuna di quanto \u00e8 lass\u00f9 nel cielo n\u00e9 di quanto \u00e8 quaggi\u00f9 sulla terra, n\u00e9 di ci\u00f2 che \u00e8 nelle acque sotto la terra. Non ti prostrerai davanti a loro e non li servirai\u00bb (Es ). Anche nel quinto libro del Pentateuco, il Deuteronomio, seguono la ripetizione della Legge di Dio:\n\u00abNon pianterai alcun palo sacro di qualunque specie di legno, accanto all'altare del Signore tuo Dio, che tu hai costruito; non erigerai alcuna stele che il Signore tuo Dio ha in odio\u00bb(Dt ). I Testimoni di Geova fanno notare inoltre che gli scritti neotestamentari ribadirono l'opposizione del cristianesimo verso l'idolatria e gli idoli. L'Apostolo Paolo, fra gli altri, ribad\u00ec tale opposizione nella sua Prima lettera ai Corinzi con le parole: \u00abMiei cari, fuggite l'idolatria\u00bb (1 Cor ).\nSull'interpretazione dei \"pali sacri\", un'opera di consultazione dei Testimoni di Geova, afferma \u00abA quanto pare i pali sacri erano eretti verticalmente ed erano di legno, per lo meno in parte, dato che gli israeliti ricevettero il comando di abbatterli e bruciarli. Potevano essere semplici pali non scolpiti, forse in qualche caso anche alberi.\u00bb\nLa croce, simbolo solare.\nOltre a Vine, altri studiosi concordano della esistenza di oggetti cruciformi usati come simboli sacri prima di Cristo, da parte di popoli pagani e in associazione con i loro dei. I Testimoni di Geova prendono come riferimento l'opera \"The Cross in Ritual, Architecture, and Art\" per sostenere la presenza di oggetti cruciformi nel simbolismo legato al \u00ab\"greco Bacco, il tiro Tammuz, il caldeo Bel e il norvegese Odino\"\u00bb, senza contare i numerosi studi sull'ankh egiziano come quelli del colonnello J. Garnier, H. Cutner o l\"Encyclop\u00e6dia Britannica\".\nLa forma della croce ecclesiastica a due bracci sarebbe di origine Caldea, derivando dal simbolo del mistico Tau del dio Tammuz, secondo lo studioso W. E. Vine. \nLe croci, secondo \"The Companion Bible\", sono da mettersi in relazione con l'adorazione del Dio-Sole. L'appendice 162 afferma che le croci erano usate come simboli del dio-sole babilonese, apparendo per la prima volta su una moneta di Giulio Cesare e poi su monete di Augusto nel 20 a.C.\nPi\u00f9 tardi, sulle monete coniate sotto Costantino, nel IV secolo, il simbolo pi\u00f9 frequente \u00e8 una Rho incrociata con una Chi con i quattro bracci verticali e orizzontali uguali. L'appendice interpreta questo simbolo come \"disco solare\", sostenendo che Costantino fosse un adoratore del Dio-Sole prima della conversione. L'analogia fra le divinit\u00e0 babilonesi e quelle egiziane, portano i Testimoni di Geova e collegare l'adorazione della croce, vista come simbolo solare, anche al paganesimo perpetuato nell'Antico Egitto con l'ankh, la croce ansata simbolo della vita raffigurata sovente in mano alle divinit\u00e0.\nCristianesimo delle origini.\nIl cristianesimo del I secolo, secondo i Testimoni di Geova, non ebbe nessun simbolo visibile che lo identificasse come tale. Affermano che non c'\u00e8 nessuna prova che i primi cristiani venerassero la croce nei primi tre secoli, citando ad esempio la testimonianza di Minucio Felice, il quale menziona l'accusa che i pagani rivolgevano ai cristiani di adorare la croce, accusa che lo stesso Minucio Felice respinge con forza, attribuendo invece ai pagani stessi l'adorazione della croce. Dagli scritti neotestamentali non si evince in nessun passo biblico indicante che i cristiani usassero un simbolo particolare n\u00e9 che si trattasse di un pesce, n\u00e9 tanto meno di qualsiasi tipo di \"crux\" con o senza traversa. \nMentre il Canone della Bibbia riguardante il Nuovo Testamento non menziona l'uso di una qualsiasi \"crux\" da parte dei cristiani del I secolo, e tanto meno la venerazione attribuita oggi dalle Chiese, il primo documento conosciuto che parla del mezzo di esecuzione di Cristo scritto dopo la morte dell'ultimo apostolo Giovanni, \u00e8 l'apocrifa \"Lettera di Barnaba,\" epistola post-evangelica generalmente datata alla prima met\u00e0 del II secolo d.C., che menziona una croce a forma di T, fonte che i Testimoni di Geova giudicano non attendibile ritenendo che qualsiasi \"autorit\u00e0 religiosa\" dopo la morte degli apostoli sub\u00ec l'influenza dell'apostasia; un'apostasia, a loro avviso, predetta dalle Sacre Scritture. A ulteriore sostegno citano la \"Cyclop\u00e6dia\" di M\u2019Clintock e Strong, la quale enfatizza le inesattezze contenute nella lettera, come quella secondo cui Abraamo conoscesse l'alfabeto greco secoli prima che venisse all'esistenza, cos\u00ec come un traduttore inglese di questa lettera, che parla di \u201cnumerose inesattezze\u201d, \u201cinterpretazioni assurde e insignificanti della Scrittura\u201d, e \u201cmolti sciocchi vanti di superiore conoscenza a cui lo scrittore si abbandona\u201d. D'altronde, \"Expository Dictionary of New Testament Words\" fa notare che gli adepti della nuova religione erano ricevuti permettendo loro di ritenere i segni e simboli della loro precedente religione, fra cui le croci a forma di Tau o a due braccia perpendicolari. In diverse loro pubblicazioni i Testimoni di Geova hanno sostenuto, a favore della loro interpretazione, che la venerazione della croce nei secoli seguenti alla sua adozione e consacrazione come culto religioso cristiano fu duramente condannata come idolatria non solo da alcuni riformatori, ma anche da alcuni alti prelati.\nQuanto asseriscono sul mezzo di esecuzione della morte di Cristo \u00e8, a loro avviso, supportato oltre che dall'Antico e dal Nuovo Testamento, anche da diversi studi accademici, testimonianze di storici, filologi e teologi, nonch\u00e9 da alcune Traduzioni della Bibbia, ai quali i Testimoni di Geova fanno riferimento a sostegno della loro tesi.\nLe fonti a cui fanno riferimento i Testimoni di Geova.\nScritti sacri ebraici.\nSecondo i Testimoni di Geova, costituirebbero prove dell'effettivo significato di \"stauros\" come palo verticale anche alcune citazioni bibliche del Vecchio Testamento: nel Deuteronomio 21:22-23 si fa menzione di mettere a un \u05e2\u05e5 (\"`ets\") un condannato a morte, non \u00e8 chiaro se come cadavere o per farlo morire.\nL'edizione italiana della \"Traduzione del Nuovo Mondo delle Sacre Scritture\", tradotta dall'inglese, nel Deuteronomio 21:22,23 adopera \"palo\" (da \"stake\") per tradurre la parola ebraica \u05e2\u05e5: \u00abIl suo corpo morto non dovrebbe restare sul \"palo\" per tutta la notte\u00bb.\nLa pena di morte descritta nella Bibbia presso gli Ebrei avveniva per lapidazione. La parola aramaica \"\u2019a\u2018\" (\u05d0\u05e2), corrispondente al termine ebraico \"`ets\" (\u05e2\u05e5), compare in Esdra 6:11, dove riguardo ai violatori del decreto del re persiano vien detto nella versione dei Testimoni di Geova: \u00abSia tolta una \"trave\" dalla sua casa\u00bb.\nScritti sacri cristiani in greco.\nI Testimoni di Geova fanno notare che quando si indica il metodo dell'esecuzione di Ges\u00f9 nel Nuovo Testamento, viene usato il sostantivo greco \"staur\u00f2s\" (\u03c3\u03c4\u03b1\u03c5\u03c1\u03cc\u03c2) 27 volte e i verbi \"staur\u00f2o\" 46 volte, \"synstaur\u00f2o\" (il prefisso \"syn\" significa \"con\") 5 volte e \"anastaur\u00f2o\" (an\u00e0 significa \"di nuovo\") una volta.\n\"Staur\u00f2s\" sia nel greco comune (koin\u00e8) sia nel greco classico, ad avviso dei Testimoni di Geova e degli studiosi da loro citati, \u00abnon d\u00e0 affatto l'idea di una \"croce\" fatta di due pezzi di legno. Significa solo un palo diritto [...] ]\u00bb.\nInoltre, nell'appendice 5C \u201cTorture Stake\u201d della \"Traduzione del Nuovo Mondo delle Sacre Scritture\", Bibbia edita dai Testimoni di Geova, viene usata l'espressione \"palo di tortura\" () in relazione all'esecuzione di Ges\u00f9 sul Calvario; l'interpretazione \u00e8 affiancata dall'affermazione che gli autori del Nuovo Testamento, che usarono il greco koin\u00e8, attribuivano alla parola \u03c3\u03c4\u03b1\u03c5\u03c1\u03cc\u03c2 la stessa accezione che aveva nel greco classico, quindi di un palo, come quelli usati per le fondamenta o per fare una palizzata e viene negata l'esistenza di testimonianze dell'uso della parola \u03c3\u03c4\u03b1\u03c5\u03c1\u03cc\u03c2 nel senso di \"croce\", senso che l'appendice associa ai simboli religiosi crociformi dei pagani. I Testimoni di Geova e altri studiosi argomentano che, nell'assenza di prova contraria, la parola \u03c3\u03c4\u03b1\u03c5\u03c1\u03cc\u03c2, con la quale tale strumento \u00e8 denominato nel Nuovo Testamento, aveva ancora il senso che aveva nel greco classico, parlato fino a quattro secoli prima: \"Nel greco classico il sostantivo \"staur\u00f2s\", reso \"palo di tortura\" nella \"Traduzione del Nuovo Mondo\", indica principalmente un'asta o palo diritto, e non c'\u00e8 nessuna prova che gli scrittori delle Scritture Greche Cristiane lo usassero per indicare un palo con un braccio trasversale\".\nUn'altra parola usata per descrivere l'oggetto sul quale fu ucciso Ges\u00f9 \u00e8 \"x\u1ef3lon\" (\u03be\u03cd\u03bb\u03bf\u03bd), usata dagli apostoli Pietro e Paolo ( ). \nSiccome \"xylon\" significa \"legno\", il suo uso dimostrerebbe, a giudizio dei Testimoni di Geova, che l'oggetto in questione fosse un palo verticale senza braccio trasversale. \"Xylon\" si ritrova anche nei Septuaginta (Esd 6:11, 2 Esdra 2:11, dove viene menzionata come la trave a cui il violatore della legge veniva appeso; e Gen 2:9, dove viene menzionata, secondo la versione dei Testimoni di Geova, come \"ogni \"albero\" desiderabile alla vista e buono come cibo e anche l\"albero\" della vita nel mezzo del giardino e l\"albero\" della conoscenza del bene e del male\").\nTraduzioni della Bibbia.\nI Testimoni di Geova dicono di essere pronti a dimostrare che un attento studio delle diverse traduzioni della Bibbia redatte da diverse confessioni religiose (protestante e cattolica comprese) rivela che, sia il significato originale di \"staur\u00f2s\", sia quello di \"xylon\" attribuito dalle Scritture, sia \"legno\" anzich\u00e9 \"croce\".\nTraduzioni di \"stauros\".\nViene citato dai Testimoni di Geova il teologo e biblista Ethelbert William Bullinger, che nella traduzione biblica inglese da lui curata, \"The Companion Bible\", quando deve tradurre il termine greco \"stauros\" rimanda all'Appendice 162, dove viene scritto che il termine \"staur\u00f2s\" non \u00e8 una croce con traversa, ma un singolo palo. Nella sua opera \"A Critical Lexicon and Concordance to the English and Greek New Testament\", Bullinger, riferendosi al Nuovo Testamento, dice che \"ambedue le parole [\"stauros\" e \"xylon\"] si discostano dal concetto attuale di croce, col quale abbiamo familiarit\u00e0 attraverso l\u2019arte figurativa.\nI Testimoni di Geova si rifanno anche al \"Dizionario dei Concetti Biblici del Nuovo Testamento\" di Coenen, Beyreuther e Bietenhard dice che \"staur\u00f2s \u00e8 un palo piantato diritto (palo a punta); pu\u00f2 servire a molteplici usi, come erigere steccati (Hom. Od 14, 11), gettare fondamenta (Thuc. VII 25, 5). Di conseguenza, staur\u00f3\u00f4 significa piantare pali, erigere palizzate\".\nSul significato di \"stauros\", viene chiamato in causa Paul Wilhelm Schmidt, professore presso la Facolt\u00e0 Teologica dell'Universit\u00e0 di Basilea. Nell'edizione del 1904 di \"Die Geschichte Jesu\" (\"La storia di Ges\u00f9\"), Schmidt asserisce che \u00ab\u03c3\u03c4\u03b1\u03c5\u03c1\u03cc\u03c2 significa ogni palo o tronco d'albero in posizione eretta, come dice Eustazio in relazione all\u02ca\"Odissea\" di Omero XIV, 11: \u03c3\u03c4\u03b1\u03c5\u03c1\u03bf\u03af = \u03c0\u03ac\u03bd\u03c4\u03b1 \u03c4\u1f70 \u1f11\u03c3\u03c4\u1ff6\u03c4\u03b1 \u03be\u03cd\u03bb\u03b1\u00bb. Inoltre afferma che la pi\u00f9 semplice forma di crocifissione romana si facesse appendendo il suppliziato a un palo, come avveniva per le esecuzioni di massa. Ges\u00f9 avrebbe, secondo Schmidt, dovuto anche portare il suo palo fino al luogo dell'esecuzione.\nI Testimoni di Geova citano il libro \"Crucifixion in antiquity\" di Gunnar Samuelsson, riportando che lo \"\u03c3\u03c4\u03b1\u03c5\u03c1\u03cc\u03c2\" era inteso come un palo nel senso pi\u00f9 ampio del termine e non come l'equivalente di una \"croce\".\nUn altro studioso citato dai Testimoni di Geova \u00e8 John Denham Parsons, autore del libro \"The Non-Christian Cross\", il quale afferma che non c'\u00e8 niente nel greco originale del Nuovo Testamento che faccia pensare anche indirettamente a due legni incrociati, qualificando come \"capziosa\" la pratica moderna di tradurre come \"croce\" la parola \"staur\u00f2s\" senza specificare che non era questo il significato originale del termine e non lo divent\u00f2 se non molto tempo dopo la morte degli Apostoli, e non perch\u00e9 ci fosse qualche prova a favore di questa scelta, ma semplicemente perch\u00e9 si presumeva che dovesse essere cos\u00ec.\nA sostegno del significato originale del termine \"staur\u00f2s\" i Testimoni di Geova citano inoltre la voce \"cross, crucify\" di \"The Imperial Bible-Dictionary\" in cui si dichiara che \"la parola greca per croce, [\"staur\u00f2s\"], significava propriamente un palo verticale, o un elemento di una palizzata, a cui si poteva appendere qualsiasi cosa, o che si poteva usare per recintare un appezzamento di terra (\u2026) Anche tra i Romani la \"crux\" (da cui deriva la nostra \"croce\") pare fosse in origine un palo verticale\".\nLo studioso Norman Prescott, anch'egli citato dai Testimoni di Geova, afferma che la parola \"croce\" non solo non compare affatto nel Nuovo Testamento, ma che non \u00e8 nemmeno un simbolo di origine cristiana bens\u00ec pagana, e che la parola \"staur\u00f2s\" in realt\u00e0 significa \"asta o palo diritto\".\nAltre traduzioni.\nMalgrado queste interpretazioni, la maggioranza delle Traduzioni della Bibbia traduce sia \"staur\u00f2s\" sia \"xylon\" con il termine \"croce\", anche se con significative differenze. Ci\u00f2 \u00e8 presente nelle versioni Diodati e Nuova Diodati (vedi schema); \"Versione Riveduta di Giovanni Luzzi\" e Nuova Riveduta (vedi schema); New International Version; \"La Bibbia e Dio disse..., Nuovissima versione dai testi originali\"; Bibbia Edizioni Paoline, (1960); Parola del Signore - La Bibbia in lingua corrente; \"La Bibbia Concordata\", curata da un gruppo di biblisti ebrei, cattolici, ortodossi e protestanti della Societ\u00e0 Biblica Italiana; della Bibbia cattolica del 1960 a cura di monsignor Fulvio Nardoni e diverse altre versioni in lingua inglese, fra cui la Traduzione del Nuovo Mondo delle Sacre Scritture dei Testimoni di Geova (vedi schema).\nTraduzioni di \"xylon\".\nI cinque versetti nel Nuovo Testamento in cui viene usata la parola \"xylon\" in alternativa a \"staur\u00f2s\" per designare l'esecuzione di Ges\u00f9 \u2013 ovvero in Atti 5:30, Atti 10:39, Atti 13:29; Galati 3:13 e 1 Pietro 2:24\u00a0\u2013 contengono un termine al quale il vocabolario greco-italiano di Lorenzo Rocci attribuisce, fra altri, i significati \"legno\", \"pezzo di legno\", \"tronco\" e anche \"albero\". I Testimoni di Geova asseriscono che: \"\u00ab\"Il fatto che Luca [per Atti], Pietro [per la lettera di 1 Pietro] e Paolo [per la lettera ai Galati] abbiano usato anche \"x\u1ef3lon\" come sinonimo di \"staur\u00f2s\" \u00e8 un'ulteriore prova che Ges\u00f9 fu messo al palo su un legno diritto senza un braccio trasversale, poich\u00e9 tale \u00e8 il significato di \"x\u1ef3lon\" in questo particolare contesto. (At 5:30; 10:39; 13:29; Gal 3:13; 1Pt 2:24) \"X\u1ef3lon\" ricorre anche nella Settanta greca in Esdra 6:11, dove si parla di un'unica trave o pezzo di legno su cui doveva essere messo al palo il violatore della legge\"\u00bb\".\nOltre a questi cinque versetti nel Nuovo Testamento in cui viene usata la parola \"xylon\" in alternativa a \"staur\u00f2s\" per designare la esecuzione di Ges\u00f9, i Testimoni di Geova traducono come altre traduzioni la parola \u03be\u03cd\u03bb\u03bf\u03bd (\"xylon\") con tutti gli altri significati pertinenti non riguardanti l'esecuzione di Ges\u00f9, ovvero con \"bastone\", \"albero\" \"legno\", \"materiale di legno\", \"ceppi\". Il Nuovo Testamento della Traduzione del Nuovo Mondo menziona 84 volte il termine \"palo\", includendo le cinque volte che lo usa per tradurre \u03be\u03cd\u03bb\u03bf\u03bd con il significato di mezzo di esecuzione su cui fu messo a morte Cristo, non cos\u00ec per altre traduzioni per quei cinque versetti.\nPer un raffronto sulla traduzione dei cinque versetti summenzionati riferiti al mezzo di esecuzione di Ges\u00f9, la \"Traduzione del Nuovo Mondo\", attribuisce a \"xylon\" sempre lo stesso significato:\nsolo poche Bibbie traducono \"xylon\" come \"legno\" o \"albero\" in tutti e cinque i versetti, altre traducono solo alcuni versetti con \"legno\" o \"albero\" e scelgono per altri versetti \"croce\", nonostante il termine usato sia sempre \"xylon\".\u00f0\nTraduzioni di \"crux\".\nSecondo l'appendice 5C \u201cTorture Stake\u201d della \"Traduzione del Nuovo Mondo delle Sacre Scritture\", negli scritti di Tito Livio (I secolo a.C.) la parola latina \"crux\" significa un palo semplice, e \"croce\" \u00e8 solo un significato posteriore di \"crux\". La stessa affermazione riguardo a Livio si trova nella \"Cyclopaedia of Biblical, Theological, and Ecclesiastical Literature\", secondo cui nei testi di Livio \"crux\" indica un semplice palo e in particolare in un passo del capitolo 29 del libro 28.\nSempre lo stesso appendice 5c \u201cTorture Stake\u201d della \"Traduzione del Nuovo Mondo delle Sacre Scritture\" asserisce che \u00abIl dizionario latino di Lewis e Short d\u00e0 come significato basilare di \"crux\" \"albero, forca o altro strumento di legno per l'esecuzione capitale, su cui erano messi al palo o appesi i criminali [...] ]\u00bb.\" L'appendice poi aggiunge: \u00ab\"Croce \u00e8 solo un significato \"posteriore\" di crux\"\u00bb.\nI Testimoni di Geova fanno riferimento allo studio del 1878 di Hermann Fulda nel libro \"Das Kreuz und die Kreuzigung\" (La croce e la crocifissione); Fulda dubita che una croce venisse costruita in ogni occasione, soprattutto nel caso delle crocifissioni di gruppo, asserendo che un semplice palo conficcato nel suolo probabilmente venisse usato quando i mezzi non permettevano altrimenti: \u00ab\"Gli alberi non erano disponibili dappertutto nei luoghi scelti per l'esecuzione capitale pubblica. Perci\u00f2 si conficcava nel terreno un semplice palo. Su questo i fuorilegge venivano legati o inchiodati con le mani levate verso l'alto, e spesso venivano loro inchiodati anche i piedi\"\u00bb.\nLa \"crocifissione\" presso i cristiani del I secolo.\nI Testimoni di Geova asseriscono che l'evidenza biblica dimostra che i cristiani del I secolo non abbiano mai avuto nel loro culto nessuna rappresentazione della croce. Nel \"Nuovo Testamento\" non c'\u00e8 nessun accenno alla adorazione o venerazione di alcun simbolo cruciforme \u00abper tale motivo come i cristiani del I secolo, si sforzano di attenersi alla Bibbia anzich\u00e9 alla tradizione\u00bb, \u00absuccessivamente l'apostasia inizi\u00f2 a corrompere la primitiva congregazione cristiana, in particolare dopo la morte degli apostoli (2 Tess. 2:3-7)\u00bb e quindi secondo i Testimoni, il cristianesimo fu inquinato da filosofie del mondo e tradizioni pagane compreso l'antico uso e l'adorazione della croce nel culto, presente gi\u00e0 da secoli in molte civilt\u00e0 prima della venuta di Cristo. \nRiguardo ai cristiani del I secolo, l'opera \"History of the Christian Church\" viene citata perch\u00e9 perentoria: \u00abNon v'era l'uso del crocifisso n\u00e9 alcuna rappresentazione materiale della croce\u00bb, cos\u00ec come viene preso ad esempio l'enciclopedia cattolica \"New Catholic Encyclopedia\", dato che asserisce che la morte di Cristo sul Golgota e lo strumento della Passione, perch\u00e9 influenzati dalla proibizione delle immagini scolpite contenuta nel Vecchio Testamento.\nI Romani del tempo di Ges\u00f9 usavano anche \"pali\" per le esecuzioni.\nI Testimoni di Geova si rifanno ad alcuni dizionari e commentari biblici, che evidenziano un altro parere, come \"The Anchor Bible Dictionary\" che osserva che \u00abSotto l'impero romano la crocifissione prevedeva, di norma, che i condannati venissero dapprima frustati. Talvolta la croce era costituita da un solo palo verticale\u00bb; nell\"Harper's Bible Dictionary\" sulle esecuzioni in epoca romana asserisce ancora: \u00abIn origine la \"croce\" era un palo verticale al quale veniva legato il corpo di un criminale gi\u00e0 morto a seguito di esecuzione capitale per esibirlo a pubblica infamia, o sul quale veniva affisso il corpo ancora in vita di un condannato fino al sopraggiungere della morte. In epoca romana, talvolta si aggiungeva un legno trasversale sulla sommit\u00e0 del palo, disegnando in tal modo una forma a T (successivamente denominata croce di S. Antonio) o in intersezione al palo stesso [...] ]\u00bb Le esecuzioni capitali nell'Impero romano non seguivano quindi una regola stabilita valida per tutte le occasioni.\nArgomentazioni contrarie.\nDavid W. Chapman chiama \"sofisma etimologico\" il supporre che la parola \u03c3\u03c4\u03b1\u03c5\u03c1\u03cc\u03c2 non possa significare nient'altro che un singolo palo eretto, errore che, come egli dice, si incontra spesso nelle opere dei Testimoni di Geova.\nA parere di M. James Penton, disassociato e oppositore dichiarato, i Testimoni di Geova, nel mostrare dei disegni di Lipsio solo questo, darebbero la falsa impressione che l'affissione ad una \"crux simplex\" rappresenti il parere di Lipsio sulla modalit\u00e0 dell'esecuzione di Ges\u00f9. L'appendice 5C della \"Traduzione del Nuovo Mondo con riferimenti\" in realt\u00e0 dice: \"Un palo semplice per mettere al palo un criminale era chiamato in latino \"crux simplex\". Un simile strumento di tortura \u00e8 illustrato da Giusto Lipsio (1547-1606) nel suo libro \"De cruce libri tres\", Anversa, 1629, p. 19. La fotografia della \"crux simplex\" in questa pagina \u00e8 stata riprodotta dal suo libro\". Prima del 1984, il testo di questa appendice continuava dicendo: \"Questa \u00e8 la maniera in cui Ges\u00f9 \u00e8 stato messo al palo\". La pubblicazione \"Watchtower\" del 15 febbraio 1980 dice: \"La messa di Cristo al palo su una struttura a forma di croce non \u00e8 stata sempre cos\u00ec certa come gli odierni capi della cristianit\u00e0 vorrebbero far credere alla gente. Per esempio, lo studioso cattolico cinquecentesco Giusto Lipsio nel suo libro \"De cruce liber primus\" illustr\u00f2 la messa al palo su un palo eretto\". Penton \u00e8 largamente screditato dalla comunit\u00e0 scientifica per la sua generale mancanza di obiettivit\u00e0 nel parlare dei Testimoni di Geova a causa della sua personale avversione contro di essi.\nIl biblista e presbitero cattolico statunitense Raymond Edward Brown, nella sua opera \"La morte del Messia\", passando in rassegna le possibili forme della \"croce\" di Ges\u00f9, afferma che nelle esecuzioni praticate dai Romani veniva occasionalmente usato solo un palo verticale, su cui le mani del condannato venivano inchiodate al di sopra della testa; tuttavia, contestando in nota la Bibbia dei Testimoni di Geova, aggiunge che ci\u00f2 non accadde a Ges\u00f9, perch\u00e9 questi trasport\u00f2 sul luogo dell'esecuzione un'asse [orizzontale].\nLa casa editrice Le Monnier protest\u00f2 contro il modo di agire dei Testimoni di Geova nel citare il dizionario Liddell-Scott con omissioni che ne altererebbero la sostanza: si tratta della soppressione del termine \"la Croce\", riportato nel dizionario fra le accezioni possibili della parola greca \u03be\u03cd\u03bb\u03bf\u03bd, e omesso nella citazione dei Testimoni di Geova. I Testimoni di Geova hanno risposto rivendicando la correttezza della citazione sia dal punto di vista editoriale sia legale e sottolineando come l'accezione \"la Croce\" sia secondaria e perci\u00f2 di natura interpretativa rispetto ai termini primari inclusi. Il termine \"la Croce\" appare nelle versioni posteriori al 1985."}
{"id": "92757", "revid": "2225", "url": "https://it.wikipedia.org/wiki?curid=92757", "title": "Taijiquan Stile Yang", "text": ""}
{"id": "92761", "revid": "187", "url": "https://it.wikipedia.org/wiki?curid=92761", "title": "Cesare Viazzi (giornalista)", "text": "Biografia.\nEsordisce come critico teatrale su \"Platee\", nel 1960 \u00e8 assunto dalla RAI per la quale sar\u00e0 a lungo inviato speciale. Nel 1979 fa parte del ristretto numero di giornalisti che danno vita alla Terza rete e al TG3 in cui \u00e8 titolare di diverse rubriche di prima serata come \"TG3 Settimanale\" (1979), \"TG3 Set\" (1982) e \"Tresette\" (1983) che caratterizza con l'introduzione dell'inchiesta-dibattito in cui l'evento viene ricostruito nei suoi aspetti, nei precedenti e nelle conseguenze attraverso \"fiction\" firmate da registi di vaglio, mentre la discussione in studio consente contributi critici diversificati.\nCapo redattore regionale a Roma (1983), a Cosenza (1985), a Genova (1987), nel 1988 viene nominato Vicedirettore nazionale dei Servizi giornalistici RAI e Direttore della Sede Regionale RAI Liguria.\nCome inviato speciale ha seguito l'alluvione di Firenze, l'occupazione di Praga, i viaggi pontifici, le Olimpiadi di Mosca, i Festival cinematografici di Cannes.\nCesare Viazzi ha insegnato Teoria e tecniche della comunicazione di massa e Storia del giornalismo sportivo all'Universit\u00e0 di Genova.\nFa parte del CORECOM Liguria.\nMuore a Genova il 27 luglio 2012 all'et\u00e0 di 83 anni per una febbre."}
{"id": "92764", "revid": "709565", "url": "https://it.wikipedia.org/wiki?curid=92764", "title": "Giorgio Chinaglia", "text": "Soprannominato \"Long John\", ha vinto lo scudetto del 1973-1974 con la Lazio. Nella primavera del 1976 si trasferisce nel campionato americano per giocare coi New York Cosmos. \u00c8 il giocatore italiano con la miglior media reti segnate / incontri di campionato disputati (319 in 429 partite tra Serie A e NASL).\nBiografia.\nGiorgio Chinaglia nasce a Carrara, in Toscana, nel 1947 da una famiglia di umili origini. Il padre Mario, insieme alla moglie Giovanna e alla sorella Rita, emigra in Galles dove trova lavoro in una miniera per poi negli anni seguenti aprire un ristorante, mentre il piccolo Giorgio rimane in Italia con la nonna Clelia fino al 1955. In quell'anno, affrontando a soli 8 anni con la sorellina un lunghissimo viaggio in treno, seguir\u00e0 la famiglia a Cardiff. Qui frequenta la scuola cattolica \"St.Peter's\", e poi la \"Lady Mary grammar school\". Nel frattempo entra a far parte sia della squadra di calcio che di quella di rugby della scuola. Presto il padre lascia il lavoro in miniera per aprire un ristorante, il \"Mario's Bamboo Restaurant\", e in questo periodo Chinaglia alterna gli allenamenti con il lavoro serale come cameriere o lavapiatti nel locale di famiglia.\nEra sposato con Connie Eruzione, cugina del campione olimpico di hockey Mike Eruzione, un'italoamericana che si era trasferita negli Stati Uniti prima di lui e da cui ebbe tre figli: Giorgio Jr, Stephanie e Cynthia. I due divorziarono e Chinaglia si rispos\u00f2 con l'italiana Angela Cacioppo, madre di due ragazzi: Anthony e Donald. Nel 1979, dopo che aveva iniziato a giocare con i New York Cosmos, Chinaglia ottenne la cittadinanza statunitense.\nChinaglia si \u00e8 cimentato anche nelle vesti di cantante incidendo, nel 1974, il brano \"(I'm) Football Crazy\", che fu colonna sonora del film \"L'arbitro\", interpretato da Lando Buzzanca. A Chinaglia gli Squallor hanno legato il titolo di un loro brano, \"Il Vangelo secondo Chinaglia\". \u00c8 citato anche in una canzone di Rino Gaetano dal titolo \"Mio fratello \u00e8 figlio unico\". A lui \u00e8 dedicato il brano \"Quando Giorgio torner\u00e0\", scritto e interpretato da Toni Malco nel 1983.\nMuore la mattina del 1\u00ba aprile 2012 nella sua casa di Naples, in Florida, nei primi giorni successivi al suo ricovero, a seguito di un infarto. \u00c8 sepolto a Roma, presso il Cimitero Flaminio, accanto a Tommaso Maestrelli, il suo allenatore dello scudetto.\nControversie.\nNel 1996 arriva per Chinaglia una condanna a due anni di reclusione per bancarotta fraudolenta e falso in bilancio riconducibili alla gestione della Fin Lazio (1986-1987), la finanziaria proprietaria della societ\u00e0 biancoceleste.\nNella primavera del 2006 Chinaglia \u00e8 stato iscritto nel registro degli indagati della Direzione Distrettuale Antimafia di Napoli, con l'accusa di riciclaggio, con l'aggravante dall'articolo 7, ovvero con l'accusa di aver agevolato l'attivit\u00e0 della camorra.\nNell'ottobre dello stesso anno il nucleo valutario della Guardia di Finanza ha richiesto un'ordinanza di custodia cautelare ai danni dell'ex calciatore biancoceleste per estorsione e aggiotaggio, nell'ambito dell'inchiesta della procura della Repubblica di Roma sulle irregolarit\u00e0 nel tentativo di scalata alla Societ\u00e0 Sportiva Lazio. Al momento dell'ordinanza, Chinaglia risiedeva all'estero, negli USA; pochi giorni dopo \u00e8 stato emesso un mandato d'arresto europeo a suo carico, risultando latitante per la giustizia italiana. Il reato contestato all'ex calciatore \u00e8 quello di riciclaggio per conto del clan camorristico appartenente alla famiglia dei Casalesi, che voleva impiegare i proventi delle attivit\u00e0 illecite per acquistare il club capitolino.\nNel novembre 2007 \u00e8 stato multato per una somma di 4,2 milioni di euro per la scalata alla Lazio, a seguito di decisione della Consob. Chinaglia \u00e8 stato riconosciuto responsabile di manipolazione del mercato e di ostacolo all'attivit\u00e0 di vigilanza della Consob in relazione alla presunta intenzione di un gruppo chimico-farmaceutico ungherese di acquisire il pacchetto di maggioranza della Lazio: la Consob ha accertato che la notizia, diffusa dallo stesso Chinaglia tra ottobre 2005 e marzo 2006, era priva di fondamento. L'ex calciatore \u00e8 stato considerato colpevole di \u00abcondotte manipolative poste in essere in relazione ai titoli della S.S. Lazio\u00bb. La Commissione ha rilevato anche che Chinaglia ha \u00abposto in essere, direttamente o per interposta persona, una serie di atti, sostanziatisi in falsit\u00e0 ed omissioni, sintomatici di un atteggiamento dilatorio ed ostruzionistico, che ha procurato oggettivo ritardo all'esercizio delle funzioni della Consob, ostacolandone e rendendone pi\u00f9 onerosa l'attivit\u00e0 di accertamento dei fatti, funzionale ad assicurare la correttezza informativa ed il regolare andamento degli scambi sul titolo S.S. Lazio\u00bb.\nNel luglio 2008 \u00e8 stato colpito da un mandato di arresto per riciclaggio.\nCarriera.\nGiocatore.\nClub.\nGli inizi.\nNato nella citt\u00e0 di Carrara, Giorgio Chinaglia si trasfer\u00ec con la famiglia a Cardiff all'et\u00e0 di nove anni. La sua carriera da calciatore ebbe quindi inizio in Galles, ma il giovane emigrante decise di non giocare con il club della sua citt\u00e0, ovvero il Cardiff City, perch\u00e9 si risent\u00ec del fatto che gli fosse stata offerta l'occasione solo per un provino; gioc\u00f2 quindi con la squadra rivale dello Swansea City, con la quale disput\u00f2 le stagioni 1964-1965 e 1965-1966. Il periodo a Swansea fu segnato dalle intemperanze del giovane Chinaglia, per le quali sar\u00e0 famoso anche in seguito, e dalla delusione di non giocare con continuit\u00e0 in prima squadra, tanto che alla fine il padre decise per il rientro in Italia, per permettere a Chinaglia di compiere il servizio militare e per favorire la carriera del promettente attaccante.\nL'arrivo in Italia e gli anni alla Lazio.\nArriva cos\u00ec il primo trasferimento in Italia tra le file della Massese, in Serie C, e successivamente all'Internapoli, sempre in C, per passare poi alla Lazio (neopromossa in Serie A) nell'annata 1969-1970. Segn\u00f2 12 gol nel primo anno e 9 nel secondo, in coincidenza con la retrocessione in Serie B. Nella stagione 1971-1972 vince la classifica cannonieri della serie cadetta e contribuisce in maniera determinante con i suoi 21 gol al ritorno in massima serie dei capitolini, guidati dal tecnico Tommaso Maestrelli. Nella stagione 1972-1973 la neopromossa Lazio sfiora clamorosamente la conquista dello scudetto, perso all'ultima giornata di campionato complice la sconfitta con il e la contemporanea vittoria della Juventus sui cugini giallorossi della Roma. L'anno seguente, grazie alle sue 24 reti, Chinaglia conquista, oltre al primato nella classifica cannonieri, il \"Tricolore\" con la Lazio realizzando alla penultima giornata (il 12 maggio 1974) il calcio di rigore decisivo nell'incontro disputato allo Stadio Olimpico vinto col per 1-0.\nA fine stagione si reca negli Stati Uniti per unirsi alla moglie Connie Eruzione, tornata a vivere definitivamente in America. L\u00ec gli viene proposto di giocare una partita amichevole con la maglia degli Hartford Bicentennials contro la Nazionale polacca. La partita si trasforma per lui in un successo mediatico, tant'\u00e8 che Chinaglia decide di trasferirsi in America anzitempo, ma essendo sotto contratto con la Lazio, \u00e8 costretto a tornare in Italia prima dell'inizio del campionato. La sua stagione 1974-1975 si chiude con un quarto posto in campionato della Lazio, 14 reti realizzate e per un breve periodo anche la fascia di capitano al braccio. Termina l'esperienza in biancoceleste totalizzando complessivamente 175 presenze e 77 reti in Serie A, 34 presenze e 21 reti in Serie B e 35 presenze e 22 reti nelle coppe.\nL'esperienza negli Stati Uniti con il New York Cosmos.\nSul finire del torneo 1975-1976, con la squadra romana che si ritrova addirittura a lottare per la salvezza, Chinaglia, dopo aver ottenuto il consenso anche dal presidente Lenzini al termine di un vero e proprio braccio di ferro, vola definitivamente negli Stati Uniti per vestire la maglia del New York Cosmos al fianco di Pel\u00e9 e Franz Beckenbauer. Debutta nella North American Soccer League il 17 maggio 1976 nella sfida casalinga contro i Los Angeles Aztecs, in cui Chinaglia segna una doppietta che, insieme a quella di Pel\u00e9 e a un'altra di Keith Eddy, contribuisce al risultato finale di 6-0.\nNel 1978, facendo seguito alle continue insistenze dell'amico Chinaglia, il capitano biancoceleste Pino Wilson gioc\u00f2 il campionato NASL con la maglia dei Cosmos. Alla fine del torneo, Chinaglia fece del tutto per trattenere Wilson negli States, ma questi fece rientro alla Lazio. Tra i due ci fu anche qualche dissapore anche se poi in breve tempo, il tutto si ricompose. In 9 anni di NASL segn\u00f2 231 gol in 234 partite, di cui 53 in 43 incontri di play-off. Vinse il premio come miglior marcatore della NASL per cinque volte, tra il 1976 e il 1982. Giudicato miglior giocatore del torneo nel 1981, coi Cosmos vinse quattro \"Soccer Bowl\" nel 1977, 1978, 1980 e 1982. Nei play-off del 1980 Chinaglia segn\u00f2 18 gol, sette dei quali nella gara contro i Tulsa Roughnecks.\nLa parentesi finale al Villa San Sebastiano.\nIl 25 febbraio 1990, a 43 anni, debutt\u00f2 tra i dilettanti del Villa San Sebastiano, militante in Seconda Categoria abruzzese, nella sfida contro lo Scurcola Marsicana, in cui segn\u00f2 due delle tre reti che permisero alla sua squadra di vincere. Nella squadra abruzzese gioc\u00f2 fino al giugno del 1991.\nNazionale.\nCome giocatore militante in Serie B conquista la chiamata in nazionale maggiore. All'esordio con la maglia azzurra segna subito un gol nel match amichevole contro la Bulgaria, disputatosi il 21 giugno del 1972 a Sofia. Il 14 novembre 1973, nella gara amichevole Inghilterra-Italia, giocatasi allo Stadio di Wembley, serve a Fabio Capello l'assist vincente dell'1-0 per la prima storica vittoria dell'Italia sugli inglesi.\nInsieme ai compagni di squadra Re Cecconi e Wilson, Chinaglia partecipa al in Germania Ovest, anche se non viene impiegato spesso dal commissario tecnico Ferruccio Valcareggi. Divenne famosa la sua colorita ripetuta esclamazione di disappunto, quando Valcareggi lo sostitu\u00ec con Anastasi, che avrebbe poi segnato un gol, durante la partita con Haiti. A seguito di quell'episodio, immortalato dalle telecamere in primissimo piano, i dirigenti federali Carraro ed Allodi spinsero per farlo rientrare in Italia. L'apposito arrivo di Maestrelli contribu\u00ec tuttavia a farlo rimanere in Germania. Avrebbe poi giocato ancora mezza partita con la Polonia.\nCon il successore Fulvio Bernardini la situazione non cambia, lasciando di fatto la maglia azzurra nel 1975. In occasione del Torneo del Bicentenario dell'indipendenza degli Stati Uniti del 1976, Chinaglia fece parte della selezione americana (che comprendeva campioni come Bobby Moore e Pel\u00e8), giocando anche contro la nazionale italiana, gara che si concluse con il risultato di 4-0 per gli azzurri.\nDirigente.\nNel 1983 ritorna in Italia, questa volta come presidente della Lazio, ruolo ereditato da Gian Chiarion Casoni il giorno 13 luglio. L'anno successivo la Warner Communications cede alla cordata facente capo a lui parte delle azioni dei New York Cosmos, ma la NASL \u00e8 ormai al tramonto dal punto di vista finanziario e nel 1985, proprio dopo un'amichevole con la Lazio, i Cosmos chiudono definitivamente la loro epopea, causa mancanza di adeguati capitali. Nel febbraio 1986 Chinaglia \u00e8 anche costretto a cedere la quota di maggioranza del club biancoceleste, all'imprenditore e uomo di sport Franco Chimenti.\nDa allora ha vissuto sempre tra Stati Uniti e Italia occupandosi comunque di calcio; \u00e8 stato coinvolto nelle vicende societarie del Ferencv\u00e1ros, del Marsala, di cui divenne per un breve periodo presidente onorario, del , del quale divenne presidente dall'ottobre del 2000 al marzo del 2001 e del Lanciano, acquisito nel 2004.\nIl 18 gennaio 2011 diviene \"ambasciatore\", insieme a Carlos Alberto, dei New York Cosmos, sua ex squadra, con l'obiettivo di rilanciare la societ\u00e0 insieme al presidente onorario Pel\u00e9 e al direttore tecnico \u00c9ric Cantona.\nDopo il ritiro.\nChinaglia intraprese anche l'attivit\u00e0 giornalistica, partecipando a trasmissioni televisive della RAI, per la quale fu anche commentatore tecnico nelle telecronache alla fine degli anni novanta. Nei primi anni duemila diventa commentatore tecnico per la piattaforma televisiva di Stream TV.\nNel 1999 si candid\u00f2 alle elezioni europee con il Partito Popolare Italiano, nella circoscrizione Italia Centrale ottenendo oltre 3.600 preferenze, senza risultare eletto.\nInfluenze nella cultura di massa.\nGiorgio Chinaglia viene citato nella canzone Mio fratello \u00e8 figlio unico di Rino Gaetano."}
{"id": "92767", "revid": "843557", "url": "https://it.wikipedia.org/wiki?curid=92767", "title": "Franco Malerba", "text": "Ufficiale di complemento per la Marina Militare, \u00e8 stato il primo astronauta italiano della storia, avendo fatto parte dell'equipaggio portato in orbita dallo Space Shuttle Atlantis il 31 luglio 1992 nel corso della missione STS-46.\nBiografia.\nNato a Busalla, piccolo centro alle porte di Genova, nel 1965 ottiene il diploma di maturit\u00e0 classica presso il Liceo Giuseppe Mazzini del capoluogo ligure. Successivamente si iscrive presso l'Universit\u00e0 di Genova, ove nel 1970 si laurea (con votazione di 110 e lode) in ingegneria elettronica con specializzazione nel campo delle telecomunicazioni; nei successivi quattro anni consegue una laurea in fisica con specializzazione in biofisica presso il medesimo ateneo, concludendo anche in questo caso col massimo dei voti.\nTra il 1970 e il 1975 \u00e8 assistente ricercatore al Laboratorio di Biofisica e Cibernetica del CNR di Genova, ove collabora ad un lavoro sperimentale sulla biofisica delle membrane. Nel 1971 \u00e8 conferente di cibernetica e teoria dell'informazione presso la facolt\u00e0 di fisica dell'Universit\u00e0 di Genova, mentre l'anno successivo ricopre il ruolo di assistente ricercatore estivo al Centro di Ricerca Nato Saclant de La Spezia, ove lavora sulle metodologie di rilevamento ed elaborazione dei segnali per sistemi sonar.\nNel triennio 1972-1974 viene nominato ricercatore al National Institutes of Health di Bethesda, negli USA, ove si occupa di progettazione, sviluppo, test e pratica su di un micro-spettrofotometro per ricerche sulla biofisica dei fotoricettori (utilizzando retine di rane).\nNel 1973 ottiene la licenza di pilota aereo privato presso il College Park di Washington e pi\u00f9 tardi l'equivalente italiano della stessa licenza di volo.\nDivenuto frattanto ufficiale di complemento della Marina Militare, presta servizio nel 1974-1975 in qualit\u00e0 di guardiamarina delle Armi Navali a bordo del cacciatorpediniere San Giorgio, ove \u00e8 anche conferente scientifico dell'Accademia Navale, quindi al Mariperman Technical Center di La Spezia per cui lavora al sistema di trasmissione ELF.\nTra il 1976 e il 1989 ricopre posizioni tecniche e di management tecnico presso la Digital Equipment in Italia ed in Europa. Lavora principalmente nel campo dei sistemi multiprocessori (Parigi 1976, Milano 1977), dell'ingegneria di reti di computer (Genova 1981-85), e delle tecnologie di telecomunicazioni (Roma 1986-88, e Sophia Antipolis nel 1989).\nNel 1977 Malerba viene scelto dall'Agenzia Spaziale Europea (ESA) come uno dei quattro candidati \"Payload Specialist\" europei per la prima missione Spacelab, diventando membro dello staff del Centro Tecnico Europeo (ESTEC) del dipartimento scientifico spaziale dell'ESA, nella divisione specializzata sulla fisica dei plasmi, lavorando allo sviluppo, il collaudo, e la qualificazione dell'ES020 - PICPAB (un esperimento internazionale sulla fisica dei plasmi nella ionosfera per il primo Spacelab payload, andato in orbita nel 1983), coinvolgendo l'uso di fasci di particelle cariche accelerate.\nDopo essere stato selezionato come Payload Specialist dall'Agenzia Spaziale Italiana (ASI) e dalla NASA nel 1989 per la missione TSS-1, diviene un membro dello staff ASI e viene assegnato al Johnson Space Center della NASA ad Houston per l'allenamento. Nel settembre 1991 viene designato Prime Payload Specialist per la missione TSS-1. Di l\u00ec a poco Malerba diviene il primo cittadino italiano a volare nello spazio, a bordo della STS-46 (dal 31 luglio, 1992 al 7 agosto 1992), occupandosi tra le altre mansioni di testare il satellite italiano Tethered.\nDopo la missione, Franco Malerba \u00e8 stato uno dei membri fondatori della Societ\u00e0 Spaziale Italiana (SSI).\nNel 1994 \u00e8 stato eletto deputato al Parlamento europeo per il Partito Popolare Europeo, nelle liste di Forza Italia; \u00e8 stato pi\u00f9 volte relatore del Parlamento europeo sui programmi per la ricerca, l'innovazione e le infrastrutture tecnologiche, in particolare riguardo alla politica spaziale e al programma europeo per la navigazione satellitare.\nNel 1997 \u00e8 stato eletto consigliere comunale di Genova; nello stesso periodo ha fondato \"Genova-startup\", un'associazione di piccole e medie imprese ad indirizzo tecnologico del territorio ligure.\nLavora come delegato di Alenia Spazio (Leonardo) per le relazioni europee e i programmi di ricerca e sviluppo promossi dalle istituzioni europee. Scrive per i quotidiani \"Il Secolo XIX\" e \"La Stampa\" ed \u00e8 autore del libro di divulgazione scientifica \"La Vetta\".\nNel 2004 ha partecipato in qualit\u00e0 di attore e consulente scientifico al film fantascientifico benefico \"InvaX\u00f6n - Alieni in Liguria\", girato insieme alla band genovese Buio Pesto e ad altri illustri personaggi liguri, e nel 2007 alla serie tv di fantascienza \"InvaX\u00f6n - Alieni nello spazio\", continuazione del film. Compare anche, in brevi cameo, nei film Capitan Basilico, Capitan Basilico 2 e 12 12 12."}
{"id": "92770", "revid": "1543377", "url": "https://it.wikipedia.org/wiki?curid=92770", "title": "Marco Follini", "text": " \u00c8 stato un esponente di spicco dell'UDC, che ha abbandonato per fondare il movimento politico Italia di Mezzo, confluito nel processo costituente del Partito Democratico. Nel giugno 2013 ha abbandonato il PD. \u00c8 stato anche Vicepresidente del Consiglio dei ministri nel Governo Berlusconi II dal 2 dicembre 2004 al 15 aprile 2005.\nCarriera politica.\nEsordio con la Democrazia Cristiana.\nCompletati gli studi al Liceo \"Torquato Tasso\" di Roma, dal 1976 \u00e8 iscritto all'albo dei professionisti dell'Ordine dei Giornalisti del Lazio. Inizia la sua esperienza politica tra le file della Democrazia Cristiana, del cui movimento giovanile \u00e8 segretario nazionale dal 1977 al 1980. Profondamente influenzato dalla figura di Aldo Moro, si forma politicamente nella corrente dorotea guidata da\u00a0Antonio Bisaglia; dopo la scomparsa di quest'ultimo si avviciner\u00e0 all'area del \"Preambolo\" di\u00a0Arnaldo Forlani.\nSuccessivamente viene promosso alla direzione nazionale del partito, dove lavora per sei anni, dal 1980 al 1986, durante i governi di Forlani, Spadolini, Craxi e Fanfani.\nEsce quindi dalla direzione di partito per entrare nel consiglio di amministrazione della RAI, dove rimane fino al 1993.\nAdesione al centro-destra.\nAl momento dello scioglimento della Democrazia Cristiana, \u00e8 fra i dirigenti favorevoli ad un'alleanza moderata di centro-destra, seguendo le orme di Pier Ferdinando Casini nella fondazione del Centro Cristiano Democratico (CCD), che dar\u00e0 vita alle coalizioni del Polo delle Libert\u00e0 e Polo del Buon Governo.\nDal 1995 al 2001, Follini \u00e8 membro della direzione nazionale del CCD guidato da Casini. Quando il partito partecipa alla costituzione della nuova alleanza di centro-destra (la Casa delle Libert\u00e0) che vince le elezioni, e Casini viene eletto presidente della Camera dei deputati, Follini assume la segreteria del CCD. Mantiene la carica fino al termine della storia politica del partito, determinata dalla confluenza nel nuovo soggetto centrista dell'Unione dei Democratici Cristiani e Democratici di Centro (UDC).\nAll'atto della costituzione del partito, con il primo congresso nazionale (dicembre 2002), Follini viene eletto segretario dell'UDC. Nel corso della sua attivit\u00e0, il partito raggiunge risultati ragguardevoli, toccando il ciglio del 6% dei consensi a livello nazionale.\nDal 2 dicembre del 2004 al 15 aprile 2005 ricopre la carica di vicepresidente del Consiglio nel secondo governo Berlusconi, ed \u00e8 uno dei promotori del rinnovamento nella coalizione di governo dopo la palese sconfitta maturata alle elezioni regionali del 2005, che porter\u00e0 alla costituzione di un nuovo esecutivo (il terzo governo Berlusconi, di cui Follini sceglier\u00e0 di non entrare a far parte per dedicarsi all'attivit\u00e0 di partito).\nSecondo alcune fonti, durante questo periodo si sarebbero verificati vari episodi di conflitto tra Follini e il presidente Berlusconi il quale, ancora pi\u00f9 che a Casini, addebita a lui un surrettizio ostruzionismo che avrebbe prodotto un rallentamento della spinta riformatrice in direzione del liberismo economico e della revisione delle strutture dello Stato.\nInaspettatamente, il 15 ottobre 2005, con un breve intervento alla direzione nazionale del partito, Marco Follini presenta le sue dimissioni dalla carica di segretario dell'UDC. L'episodio avviene all'indomani dell'approvazione dalla Camera dei deputati della nuova legge proporzionale, una legge sollecitata dalla stessa UDC, ma non proprio nella misura in cui la richiedeva Follini. Dice infatti:\nFollini sostiene che con questa nuova legge si apre una stagione nuova per la politica italiana e \"non esistono uomini per tutte le stagioni\". Di qui le sue dimissioni, \"conseguenza inevitabile\" dell'attuale situazione.\nDopo le elezioni politiche del 2006 (nelle quali Follini viene eletto senatore), insieme a Bruno Tabacci e ad altri esponenti del partito, \u00e8 per\u00f2 tornato a esprimere con energia il suo dissenso rispetto alla linea politica dell'UDC, che egli ritiene succube nei confronti di Silvio Berlusconi. Follini e Tabacci hanno auspicato un cambiamento nella guida della coalizione.\nIl dissenso si \u00e8 manifestato anche in occasione dell'elezione del nuovo presidente della repubblica (Follini e Tabacci hanno votato per Giorgio Napolitano) e della campagna per il referendum costituzionale del 2006 (in cui entrambi sono attivamente impegnati per il NO, poi risultato vincente).\nPassaggio al centro-sinistra.\nNell'estate 2006, sostiene che l'UDC debba dichiarare conclusa l'esperienza della Casa delle Libert\u00e0:\nIl 18 ottobre 2006 ha annunciato, assieme al deputato Riccardo Conti, la sua uscita dal gruppo parlamentare dell'UDC a favore del gruppo misto accusando i suoi ex-compagni di avere, negli ultimi mesi, \"abbaiato poco e morsicato molto meno\".\nFollini ha fondato e diretto la fondazione culturale \"Formiche\". Ha poi fondato il movimento politico denominato Italia di Mezzo.\nIl 28 febbraio 2007 ha votato a favore della fiducia al Governo Prodi II, rinviato alle Camere dal Presidente della Repubblica, Giorgio Napolitano. La scelta di votare a favore del governo di centro-sinistra, secondo quanto dichiarato in un'intervista al \"Corriere della Sera\" del 24 febbraio 2007, \u00e8 dovuta alla riprogrammazione da parte dell'esecutivo di Prodi, che ha fissato il proprio programma nel conseguimento di 12 specifici punti.\nIl 22 maggio 2007 \u00e8 entrato a far parte del \"Comitato 14 ottobre\", il gruppo promotore di 45 componenti incaricato dell'elaborazione delle linee guida per la nascita del nuovo Partito Democratico.\nDall'11 giugno 2007 aderisce al gruppo L'Ulivo del Senato della Repubblica.\nIl 26 novembre 2007, il segretario Walter Veltroni lo ha nominato responsabile nazionale per le Politiche dell'informazione del Partito Democratico. In questi stessi mesi inizia la collaborazione con \"Il Riformista\", quotidiano per il quale tiene una rubrica settimanale.\nAlle elezioni politiche dell'aprile 2008 \u00e8 stato rieletto al Senato per il quale era candidato in Campania come capolista del Partito Democratico. Nella Camera alta \u00e8 stato eletto presidente della Giunta delle elezioni e delle immunit\u00e0 parlamentari.\nAlle elezioni primarie del Partito Democratico del 2009 ha sostenuto la candidatura di Pier Luigi Bersani ed \u00e8 il responsabile della comunicazione del partito.\nDopo l'attivit\u00e0 politica.\nAlle elezioni politiche del febbraio 2013 non si ricandida al Senato.\nNel giugno 2013 Follini decide di riconsegnare la tessera del PD, giudicato come un partito dal profilo socialista. Dopo un'esperienza ultratrentennale, Follini lascia la politica attiva.\nNel 2014 diventa presidente dell'Associazione Produttori Televisivi (APT).\nNel 2016 viene rieletto per un secondo mandato biennale. Dopo aver sostenuto le ragioni del NO in occasione del referendum costituzionale del 2016, nel 2017 decide di tornare alla politica e lascia la presidenza dell'associazione.\nCollabora attualmente come editorialista al settimanale \"L'Espresso\" e cura una rubrica settimanale (\"Il punto di vista di Follini\") sul agenzia di stampa online Adnkronos.\nVita privata.\n\u00c8 stato sposato con Elisabetta Spitz, ha una figlia. Il padre era il partigiano piacentino Vittorio Follini, scomparso nel 2003."}
{"id": "92772", "revid": "938", "url": "https://it.wikipedia.org/wiki?curid=92772", "title": "Ottaviano del Turco", "text": ""}
{"id": "92773", "revid": "36426", "url": "https://it.wikipedia.org/wiki?curid=92773", "title": "Luca Ghini", "text": "Biografia.\nNato sulle colline dell'Appennino imolese in una famiglia della piccola nobilt\u00e0 romagnola, si laurea in filosofia e medicina nel 1527 all'Universit\u00e0 di Bologna. Successivamente alterna l'esercizio della professione medica all'insegnamento della medicina e delle piante medicinali nell'Ateneo bolognese. \nNel 1543, su invito del Granduca Cosimo I de' Medici che lo assume anche come medico personale, si trasferisce all'Universit\u00e0 di Pisa, ove ottiene la cattedra di Botanica. Qui fonda l'\u00abOrto dei semplici\u00bb, il primo orto botanico universitario del mondo (del giardino originario ispirato agli orti officinali conventuali, non rimangono pi\u00f9 tracce). \nNel dicembre del 1545 fonda quindi l'Orto botanico di Firenze. Sono, assieme a quello di Padova, i primi orti botanici universitari del mondo, utilizzati come sussidio didattico e per la ricerca. \nGhini \u00e8 tra i primi botanici ad utilizzare il metodo di conservazione e catalogazione delle piante degli erbari mediante essiccazione, ottenuta sottoponendo a forte pressione i reperti tra fogli di carta; affiancandogli nell'attivit\u00e0 didattica le illustrazioni dal vero delle specie botaniche, questo metodo si diffuse rapidamente tra i botanici e nelle universit\u00e0 di tutto il mondo occidentale, con la possibilit\u00e0 per gli studiosi di verificare l'identit\u00e0 delle piante, provenienti da regioni anche molto lontane.\nUomo di vastissima cultura, studi\u00f2 le piante secondo il metodo dell'osservazione diretta, introducendo innovazioni determinanti, che affrancarono lo studio della botanica dalle limitazioni imposte dalla sola lettura dei testi antichi, e separando nettamente la botanica dalla medicina.\nNel 1555 torna a Bologna, come lettore di medicina ordinaria all'universit\u00e0, dove muore nel 1556.\nTutte le opere di Ghini, gli erbari e i disegni sono andati perduti, ci rimane solo quanto riportato da alcuni suoi allievi come il Maranta, l'Anguillara, Andrea Cesalpino, ma soprattutto Ulisse Aldrovandi (1519-1605), fondatore dell'Orto botanico di Bologna, che ci ha lasciato gli appunti delle lezioni del Ghini.\nIntitolazioni.\nL'Istituto tecnico agrario e chimico di Imola \u00e8 intitolato a Luca Ghini (insieme al geologo Giuseppe Scarabelli)."}
{"id": "92778", "revid": "1429175", "url": "https://it.wikipedia.org/wiki?curid=92778", "title": "Jon Brower Minnoch", "text": "Viene considerato, con i suoi 635 kg, dal Guinness dei primati come l'uomo pi\u00f9 pesante di tutti i tempi.\nBiografia.\nSoffr\u00ec fin dall'infanzia di obesit\u00e0 e di ridotta produzione dell'ormone tiroideo, che causarono metabolismo lento e incontrollato. , nel 1963, quando pesava 178 chili ed era alto 185 centimetri. Da allora Minnoch sarebbe ingrassato ogni giorno. Questo eccessivo aumento di peso non si poteva spiegare con una semplice vita sedentaria o con un'alimentazione ricca di grassi, Minnoch era difatti affetto da una qualche malattia particolare che non gli faceva smaltire nulla di ci\u00f2 che ingeriva.\nGi\u00e0 nel 1966 il suo peso era arrivato a 318 chili . Nel settembre del 1976 arriv\u00f2 a toccare quota 442 chili. Con un peso simile fu ricoverato per insufficienza cardiaca e polmonare, ma dopo due anni di dieta a 1200 calorie giornaliere la sua massa era diminuita fino a 216 chili. Per trasportarlo all'ospedale furono necessari 12 vigili del fuoco, una barella modificata e una barca. All'University Hospital di Seattle fu posto su due letti affiancati e solo per rotolarlo su di essi erano necessarie 13 persone.\nLe condizioni di Minnoch peggiorarono e nel 1981 fu nuovamente ricoverato perch\u00e9 era aumentato di 91 chili in una settimana. Quando venne ricoverato per insufficienza cardiaca, in base alle sostanze da lui ingerite e riemesse, il suo peso venne stimato in circa 635 chili. Il dottor Robert Schwartz della clinica di Seattle che lo aveva in cura, non riusciva a capire i motivi dell'accentuata iper-obesit\u00e0. Dir\u00e0 in seguito: \"Jon Brower \u00e8 un caso limite. Ha lo stesso metabolismo di un individuo unicellulare\". Nonostante questa confusione diagnostica, riusc\u00ec con una cura fatta di diete strettissime e di ginnastica passiva a dimezzare il peso di Jon, portandolo a 370 chili circa.\nTuttavia il cuore di Minnoch si era indebolito a causa dei cambiamenti repentini di peso e mor\u00ec il 10 settembre 1983, a pochi giorni dal suo 42\u00ba compleanno, nonostante un'ulteriore perdita di peso subita durante l'agonia. Quando spir\u00f2, pesava all'incirca 360 chili."}
{"id": "92781", "revid": "1924342", "url": "https://it.wikipedia.org/wiki?curid=92781", "title": "Rammstein", "text": "I Rammstein (: ) sono un gruppo musicale industrial metal tedesco formatosi a Berlino nel 1993 appartenente alla corrente della Neue Deutsche H\u00e4rte.\nIl tastierista Christian \"Doktor Flake\" Lorenz ha descritto in un'intervista il genere musicale dei Rammstein come \"tanz metall\", proprio a sottolineare il connubio tra sonorit\u00e0 metal ed elettroniche (\"tanz\" in lingua tedesca significa danza).\nIl nome del gruppo fa riferimento alla Ramstein Air Base, in Germania, teatro di un grave incidente aereo nel 1988. La seconda \"m\" \u00e8 stata aggiunta per suggerire un'analogia con il verbo \"rammen\" (dal tedesco: urtare con violenza).\nStoria del gruppo.\nPrimi anni, \"Herzeleid\" (1993-1996).\nI Rammstein furono fondati nel 1993 su iniziativa del chitarrista Richard Kruspe. Kruspe, che al tempo conviveva con il bassista Oliver Riedel e con il batterista Christoph Schneider, decise di partecipare al concorso, \"Berlin Senate Metro\", registrando un demo nella sua casa, con quattro piste ed una drum machine. Alla voce venne chiamato Till Lindemann, ex campione di nuoto e amico di Kruspe, che in quel periodo intrecciava cestini di vimini in un piccolo laboratorio. Il neonato gruppo vinse il concorso, attraverso il quale, come premio, ebbero la possibilit\u00e0 di registrare un album in studio; vennero cos\u00ec chiamati a completare la formazione il chitarrista Paul Landers e il tastierista Christian Lorenz, inizialmente scettici riguardo al progetto.\nNel marzo 1995 la band termin\u00f2 di registrare presso i Polar Studios di Stoccolma l'album di debutto \"Herzeleid\", accompagnato dai singoli \"Du riechst so gut\" e \"Seemann\". Nel 1996 il regista David Lynch, positivamente colpito dalla musica dei Rammstein, decise di inserire alcuni loro brani nella colonna sonora del film \"Strade perdute\". Il sestetto tedesco si esib\u00ec anche ad alcuni concerti in Germania accompagnando i Ramones durante il loro ultimo tour \"Adios amigos\".\n\"Sehnsucht\" (1997-1999).\nNel frattempo i Rammstein iniziarono i lavori per il secondo album, \"Sehnsucht\". Tale album venne preceduto dal fortunato singolo \"Engel\", in seguito diventato disco d'oro in madrepatria, raggiungendo il terzo posto in classifica. L'altro singolo estratto dall'album fu anch'esso celebre: \"Du hast\". Il 22 agosto 1997 il secondo album della band fu ufficialmente pubblicato, e, dopo appena due settimane raggiunse gi\u00e0 la prima posizione in classifica. Caratteristica molto particolare del disco furono le sei diverse copertine disponibili, una per ogni componente della formazione. In quella pi\u00f9 conosciuta compare Till Lindemann con degli oggetti metallici posti sugli occhi che gli ostruiscono la vista.\nIl 1998 si apr\u00ec con un tour primaverile negli Stati Uniti d'America, seguito da uno in Europa. Il 22 e il 23 agosto 1998 la band suon\u00f2 al \"Wuhlheide\" di Berlino davanti a un pubblico di 17\u00a0000 spettatori. Questi concerti furono filmati e pubblicati in un album live, intitolato, \"Live aus Berlin\". I Rammstein inoltre parteciparono sia al \"Family Values Tour\" (insieme a Korn, Limp Bizkit, Orgy e Ice Cube) che all'annuale \"Rockstock Festival\" di Chicago, in qualit\u00e0 di headliner. Intanto \"Herzeleid\" e \"Sehnsucht\" continuavano a vendere un grande numero di copie, diventando rispettivamente doppio disco di platino e disco d'oro.\nNel 1999 I Rammstein ottennero la possibilit\u00e0 di accompagnare i Kiss nel loro tour nel continente americano. Nel febbraio dello stesso anno ricevettero una candidatura ai Grammy Award nella categoria \"Best Metal Performance\", mentre il 3 aprile 1999 ricevettero un Echo Award come \"Most Successful German Artist Internationally\".\nIl 30 agosto 1999 usc\u00ec il doppio album \"Live aus Berlin\", seguito nei mesi successivi dalle edizioni VHS e DVD.\n\"Mutter\" (2001-2003).\nNel febbraio 2001 i Rammstein presero parte al Big Day Out in Australia, prima di terminare le lavorazioni al terzo album in studio.\nIl disco, intitolato \"Mutter\", usc\u00ec il 2 aprile 2001 e fu promosso dai singoli \"Ich will\", \"Sonne\", \"Links 2-3-4\", \"Mutter\" e \"Feuer frei!\", tutti accompagnati dai relativi videoclip. Durante l'autunno il gruppo partecip\u00f2 al \"Pledge of Allegiance Tour\" insieme ai gruppi, Slipknot, System of a Down, Mudvayne e American Head Charge, mentre nel novembre del 2001 venne pubblicato un libro fotografico di 160 pagine sulla storia del gruppo ad opera di \"Gert Hof\".\nTra il 2002 e il 2003 il gruppo risult\u00f2 sempre meno attivo, anche causa della salmonella contratta da Christian Lorenz poche settimane prima della tappa italiana al Gods of Metal. Tuttavia, alcuni loro brani vennero inclusi nelle colonne sonore di alcuni film\u02d0 \"Feuer Frei!\" in \"xXx\", \"Mein Herz brennt\", nel trailer del film \"Hellboy - The Golden Army\", \"Hallelujah\" in \"Resident Evil\", \"Du hast\" in \"Matrix\", \"Rammstein\" e \"Heirate Mich\", nella colonna sonora di \"Strade perdute\" di David Lynch, mentre nel novembre 2003 usc\u00ec \"Messer\", libro di poesie scritto da Till Lindemann.\nNel dicembre 2003 venne anche pubblicato il secondo DVD \"Lichtspielhaus\", contenente i video di alcune esibizioni live e vari videoclip.\n\"Reise, Reise\" e \"Rosenrot\" (2004-2007).\nAll'inizio del 2004 cominciarono le registrazioni del quarto album in studio della band, \"Reise, Reise\". L'album venne preceduto dall'uscita del singolo \"Mein Teil\" e dal suo video. Gli altri singoli pubblicati furono \"Amerika\", \"Ohne dich\" e \"Keine Lust\". \"Reise, Reise\" venne pubblicato il 27 settembre 2004 ma, a differenza del predecessore, ricevette pareri contraddittori: alcuni lo considerarono una svolta troppo commerciale, altri un album di alto livello. Nonostante queste critiche l'album raggiunse ugualmente la prima posizione in varie classifiche europee e in quella statunitense.\nIn seguito alla pubblicazione di \"Reise, Reise\", a partire da febbraio del 2005 i Rammstein partirono per un lungo tour in Europa, del quale alcuni filmati sono presenti nel DVD \"V\u00f6lkerball\", uscito il 17 novembre 2006. Le canzoni scartate per mancanza di spazio (i Rammstein pubblicano sempre undici canzoni ad incisione) furono successivamente raccolte in \"Rosenrot\", disco con il quale il gruppo speriment\u00f2 sonorit\u00e0 pi\u00f9 cupe rispetto alle pubblicazioni precedenti. \"Rosenrot\" raggiunse la prima posizione in Austria, oltre alla certificazione di tre dischi d'oro e uno di platino e argento.\nNel luglio 2007 circol\u00f2 in rete la voce che Till avrebbe lasciato i Rammstein per essere sostituito da En Esch, ex cantante dei KMFDM, ma la notizia era del tutto infondata. A smentirla furono lo stesso Esch e il chitarrista Richard Kruspe, che confut\u00f2 la cosa, dichiarando che \u00abogni membro del gruppo lo ha sempre sostenuto, se uno se ne andr\u00e0 i Rammstein si scioglieranno, nessuno verr\u00e0 mai rimpiazzato\u00bb.\n\"Liebe ist f\u00fcr alle da\", altre attivit\u00e0 (2009-2017).\nIl 16 settembre 2009 venne pubblicato il video della canzone \"Pussy\", singolo che ha anticipato l'album \"Liebe ist f\u00fcr alle da\", uscito il 16 ottobre 2009. Il disco \u00e8 stato accolto positivamente, tanto che a meno di quattro mesi dall'uscita totalizza oltre 2 milioni di copie vendute, sebbene sia stato oggetto di numerose censure per via dei contenuti, considerati troppo scabrosi per i minori (soprattutto in Germania, Australia e Italia). Il 15 gennaio 2010 viene pubblicato in Europa (e tre giorni dopo nel resto del mondo) il secondo singolo del gruppo, \"Ich tu dir weh\", insieme al relativo videoclip, che mostra il gruppo in un'esibizione con giochi pirotecnici ed effetti psichedelici. Successivamente, il sestetto annuncia il terzo singolo \"Haifisch\", pubblicato il 23 aprile 2010.\nL'11 novembre 2011 in Germania, Austria e Svizzera (negli altri paesi \u00e8 uscito tre giorni pi\u00f9 tardi) viene pubblicato il singolo \"Mein Land\", che ha anticipato la raccolta \"Made in Germany 1995-2011\". Composto dai brani pi\u00f9 famosi incisi dal gruppo fino ad allora, il disco \u00e8 uscito inizialmente il 2 dicembre 2011 in Germania, Austria e Svizzera e tre giorni dopo anche nel resto del mondo. Il 7 dicembre 2012, per promuovere l'album \"Videos 1995-2012\", contenente l'intera collezione dei video della band (compresi i \"making of\"), venne pubblicato il singolo \"Mein Herz brennt\" in una versione arrangiata per sola voce e pianoforte.\nIl 25 settembre 2015 \u00e8 stato pubblicato l'album video \"In Amerika\", contenente un documentario sulla storia del gruppo, con la partecipazione di altre numerose band, il concerto del 2010 tenuto al Madison Square Garden di New York, il making of dell'album \"Liebe ist f\u00fcr alle da\" e altri contenuti inediti. Il 19 maggio 2017 esce l'album dal vivo \"Paris\", tratto dal concerto tenuto nel 2012 dalla band a Parigi durante il \"Made in Germany Tour\".\n\"Rammstein\" (2019-presente).\nIl 28 marzo 2019 i Rammstein hanno pubblicato il singolo \"Deutschland\", traccia d'apertura del settimo album in studio uscito il 17 maggio dello stesso anno.\nIntitolato semplicemente \"Rammstein\", l'album \u00e8 stato promosso anche dal secondo singolo \"Radio\", uscito il 26 aprile 2019.\nMusica.\nStile e influenze.\nI Rammstein sono generalmente catalogati nel genere musicale industrial metal, arricchiti dalle influenze della musica tedesca, al fine di creare una musica originale e non prevedibile, a partire dalla scelta di cantare in tedesco (nonostante inizialmente fossero stati fatti dei fallimentari esperimenti in inglese). Il tastierista Flake, durante una delle prime interviste rilasciate dalla band, defin\u00ec i Rammstein con il termine \"Tanz metal\" (dance metal), a sottolineare l'ibrido tra suoni \"techno-danzerecci\" e la \"durezza\" metal presente nelle loro canzoni. Richard Kruspe descrisse cos\u00ec l'idea di base del sound della sua band: \nLa musica dei Rammstein \u00e8 stata inoltre influenzata da artisti tedeschi ed europei. Nelle parti elettroniche si pu\u00f2 riscontrare l'influsso dei DAF, mentre, nelle parti vocali, \u00e8 chiara l'ispirazione a Milan Fras, storico cantante della band slovena Laibach. In generale i principali spunti stilistici vengono dai connazionali OOMPH! e dal gruppo statunitense, Ministry. Anche i testi sono ricchi di citazioni di autori, la maggior parte proveniente dalla letteratura o dalla tradizione tedesca: filastrocche per bambini, fiabe dei Fratelli Grimm, i racconti di Heinrich Hoffmann, le poesie di Goethe, le opere di Bertolt Brecht.\nLo stile di canto di Till Lindemann si avvicina a una tecnica ben nota nel mondo musicale tedesco, detta \"Sprechstimme\". Si tratta di un modo particolare di pronunciare le parole, avente origine nelle opere liriche di Richard Wagner e resa famosa da Arnold Sch\u00f6nberg. Questa tecnica \u00e8 particolarmente utilizzata in \"Wiener Blut\", \"Dalai Lama\", \"Mein Teil\", \"Heirate mich\", \"Hilf mir\" in modo da sottolineare alcune parole chiave nel testo e ottenere determinati effetti drammatici.\nIl look della band si \u00e8 sempre evoluto con lo sviluppo della loro musica; in Herzeleid, dove \"Lindemann\" deve ancora perfezionare il proprio modo di cantare e i pezzi dell'album sono \"pesanti\" grazie ad alcuni \"inserti\" elettronici, i Rammstein si presentano come uomini muscolosi e suadenti. In \"Sehnsucht\", dove la voce del cantante pone pi\u00f9 attenzione alla tecnica, i brani, anche se perdono un po' del sound \"Metal\", appaiono pi\u00f9 incisivi ed asciutti, con una forte componente elettronica, mentre il gruppo si presenta pesantemente truccato e vestito di metallo. L'evoluzione live e il leggero cambiamento delle tematiche trattate nelle liriche rappresentano invece un grottesco humor ed una deriva \"kitsch\". Eppure \"Mutter\" presenta un'attitudine estetica molto diversa dall'evoluzione del gruppo sul palco, ed \u00e8 considerato da molti uno dei capolavori della band. Anche musicalmente si discosta dal sound dei primi due album, essendo un particolare connubio tra industrial metal, rock e gothic metal. Notevole \u00e8 anche l\"'impatto scenico\" dei concerti del tour, ancora pi\u00f9 spettacolari rispetto a quelli precedenti, ma meno grotteschi. \"Reise, Reise\", come gi\u00e0 detto, rappresenta un'attitudine pi\u00f9 \"mainstream\", e per questo divide i fan: alcuni lo considerano un passo indietro, una svolta un po' troppo commerciale per il livello raggiunto dal precedente album; altri lo vedono invece come un grande lavoro perch\u00e9 molto intimo ed introspettivo, nonostante i suoni siano apparentemente pi\u00f9 \"leggeri\". Non mancano brani come per esempio, \"Mein Teil\", dove gli stili dei Kraftwerk e di Nina Hagen assorbono e fondono le lontane influenze dei Korn e dei Rage Against the Machine. Lo spessore dei testi, al contrario, mette d'accordo tutti. \"Rosenrot\", contenente alcune canzoni precedentemente scartate per mancanza di spazio, costituisce per cos\u00ec dire il lato pi\u00f9 \"cattivo\" di \"Reise, Reise\", con atmosfere pi\u00f9 cupe e canzoni pi\u00f9 aggressive, seppur con testi ancora di alto livello.\nI testi.\nI testi dei Rammstein sono generalmente scritti dal cantante Till Lindemann e costituiscono un elemento essenziale della loro musica; essi, infatti, contribuiscono ad influenzare il modo in cui il gruppo viene percepito dal pubblico, oltre ad inevitabilmente fornire un'identificazione al pubblico stesso.\nCome il nome stesso della band suggerisce, un primo tema forte \u00e8 costituito dal \"disastro\" (\"Rammstein\", \"Donaukinder\", \"Dalai Lama\", \"Benzin\", \"Reise, Reise\", \"Hilf mir\"), e dalla concezione del mondo contemporaneo come costellato da disastri e da violenza di varia natura. Un secondo tema \u00e8 l'amore e l'attrazione sessuale e il loro rapporto con il dolore, l'assenza, la morte e la violenza. In un'intervista, Till Lindemann dichiara che tutte le canzoni dei Rammstein parlano d'amore nelle sue diverse forme, dalle pi\u00f9 pure alle pi\u00f9 perverse. Un terzo elemento \u00e8 il confronto con la propria identit\u00e0 tedesca, che rifiuta sia il passato comunista sia l'attuale situazione unificata: le citazioni di fiabe e leggende tedesche e importanti autori tedeschi allontanano i Rammstein dal modello rock statunitense. Sono escluse le tematiche politiche e sociali, ad eccezione di \"Links 2-3-4\", \"Amerika\" e \"Mein Land\" in cui si evoca rispettivamente l'appartenenza politica della band, l'imperialismo statunitense e la situazione sociale tedesca.\nI primi due album, \"Herzeleid\" e \"Sehnsucht,\" affrontano il tema della connessione fra desiderio sessuale e violenza; nell'album \"Mutter\" le canzoni si aprono al mondo infantile, con testi pi\u00f9 poetici e profondi. In modo meno drammatico viene invece affrontato il tema dei rapporti interpersonali nei successivi lavori, \"Reise, Reise\" e \"Rosenrot\", in cui si parla di amicizia, solitudine, ossessione, amore infelice e superficialit\u00e0 nelle relazioni. L'ultimo album, \"Liebe ist f\u00fcr alle da,\" sembra una sintesi di tutte le tematiche del gruppo, con in pi\u00f9 una riflessione sul gruppo stesso e sul modo in cui \u00e8 percepito dal pubblico (\"Haifisch\").\nIn molte ballate, come \"Herzeleid\", \"Mutter\", \"Ohne dich\", \"Dalai Lama\", \"Spieluhr\", \"Nebel\" o \"Seeman\" emerge il tema del dolore causato dall'abbandono, dall'assenza o dalla morte della persona cara. Alcuni testi sono molto controversi e trattano temi considerati comunemente dei \"tab\u00f9\", quali la necrofilia (in \"Heirate mich\"), lo stupro (\"Weisses Fleisch\" e \"Halleluja\"), il cannibalismo (in \"Mein Teil\"), l'incesto (in \"Laichzeit\", \"Spiel mit mir\", \"Tier\" e \"Wiener Blut\"), il sadomasochismo (in \"B\u00fcck dich\", \"Feuerr\u00e4der\", \"Bestrafe mich\", \"Ich tu dir weh\" e \"Rein raus\"), il femminicidio (\"Zerst\u00f6ren\"), la dipendenza da sostanze (\"Benzin\", \"Hilf mir\" e \"Kokain\"), la prostituzione (\"Fr\u00fchling in Paris\", \"Moskau\" e \"Te quiero puta\"), la pornografia (\"Pussy\"), l'impotenza sessuale (\"Keine Lust\") o la manipolazione (\"Rosenrot\" e \"Ich will\").\nUna caratteristica dei testi che secondo alcuni risulta particolarmente inquietante \u00e8 che sono scritti generalmente nella prima persona singolare. Questo perch\u00e9 secondo Lindemann risultano pi\u00f9 immediati per il pubblico, e non considerati \"vigliacchi\": Lindemann infatti sostiene che sarebbe vigliacco parlare alla terza persona delle persone \"devianti\" attribuendo loro tutte le colpe.\nNon \u00e8 raro che le canzoni riprendano dei fatti di cronaca: ad esempio \"Mein Teil\" fa riferimento a un episodio di cannibalismo realmente accaduto il cui protagonista era un ingegnere tedesco, Armin Meiwes: l'inizio della canzone riporta le parole esatte dell'inserzione pubblicata da Meiwes in una bacheca online. \"Wiener Blut\" \u00e8 ispirata alla vicenda di Josef Fritzl, un austriaco che tenne sua figlia Elisabeth segregata in un bunker per 24 anni. \"Rammstein\" fa riferimento al disastro aereo della base di Ramstein, mentre \"Donaukinder\" si riferisce al disastro ambientale di Baia Mare in Romania.\nAltri testi fanno chiaramente riferimento a famose opere della letteratura tedesca e alla tradizione orale tedesca. In \"Spieluhr\" il ritornello, cantato da una Khira Li Lindemann bambina, cita la filastrocca tradizionale \"Hoppe hoppe Reiter\". La canzone \"Rosenrot\" \u00e8 ispirata alla lirica \"Rosellina della landa\" di Johann Wolfgang von Goethe e alla storia \"Schneewei\u00dfchen und Rosenrot\" dei Fratelli Grimm. Nella prima versione della fiaba di Biancaneve dei Fratelli Grimm, si trovano elementi di cannibalismo e necrofilia rintracciabili in \"Mein Teil\" e \"Heirate mich\". \"Hilf Mir\" \u00e8 ispirata al racconto \"Die gar traurige Geschichte mit dem Feuerzeug\" di Heinrich Hoffmann, mentre la canzone \"Dalai Lama\" \u00e8 una rivisitazione della ballata \"Erlk\u00f6nig\" di Goethe. Nel caso di \"Haifisch\" invece il ritornello \u00e8 ispirato alla canzone \"Die Moritat von Mackie Messer\", inserita ne \"L'opera da tre soldi\" di Bertolt Brecht e Kurt Weill.\nTill Lindemann si serve spesso di diverse figure retoriche, specialmente trattando dei temi pi\u00f9 controversi, volutamente esposti con ambiguit\u00e0, in modo da lasciare aperte diverse interpretazioni. Un esempio ne \u00e8 \"Bestrafe mich\", lei cui tematiche sembrano riferirsi alla sottomissione masochistica e all'impotenza in campo sessuale, ma che potrebbero tuttavia riferirsi anche alla sottomissione e la perdita di potere dell'uomo nei confronti di Dio. L'uso delle figure retoriche e la conseguente ambiguit\u00e0 dei testi \u00e8, secondo il batterista Schneider, un vero e proprio segno distintivo dei Rammstein, determinato dal fatto di essere cresciuti nella Repubblica Democratica Tedesca.\nDal punto di vista stilistico sono molto frequenti i giochi di parole. Si pu\u00f2 citare la canzone \"Nebel\", che parla della morte di una ragazza, il cui titolo corrisponde a \"Leben\", scritto al contrario. Oppure \"Du hast\" (\"tu hai\"), che gioca con l'ambiguit\u00e0 dell'omofono \"du ha\u00dft mich\" (\"tu mi odi\") e \"du hast mich\" (\"tu mi hai\"), e della formula matrimoniale \"Willst du bis zum Tod, der scheide\" (\"Vuoi tu fino alla morte, che separa\") che scritto senza virgola diventa \"Willst du bis zum Tod der Scheide\" (\"Vuoi tu fino alla morte della vagina\").\nI testi delle canzoni sono generalmente in tedesco, tranne alcune sperimentazioni in inglese, francese, spagnolo e russo. \"Du hast\" ha una versione tradotta in inglese dal gruppo stesso, \"You Hate\"; inoltre la cover di \"Stripped\" dei Depeche Mode \u00e8 in inglese. Le canzoni \"Amerika\", \"Stirb nicht vor mir (Don't Die Before I Do)\", e \"Pussy\" hanno parte del testo in inglese. \"Fr\u00fchling in Paris\" ha un ritornello in francese mentre \"Moskau\" in russo. \"Te quiero puta\" invece \u00e8 scritta interamente in spagnolo, mentre \"Ausl\u00e4nder\" presenta un ritornello con parti in spagnolo, francese, italiano, inglese e russo.\nImpatto scenico.\nI concerti dei Rammstein hanno una forte atmosfera circense con annessi effetti pirotecnici. Questa particolarit\u00e0 ha sempre caratterizzato i concerti del gruppo teutonico: durante le prime esibizioni utilizzavano cappelli da mago infiammati, mentre durante l'esecuzione del brano \"Rammstein\" il cantante ha spesso indossato una tuta di amianto che veniva opportunamente incendiata, facendolo cos\u00ec cantare tra le fiamme. Altri effetti pirotecnici sono le maschere al Lycopodium, denominate \"Dragon Masks\", microfoni a forma di telefono o di coltello da cucina, bacchette e microfoni esplosivi e scarpe munite di petardi. Nonostante i movimentati concerti, il numero di incidenti risulta limitato. Durante il concerto all'arena di Berlino il 27 settembre 1996, una trave incendiata precipit\u00f2 sul palco senza tuttavia provocare feriti, mentre nel 2005 al \"Metaltown Festival\" di G\u00f6teborg, in Svezia, Lindemann fu accidentalmente colpito da Lorenz che si muoveva sul palco con un Segway.\nAlcuni concerti della band presentano un'immagine militaresca, aprendosi con una sfilata a passo marziale dei membri della band attraverso un ponte allestito sopra il pubblico. In questa sfilata d'abitudine Lorenz regge la bandiera della nazione in cui si tiene il concerto, in chiaro segno di omaggio al pubblico.\nMentre nel \"Live aus Berlin\" (1999) si pu\u00f2 osservare un forte distacco verso il pubblico, negli anni si \u00e8 via via accentuato l'aspetto comico e grottesco dello show, dovuto alle gag inscenate dal cantante Lindemann e il tastierista Lorenz. Un esempio lo si pu\u00f2 avere durante l'esecuzione di \"B\u00fcck dich\" in cui Lindemann e Lorenz mimano un rapporto omosessuale, mentre in \"Mein Teil\", Lorenz entra in un grand calderone mentre Lindemann lo \"cucina\" con un lanciafiamme. \u00c8 inoltre consuetudine nei concerti del gruppo che durante l'ultima canzone del concerto Lorenz oppure il bassista Riedel salgano su un canotto e siano trasportati dalla folla.\nI riferimenti principali dello svolgimento dello show sono quelli del cabaret dei primi del XX secolo, resi noti da Marlene Dietrich o Liza Minnelli, oppure da Otto Dix e George Grosz nella pittura.\nControversie.\nL'aspetto militaresco e la scelta di temi controversi ha spesso attratto critiche e censure sulla band, che non si \u00e8 mai dimostrata timida nei confronti della provocazione: Christian Lorenz ha affermato \"La provocazione \u00e8 divertente, \u00e8 come rubare il frutto proibito. Ma non \u00e8 fine a se stessa, serve a uno scopo. Ci piace che il pubblico entri in contatto con le canzoni, e la gente diventi pi\u00f9 ricettiva\"\nAccuse di connessione con eventi di violenza.\nNel 1999, i Rammstein furono accusati insieme a Marilyn Manson di essere gli ispiratori del massacro della Columbine High School. Quando fu scoperto che Eric Harris e Dylan Klebold, i due autori del massacro, erano fan del sestetto tedesco, la Destra conservatrice statunitense sostenne che la pronuncia \"alveolare\" della \"r\" da parte di Till Lindemann richiamasse i comizi di Adolf Hitler.\nIl videoclip di \"Ich will\", in cui i Rammstein interpretano la parte di terroristi incaricati di compiere un massacro in una banca fu pubblicato il 10 settembre 2001, il giorno prima degli attentati dell'11 settembre alle Torri Gemelle di New York e al Pentagono di Arlington. Sebbene il videoclip parlasse di terroristi \"comuni\" e non terroristi kamikaze islamici, i principali mass-media ed i partiti politici statunitensi chiesero la totale censura del video. Alla fine fu deciso di trasmetterlo in televisione solo a tarda notte.\nNel settembre 2004, subito dopo i fatti di Beslan, le autorit\u00e0 russe dichiararono che i terroristi ascoltavano i Rammstein durante l'occupazione della scuola, per mantenersi carichi e attivi durante l'assedio. La veridicit\u00e0 di tale notizia \u00e8 tuttavia ancora incerta.\nAccuse di simpatie naziste.\nNel corso della loro carriera i Rammstein sono stati pi\u00f9 volte accusati di propaganda nazista, nonostante il gruppo abbia pi\u00f9 volte ribadito nelle interviste che le accuse sono del tutto infondate.\nLa copertina del primo album, \"Herzeleid\", ritraente i sei musicisti a torso nudo con un fiore come sfondo, fu interpretata da alcuni come se il fiore stesse a simboleggiare la \"purezza\" della razza ariana. Il tastierista Lorenz fra gli altri replic\u00f2 che si trattava solamente di una foto e doveva essere intesa come tale. I Rammstein fecero invece autocritica sulla scelta di alcune immagini per il videoclip di \"Stripped\" nel 1998 (cover dei Depeche Mode), in cui erano state inserite alcune immagini tratte da \"Olympia\", documentario celebrativo delle Olimpiadi di Berlino del 1936 di Leni Riefenstahl, regista vicina al regime nazista. In un'intervista a VIVA, il batterista Schneider dichiar\u00f2 che erano stati molto ingenui nel fare quella scelta, non avendo considerato le possibili implicazioni. MTV Germany lesse il testo della canzone, comunic\u00f2 direttamente con la band e si dichiar\u00f2 soddisfatta delle loro dichiarazioni di apoliticit\u00e0, in quanto i Rammstein non erano in nessun modo collegati ad attivit\u00e0 politiche di estrema destra.\nTuttavia l'assunto che in quanto tedeschi i Rammstein siano simpatizzanti dell'estrema destra sembra non esaurirsi mai: nel secondo DVD di \"V\u00f6lkerball\", nel documentario \"Anakonda Im Netz\", il manager della band, Emanuel Fialik, racconta che in Messico un fan si present\u00f2 al concerto con indosso una t-shirt rappresentante una svastica. I Rammstein chiesero quindi alle radio locali di annunciare che il simbolo della svastica non era benvenuto al concerto.\nNel 2001 usc\u00ec l'album \"Mutter\" contenente la canzone \"Links 2-3-4\", replica indiretta a tali accuse, indicando un'appartenenza politica del gruppo alla sinistra.\nUn momento critico ebbe luogo nel maggio del 2006, quando fu vandalizzata la sinagoga della citt\u00e0 di Petah Tiqwa, in Israele: associato ad alcuni simboli nazisti vi era il nome \"Rammstein\". La stampa locale accus\u00f2 i Rammstein di essere \u00abuna band Heavy Metal tedesca associata ai movimenti neo-nazisti\u00bb, ma il tutto fu poi smentito e fu accertato che \u00abnon vi era alcuna relazione tra il gruppo e tali ideali politici\u00bb-\nIn un'intervista del 2006, Till Lindemann sconfess\u00f2 nuovamente ogni simpatia per il nazismo, sostenendo fra l'altro che per lui era stato un grande dispiacere sapere che alle prime polemiche nel 1999, sua figlia si era domandata se le accuse fossero fondate. Sempre nel 1999 il chitarrista Richard Kruspe spos\u00f2 con rito ebraico Caron Bernstein, un'attrice sudafricana di religione ebraica.\nCensure e polemiche.\nDurante il \"Family Values Tour\" negli Stati Uniti d'America, Lindemann e Lorenz furono arrestati il 5 giugno 1999 a Worcester, Massachusetts. La ragione dell'arresto era una gag inscenata durante la canzone \"B\u00fcck Dich\": i due avevano mimato un rapporto omosessuale usando un dildo, con il quale Lindemann aveva poi \"innaffiato\" di vino bianco Lorenz e il pubblico. La gag \u00e8 tuttora usata nei concerti dei Rammstein.\nNell'ottobre 2004 il video di \"Mein Teil\" caus\u00f2 parecchie controversie in Germania. Nel video si vede un angelo nero che ha un rapporto orale con il cantante Lindemann, il quale poi gli mangia i capelli, mentre gli altri membri della band recitano ruoli diversamente collegati alla follia: Kruspe lotta con un suo \"doppio\", Riedel seminudo si rotola per terra meccanicamente, Lorenz danza vestito da ballerina classica, Landers urla vestito di stracci, e infine Schneider, vestito da donna, esce dalla metropolitana tenendo al guinzaglio gli altri membri della band. Nonostante le accese critiche, il singolo riusc\u00ec a raggiungere la seconda posizione in madrepatria.\nAnche il video di \"Mann gegen Mann\" fu oggetto di critiche e controversie. I Rammstein suonano la canzone nudi, con i genitali nascosti dagli strumenti, tranne il cantante che porta uno slip. MTV ha annullato del tutto la trasmissione del video, mentre in Germania \u00e8 stato sconsigliato ai minori di sedici anni e trasmesso solamente dopo le ore 20.\nIl sesto album \"Liebe ist f\u00fcr alle da\" \u00e8 stato inserito nell'indice della \"Bundespr\u00fcfstelle f\u00fcr jugendgef\u00e4hrdende Medien\" (BPjM, letteralmente \"dipartimento federale dei media potenzialmente dannosi per i giovani\") a causa della canzone \"Ich tu dir weh\". Un'altra canzone che suscit\u00f2 controversie \u00e8 \"Pussy\". In questo video grazie a un fotomontaggio con controfigure tutti e sei i membri della band sono ritratti come protagonisti di un film a luci rosse. Se all'inizio il video appare provocatorio ma contenuto, via via ogni componente \u00e8 coinvolto in scene sempre pi\u00f9 esplicite. Il video completo \u00e8 stato caricato dalla band stessa per la prima volta su un sito a luci rosse e non \u00e8 visibile sul sito ufficiale. Circola inoltre una seconda versione censurata, in cui tutte le scene esplicite sono presenti, ma sfocate attraverso un filtro che ne altera il canale cromatico rendendole irriconoscibili.\nRiconoscimenti.\nOnorificenze.\nL'11 ottobre 2001 un asteroide da poco scoperto \u00e8 stato chiamato 110393 Rammstein dal suo scopritore, Jean-Claude Merlin, un astronomo fan del gruppo tedesco."}
{"id": "92784", "revid": "2166030", "url": "https://it.wikipedia.org/wiki?curid=92784", "title": "Paul Feyerabend", "text": "Filosofo della scienza, nacque in Austria ed in seguito visse nel Regno Unito, USA, Nuova Zelanda, Italia ed infine in Svizzera.\nTra le sue opere principali ci sono \"Contro il metodo\" del 1975, \"La scienza in una societ\u00e0 libera\" (del 1978), \"Addio alla ragione\" (una collezione di saggi del 1987) e, pubblicato postumo nel 2002, \"Conquista dell'abbondanza\". Feyerabend divent\u00f2 famoso per la sua visione anarchica della scienza e il suo negare l'esistenza di regole metodologiche universali. La sua opera ha avuto una notevole importanza nella storia della filosofia della scienza e della sociologia della conoscenza scientifica.\nBiografia.\nPaul Feyerabend nacque nel 1924 a Vienna dove frequent\u00f2 le scuole primarie e quelle superiori. In questo periodo prese l'abitudine di leggere molto, svilupp\u00f2 interesse verso il teatro e prese lezioni di canto. Nel 1942 ad aprile si diplom\u00f2 e fu arruolato nell'Arbeitsdienst (anno di lavoro obbligatorio) tedesco. Dopo un primo addestramento a Pirmasens, in Germania, fu assegnato ad un'unit\u00e0 stanziata a Quelerne en Bas, in Francia. Feyerabend descrisse il lavoro che fece in quel periodo come monotono: \"Ci spostavamo nella campagna, scavavamo fossati, e li tornavamo a riempire\". Dopo un breve abbandono si un\u00ec all'esercito, arruolandosi volontario alla scuola ufficiali. Nella sua autobiografia scrisse che sperava che la guerra finisse prima che terminasse il suo addestramento da ufficiale.\nLe cose non andarono cos\u00ec: dal dicembre 1943 serv\u00ec come ufficiale sul Fronte Orientale prima in Jugoslavia e poi a nord, fu decorato con una Croce di Ferro e raggiunse il grado di tenente. Dopo che l'esercito tedesco aveva cominciato la sua ritirata mentre l'Armata rossa avanzava, Feyerabend fu colpito da tre pallottole mentre dirigeva il traffico durante un conflitto a fuoco. Risult\u00f2 che uno dei proiettili lo aveva colpito alla spina dorsale. Come conseguenza rimase impotente (cosa che comunque non gli precluse una sessualit\u00e0) e per il resto della sua vita ebbe bisogno del bastone per camminare e spesso prov\u00f2 forti dolori. Pass\u00f2 il resto della guerra a curarsi le ferite. Quando la guerra fin\u00ec trov\u00f2 un lavoro temporaneo come scrittore di pezzi teatrali ad Apolda.\nDopo frequent\u00f2 vari corsi all'Accademia di Weimar e torn\u00f2 a Vienna per studiare Storia e Sociologia. Tuttavia si ritrov\u00f2 insoddisfatto e presto si trasfer\u00ec a Fisica, dove incontr\u00f2 il fisico Felix Ehrenhaft, i cui esperimenti avrebbero influenzato la sua visione della natura della scienza. Feyerabend cambi\u00f2 l'oggetto dei suoi studi in Filosofia e scrisse la sua tesi finale sul \"linguaggio osservativo\" (observation sentences). Nella sua autobiografia, descrisse la sua visione filosofica in quel periodo come \"fermamente empirista\".\nNel 1948 visit\u00f2 il primo congresso dei seminari estivi internazionali del Forum europeo di Alpbach. Qui incontr\u00f2 per la prima volta Karl Popper, che ebbe una grande influenza sulle sue opere successive, prima in positivo, ma poi in senso negativo. Nel 1951 ottenne dal British Council una borsa di studio per studiare sotto la guida di Wittgenstein, che per\u00f2 mor\u00ec prima del suo arrivo nel Regno Unito. Feyerabend scelse allora Popper come supervisore, andando a studiare alla London School of Economics nel 1952. Nell'autobiografia spiega che all'epoca era molto influenzato da Popper: \u00abCome ho gi\u00e0 detto le idee di Popper erano molto attraenti e ne ero rimasto affascinato\u00bb.\nFeyerabend torn\u00f2 a Vienna e fu coinvolto in svariati progetti. Su richiesta dello stesso Popper tradusse in tedesco \"La societ\u00e0 aperta ed i suoi nemici\", ma il maestro non fu molto soddisfatto del lavoro di traduzione; tradusse anche un rapporto sullo sviluppo delle discipline umanistiche in Austria. Scrisse anche diversi articoli per un'enciclopedia. Nel 1955 ricevette il suo primo incarico accademico all'Universit\u00e0 di Bristol, dove diede lezioni di filosofia della scienza. Durante questo periodo svilupp\u00f2 un punto di vista critico sulla scienza, che in seguito descrisse come 'anarchico' o 'dadaista', per comunicare il suo rifiuto dell'uso dogmatico di regole. Questa posizione era incompatibile con la cultura razionalistica contemporanea in filosofia della scienza.\nAlla London School of Economics, Feyerabend incontr\u00f2 un altro allievo di Popper, Imre Lakatos. Insieme progettarono di scrivere un libro in forma di dialogo, da intitolare \"A favore e contro il metodo\", in cui Lakatos avrebbe difeso una visione razionalista della scienza mentre Feyerabend l'avrebbe attaccata. Purtroppo Lakatos mor\u00ec improvvisamente nel 1974 e Feyerabend scrisse da solo il libro, composto da un collage di articoli scritti in precedenza. \"Contro il metodo\" divenne una famosa critica delle vedute attuali in filosofia della scienza e provoc\u00f2 molte reazioni, determinate dal linguaggio diretto e infuocato che amava utilizzare. Nei suoi scritti si trovano passione e un'energia ineguagliati da altri filosofi della scienza. Nell'autobiografia rivela che ci\u00f2 ebbe per lui un alto costo. In seguito ai commenti iniziali di \"Contro il metodo\" nel 1975, negativi in modo schiacciante, cadde in profonda depressione.\nNonostante ci\u00f2, Feyerabend continu\u00f2 a difendere la sua controversa posizione filosofica e viaggi\u00f2 incessantemente. Col passare del tempo \"Contro il metodo\" si dimostr\u00f2 un successo clamoroso in tutto il mondo. In questo periodo lavor\u00f2 come lettore in parecchie universit\u00e0. Nel 1958 si era trasferito all'Universit\u00e0 della California di Berkeley ed era diventato cittadino statunitense. Dopo incarichi temporanei a Londra, Berlino e Yale, fu lettore all'Universit\u00e0 di Auckland, in Nuova Zelanda nel 1972 e nel 1974, sempre tornando in California. Negli anni 1980 grad\u00ec alternare incarichi tra Zurigo e Berkeley, (per poi lasciare Berkeley per sempre a ottobre 1989); arriv\u00f2 quindi in Italia e infine a Zurigo. Dopo il pensionamento nel 1991 continu\u00f2 a pubblicare numerosi articoli e lavor\u00f2 alla propria autobiografia. Mor\u00ec nel 1994 in una clinica di Genolier per un tumore al cervello.\nOpere sulla natura del metodo scientifico.\nNei propri libri \"Contro il metodo\" e \"La scienza in una societ\u00e0 libera\" difese l'idea che non ci sono regole metodologiche sempre applicate dagli scienziati. Sosteneva che qualsiasi tipologia di metodo scientifico prescrittivo avrebbe limitato l'attivit\u00e0 degli scienziati e, di conseguenza, il progresso scientifico. Secondo la sua visione la scienza beneficerebbe maggiormente se tendesse all'anarchismo epistemologico. Pensava anche che l'anarchismo teoretico fosse pi\u00f9 umanitario di altri sistemi organizzativi, poich\u00e9 non imponeva regole rigide agli scienziati.\nNell'ambito della filosofia della scienza la posizione di Feyerabend viene generalmente considerata estrema, perch\u00e9 sostiene che la filosofia non possa fornire una descrizione generale della scienza, n\u00e9 concepire un metodo per differenziare i prodotti della scienza dalle entit\u00e0 non scientifiche come i miti. Per avvalorare l'idea che le regole metodologiche di solito non contribuiscono al successo scientifico, Feyerabend forn\u00ec controesempi all'asserzione che la \"buona\" scienza operi in base ad un metodo stabilito; port\u00f2 ad esempio alcuni episodi scientifici, generalmente visti come casi indiscutibili di progresso (per esempio la rivoluzione copernicana), e mostr\u00f2 come tutte le regole prescrittive della scienza fossero state violate in tali circostanze, e aggiunse che l'applicazione di tali regole, in quelle situazioni storiche, avrebbe in realt\u00e0 impedito la rivoluzione scientifica.\nCritica alla \"condizione di coerenza\".\nUno dei criteri per valutare le teorie scientifiche attaccate da Feyerabend, \u00e8 la condizione di coerenza: \"La condizione della coerenza, la quale richiede che le nuove ipotesi siano in accordo con teorie accettate, \u00e8 irragionevole, in quanto preserva la teoria anteriore, non la teoria migliore\". Egli sottolinea che insistere sul requisito che le nuove teorie siano coerenti con le vecchie, fornisce un irragionevole vantaggio alle teorie pi\u00f9 vecchie. \nIl punto essenziale secondo lui \u00e8 che la compatibilit\u00e0 con una defunta teoria precedente non rende una nuova teoria pi\u00f9 valida, n\u00e9 pi\u00f9 vera, delle teorie rivali sullo stesso argomento. In altre parole, se si deve scegliere tra due teorie che abbiano lo stesso potere esplicativo, scegliere quella che \u00e8 compatibile con una teoria anteriore, precedentemente falsificata, \u00e8 una scelta estetica pi\u00f9 che razionale. Le teorie gi\u00e0 affermate possono essere pi\u00f9 gradite agli scienziati perch\u00e9 permettono loro di conservare molti amati pregiudizi. Si pu\u00f2 quindi affermare che tale teoria avrebbe \"un ingiusto vantaggio\".\nCritica al \"falsificazionismo\" popperiano.\nFeyerabend fu anche critico verso il falsificazionismo.\nEgli argoment\u00f2 che nessuna teoria interessante \u00e8 mai coerente con tutti i fatti che la riguardano, e che ci\u00f2 esclude la possibilit\u00e0 di utilizzare la regola falsificazionista ingenua, secondo la quale le teorie scientifiche devono essere rifiutate se non concordano con i fatti noti.\nFeyerabend impiega numerosi esempi, uno dei quali, nella sua descrizione della rinormalizzazione in meccanica quantistica, \u00e8 emblematico del suo stile provocatorio: \"Questo procedimento consiste nel cassare i risultati di certi calcoli e sostituirli con una descrizione di ci\u00f2 che si osserva realmente. Si finisce cos\u00ec con l'ammettere implicitamente che la teoria \u00e8 in difficolt\u00e0, mentre la si formula in modo da suggerire che sia stato scoperto un nuovo principio\".\nQuesta descrizione scherzosa non va tuttavia intesa come una critica alle pratiche scientifiche. Feyerabend non vuole vietare agli scienziati l'uso di rinormalizzazioni o altri metodi \"ad hoc\". Egli sostiene, anzi, che tali metodi siano essenziali al progresso della scienza per diversi motivi. Uno dei motivi \u00e8 che il progresso della scienza \u00e8 discontinuo. Per esempio, all'epoca di Galileo la teoria ottica non poteva spiegare i fenomeni che venivano osservati tramite i telescopi. Perci\u00f2 gli astronomi che usavano i telescopi dovettero usare regole 'ad hoc' finch\u00e9 non riuscirono a giustificare le loro supposizioni tramite la teoria ottica.\nFeyerabend fu critico con ogni direttiva intenzionata a giudicare la qualit\u00e0 delle teorie scientifiche confrontandole con i fatti noti. Egli ritenne che le teorie precedenti avrebbero potuto influenzare l'interpretazione naturale dei fenomeni osservati.\nGli scienziati fanno necessariamente supposizioni implicite quando confrontano le teorie scientifiche con i fatti che osservano. Tali supposizioni devono essere cambiate, per rendere la nuova teoria compatibile con le osservazioni. L'esempio principale fornito da Feyerabend sull'interpretazione naturale fu \"l'argomento della torre\". Si trattava di una delle maggiori obiezioni alla teoria del movimento della Terra.\nGli aristotelici assunsero che il fatto che una pietra lasciata cadere da una torre cada direttamente sotto di essa, dimostri che la terra sia immobile. Essi pensavano che, se la terra si fosse mossa mentre la pietra cadeva, la pietra sarebbe 'rimasta indietro'; che gli oggetti cadrebbero diagonalmente invece che verticalmente. Poich\u00e9 questo non accade, gli aristotelici conclusero che la terra non si muovesse. Se si adottano le antiche teorie dell'impulso e del moto relativo, la teoria copernicana appare effettivamente falsificata dal fatto che gli oggetti cadono verticalmente sulla terra. Questa osservazione necessitava di una nuova interpretazione per diventare compatibile con la teoria copernicana.\nPer arrivare a una nuova interpretazione Galileo dovette cambiare idea sulla natura dell'impulso e del moto relativo. Prima che tali teorie venissero articolate, Galileo dovette ricorrere a metodi 'ad hoc' e procedere in modo anti-induttivo. Quindi le ipotesi 'ad hoc' hanno in realt\u00e0 una funzione positiva: esse rendono una nuova teoria temporaneamente compatibile con i fatti fino a quando la teoria da difendere non pu\u00f2 essere sostenuta da altre teorie. Nel loro complesso, queste osservazioni approvano l'introduzione di teorie che siano incoerenti con i fatti ben noti. In questo modo il pluralismo scientifico migliora il potere critico della scienza. Cos\u00ec Feyerabend sostiene che la scienza procederebbe meglio per controinduzione, anzich\u00e9 per induzione.\nSecondo Feyerabend le nuove teorie giungono ad essere accettate non per la loro compatibilit\u00e0 con il metodo scientifico, ma perch\u00e9 i loro sostenitori fanno uso di ogni trucco - razionale, retorico o osceno - per portare avanti la loro causa. Senza un'ideologia fissata o l'introduzione di tendenze religiose, il solo approccio che non inibisce il progresso (usando una qualsiasi definizione che appaia adeguata) \u00e8 \"anything goes\" (\"qualsiasi cosa pu\u00f2 andar bene\"): \"'Tutto va' non \u00e8 un principio, ci tengo a precisarlo, ma l'esclamazione terrorizzata di un razionalista che osserva la storia con attenzione.\" (Feyerabend, 1975). Feyerabend pensava anche che la possibilit\u00e0 dell'incommensurabilit\u00e0, una situazione in cui le teorie scientifiche non possono essere direttamente confrontate perch\u00e9 sono basate su assunzioni incompatibili, potrebbe anche prevenire l'uso di standard generali che stabiliscano la qualit\u00e0 delle teorie scientifiche.\nEgli scrisse: \"Poich\u00e9 l'incommensurabilit\u00e0 dipende da classificazioni nascoste e implica importanti mutamenti concettuali, difficilmente si riesce mai a darne una definizione esplicita\". Egli critic\u00f2 pure i tentativi di catturare l'incommensurabilit\u00e0 in una struttura logica, perch\u00e9 la considerava un fenomeno al di fuori della logica. In \"Contro il metodo\" Feyerabend asser\u00ec che la filosofia dei programmi di ricerca di Imre Lakatos \u00e8 in realt\u00e0 'anarchismo camuffato' perch\u00e9 non fornisce direttive agli scienziati. Feyerabend dedic\u00f2 scherzosamente \"Contro il metodo\" \"A Imre Lakatos, amico e compagno nell'anarchismo\".\nOpere riguardanti il ruolo della scienza nella societ\u00e0.\nFeyerabend descrisse la scienza come un ente sostanzialmente anarchico, ossessionata dal suo mito, che dichiara di essere vera al di l\u00e0 della sua capacit\u00e0 reale. Era specialmente indignato riguardo all'atteggiamento di condiscendenza di molti scienziati verso le tradizioni alternative. Pensava, ad esempio, che le opinioni negative sull'astrologia e sull'efficacia della danza della pioggia non fossero giustificate dalla ricerca scientifica, rigettando di conseguenza come elitario il comportamento prevalentemente negativo degli scienziati verso tali fenomeni. Nella sua idea la scienza era diventata un'ideologia repressiva, sebbene avesse cominciato come un movimento di liberazione; pensava che la societ\u00e0 si dovesse proteggere da un'eccessiva influenza della scienza, cos\u00ec come si protegge da altre ideologie.\nPartendo dal presupposto che non esiste un metodo scientifico universale astorico, Feyerabend dedusse che la scienza non merita il suo ruolo privilegiato nella societ\u00e0 occidentale. Poich\u00e9 i punti di vista scientifici non nascono dall'uso di un metodo universale che garantisca conclusioni di alta qualit\u00e0, pens\u00f2 che non ci fosse alcuna giustificazione per valutare le rivendicazioni scientifiche superiori a quelle di altre ideologie come le religioni. Feyerabend dedusse inoltre che le realizzazioni scientifiche come gli atterraggi sulla luna non avessero ragioni inoppugnabili per fornire alla scienza uno status speciale. Dal suo punto di vista non \u00e8 giusto basarsi su supposizioni scientifiche, su quali siano i problemi che vale la pena risolvere per giudicare i meriti di altre ideologie.\nIn aggiunta, i successi degli scienziati hanno tradizionalmente coinvolto elementi non scientifici, come ispirazioni da miti o da fonti religiose. In base a questi elementi, Feyerabend difese l'idea che la scienza dovrebbe restare separata dallo Stato nella stessa maniera in cui la religione e lo Stato sono separati nella moderna societ\u00e0 secolare. Egli immagin\u00f2 una \"societ\u00e0 libera\" in cui \"tutte le tradizioni hanno uguali diritti e hanno uguale accesso ai centri del potere\". Per esempio i genitori dovrebbero poter stabilire il contesto ideologico dell'educazione dei propri figli, invece di avere scelte limitate a causa degli standard scientifici.\nSecondo Feyerabend la scienza dovrebbe essere completamente soggetta ad un controllo democratico: non solo gli oggetti delle ricerche scientifiche dovrebbero essere determinati da elezioni popolari, ma anche le assunzioni e le conclusioni dovrebbero essere supervisionate da un comitato di persone non specializzate. Egli pensava che i cittadini dovessero usare i propri principi nel prendere decisioni su queste materie. Nella sua opinione l'idea che le decisioni debbano essere 'razionalistiche' \u00e8 elitaria, poich\u00e9 essa assume che i filosofi o gli scienziati siano in una posizione tale da poter determinare i criteri con cui il popolo in generale dovrebbe prendere le proprie decisioni.\nAltre opere.\nAlcuni lavori di Feyerabend riguardano il modo in cui la percezione della realt\u00e0 da parte delle persone \u00e8 influenzata da varie regole. Nel suo ultimo libro, incompleto all'epoca della sua morte, egli parla di come il nostro senso della realt\u00e0 \u00e8 conformato e limitato. \"Conquest of Abundance: A Tale of Abstraction versus the Richness of Being\" (La conquista dell'abbondanza: una storia dell'astrazione contrapposta alla ricchezza dell'essere) lamenta la propensione che abbiamo ad istituzionalizzare queste limitazioni.\nPer Severino \"\"in Feyerabend l'\u00ababbondanza\u00bb \u00e8 inseparabile dall'incessante innovazione e trasformazione dell'Essere. L'\u00ababbondanza\u00bb \u00e8 il divenire.\" Egli continua dicendo che in questo libro \"Feyerabend ha continuato a riscrivere - Contro il metodo\" -\". Sembrerebbe in quest'ottica che Feyerabend, partito dall'epistemologia sia infine approdato all'ontologia.\nCritiche.\nLe opere di Feyerabend hanno provocato, a seconda dei casi, critiche feroci o sostegno entusiasta. Pertanto \u00e8 difficile riassumere il dibattito che si \u00e8 sviluppato nel corso di parecchi anni. La dettagliatissima e poderosa critica al metodo effettuata in \"Contro il metodo\" assume un aspetto poco sensato se la si guarda solo come qualcosa atto a demolire. Se invece considerata come una grande opera sul metodo, pu\u00f2 essere vista in definitiva per il metodo (o meglio per \"i metodi\"). Tale visione \u00e8 confortata anche dalle affermazioni di Feyerabend quali il \"falsificazionismo di Popper \u00e8 valido, ma non pu\u00f2 essere l'unico metodo\" oppure \"non si possono mettere da parte tutte le regole\".\nD'altro canto, a volte Feyerabend, anche in libri successivi e interviste, sembra portare all'estremo il suo ideale di una societ\u00e0 libera dove tutte le teorie abbiano uguale dignit\u00e0 e siano libere di competere fra di loro. Ma una guerra tra teorie senza alcuna regola scadrebbe nella mera lotta per la sopravvivenza. Un tale approccio evolutivo della concorrenza tra le teorie ricorda la teoria dell'evoluzione darwiniana. Ma Feyerabend non cita mai Darwin (almeno non in \"Contro il metodo\"). Per altro \u00e8 lo stesso Popper che, in una data fase, propone un approccio evoluzionistico quale \"escamotage\" per salvare il suo falsificazionismo, sebbene l'idea di un falsificazionismo evolutivo appaia quasi come una contraddizione.\nBibliografia.\nOpere principali:"}
{"id": "92786", "revid": "15756", "url": "https://it.wikipedia.org/wiki?curid=92786", "title": "D20 System", "text": "Il d20 System \u00e8 un gioco di ruolo derivato dal regolamento della terza edizione del gioco di ruolo \"Dungeons &amp; Dragons\" pubblicato nel 2000 dalla Wizards of the Coast. Il sistema prende il nome dal dado a 20 facce che \u00e8 il punto focale delle meccaniche base del sistema.\nLa maggior parte del \"d20 System\" \u00e8 pubblicato sotto forma di \"System Reference Document\" (SRD) con la licenza Open Gaming License (OGL) come contenuto \"open gaming\", che permette a editori commerciali e non commerciali di pubblicare versioni modificate o supplementi del sistema senza bisogno di pagare per l'uso delle propriet\u00e0 intellettuale associata al sistema, che \u00e8 posseduta dalla Wizards of the Coast.\nMeccaniche.\nIl \"d20 System\" \u00e8 un derivato del regolamento della terza edizione di \"D&amp;D\", sviluppata da Jonathan Tweet, Monte Cook e Skip Williams, a cui Peter Adkison richiese un gioco che mantenesse il feeling dei precedenti regolamenti di \"Dungeons &amp; Dragons\", ma venisse rivisto nelle regole. Il sistema fu razionalizzato usando anche l'esperienza avuta di recente con \"Alternity\" e venne basato su una meccanica unica che usava il sistema \"dado+bonus\" gi\u00e0 utilizzato da Tweet in \"Ars Magia\", anche se Tweet afferma che \u00abGli altri progettisti avevano gi\u00e0 una meccanica simile a quella corrente quando mi unii al team di sviluppo\u00bb\nL'implementazione del \"d20 System\" razionalizz\u00f2 e standardizz\u00f2 le regole delle precedenti edizioni di \"Dungeons &amp; Dragons\". La meccanica base (\"core mechanic\") del sistema \u00e8 il metodo di risoluzione delle azioni effettuato mediante il risultato del lancio di un dado a 20 facce a cui si aggiungono dei modificatori dipendenti dalle attitudini naturale del personaggio (definite dalle sei caratteristiche tradizionali di \"Dungeons &amp; Dragons\": forza, destrezza, costituzione, intelligenza, saggezza e carisma) e dalla sua abilit\u00e0 nella specifica azione tentata (come combattimento, muoversi silenziosamente, saltare, ecc...). Se il risultato \u00e8 maggiore o uguale a quello di un numero bersaglio (detto classe difficolt\u00e0) allora l'azione riesce. Questo sistema \u00e8 usato consistentemente per risolvere tutte le azioni nel \"d20 System\": ordine di iniziativa, tiri per colpire, conferma di un colpo critico, prove di abilit\u00e0 e tiri salvezza. Altri tipi di dado sono usati solo per il danno delle armi e degli incantesimi e per il calcolo dei punti ferita al passaggio di livello. Le edizioni precedenti \"D&amp;D\" usavano regole e meccaniche differenti per tipi di azione differente, come le tabelle dei tiri per colpire di \"AD&amp;D\" prima edizione o le meccaniche del THAC0 e dei tiri salvezza della seconda edizione, che variavano considerevolmente sia nel tipo e numero di dadi tirati, sia se fosse preferibile un risultato alto piuttosto che uno basso. Anche altri sistemi vennero razionalizzati e definiti pi\u00f9 precisamente, per esempio l'uso degli oggetti magici e la possibilit\u00e0 di avanzamento dei mostri come personaggi.\nIl \"d20 System\" non viene presentato come un sistema universale in nessuna versione, diversamente da regolamenti come \"GURPS\". Piuttosto viene adattato a specifiche ambientazioni e generi, in maniera simile al Basic Role-Playing comune ai vari regolamenti della Chaosium, o come allo \"storyteller system\" della White Wolf. Altre implementazioni del \"d20 System\" (distribuite sotto la \"Open Gaming License\") hanno variato molto di pi\u00f9 le regole, fino ad arrivare all'estremo di \"Mutants &amp; Masterminds\", un gioco di ruolo supereroistico pubblicato dalla Green Ronin Publishing che ha eliminato molti classici capisaldi di \"D&amp;D\": classi, allineamenti morali e punti ferita e l'uso di dadi diversi dal d20.\nLe regole per il \"d20 System\" sono definite nel System Reference Document (SRD), e possono essere copiate liberamente o anche vendute Progettate per un'ambientazione fantasy generalmente pseudo medievale, la SRD \u00e8 essenzialmente composta di materiale estratto dai manuali della terza edizione di \"Dungeons &amp; Dragons\". Il suo testo non include descrizioni dettagliate, testo di 'colore' e materiale che la Wizard of the Coast considera sua propriet\u00e0 intellettuale (come per esempio riferimenti all'ambientazione Greyhawk o informazioni sui mind flayer \u2014 mostri dotati di poteri psionici).\nNel 2002 la Wizards of the Coast pubblic\u00f2 il \"d20 Modern\" , un gioco di ruolo per ambientazioni moderne, di urban fantasy e di fantascienza basato sul \"d20 System\" Anche per questo venne rilasciato un SRD\nStoria editoriale.\nLa spinta per lo sviluppo e la pubblicazione licenza del \"d20 System\" fu dovuta a Ryan Dancey, all'epoca \"brand manager\" di \"Dungeons &amp; Dragons\". Questo fu principalmente in base a due considerazioni: la prima era che la proliferazione di regolamenti diversi frammentasse l'industria del gioco di ruolo e la indebolisse, la seconda la teoria proposta da Skaff Elias, per cui la presenza di altre case editrici rinforzasse la posizione della leader di mercato.\nLa pubblicazione di \"Dungeons &amp; Dragons 3.0\" e del \"d20 system\" fu preceduto da una lunga campagna pubblicitaria durata oltre un anno, durante la quale vennero rilasciate lentamente piccole anticipazioni delle novit\u00e0. Fu pubblicizzato come un sistema generico semplice che poteva essere utilizzato per giocare in una variet\u00e0 di sistemi. La Wizard of the Coast offr\u00ec due licenze separate per utilizzare il \"d20 System\", la prima detta Open Gaming License (OGL) rendeva utilizzabile tutte le meccaniche descritte nel \"System Reference Document\", mentre la seconda detta d20 System Trademark Licence (d20STL), permetteva anche di utilizzare il logo ufficiale \"d20\" per aumentare la riconoscibilit\u00e0 dei propri prodotti e di usare alcuni termini registrati dalla Wizards of the Coast. L'uso della d20STL impediva per\u00f2 di pubblicare regole per la creazione e l'avanzamento di livello dei personaggi e, dopo la revisione nel 2003 conseguente alla pubblicazione del \"Book of Erotic Fantasy\", di aderire a una politica di contenuti \"accettabili\". Inoltre i prodotti pubblicati con questa licenza dovevano chiaramente indicare che per il loro uso erano necessario i libri base pubblicati dalla Wizards of the Coast. Gli editori potevano comunque utilizzare il \"d20 System\" in base alla sola Open Gaming License e in questo caso erano liberi dalle restrizioni della d20STL. Infine la d20STL era revocabile a discrezione della Wizards of the Coast mentre la OGL non lo \u00e8.\nNonostante un certo scetticismo iniziale il \"d20 System\" \u2014 dovuto tra le altre cose al passato litigioso della TSR, il precedente proprietario di \"D&amp;D\") \u2014 il \"d20 System\" fu un enorme successo: alla Gen Con 2000 oltre alla TSR c'erano altre due case editrici che presentavano prodotti \"d20 System\", la Green Ronin e la Atlas Games, l'anno successivo erano diventate 75. Alcune compagnie sfruttarono l'occasione di utilizzare il marchio del principale editore di giochi di ruolo per promuovere i propri sistemi, per esemepio tra il 2001 e il 2003 l'Atlas Games pubblic\u00f2 la serie \"Coriolis\" di manuali con statistiche per il \"d20 System\" e i propri sistemi, esempio la Chaosium pubblic\u00f2 \"Dragons Lords of Melnibon\u00e9\", una versione \"d20 System\" del loro gioco \"Stormbringer\" in cambio del permesso alla Wizard of the Coast di pubblicare una versione del \"Il richiamo di Cthulhu\" basato sul \"d20 System\". Altre case editrici pubblicarono manuali esclusivamente basati sul \"d20 System\" cui Goodman Games, Green Ronin, Mongoose Publishing e Troll Lord Games, ed anche le pi\u00f9 grosse Fantasy Flight Games e White Wolf iniziarono proprie linee di prodotti \"d20 System\". Il d20 System diede anche un forte impulso alla nascita di un mercato per la vendita di manuali in formato digitale PDF.\nNel 2003 la Valar Project annunci\u00f2 la pubblicazione del \"Book of Erotic Fantasy\", un supplemento di regole con contenuto esplicitamente sessuale, che avrebbe dovuto essere pubblicato con la licenza d20STL Nel tentativo di impedirne la pubblicazione la WotC pubblic\u00f2 un aggiornamento della licenza aggiungendo una clausola \"standard di qualit\u00e0\" che richiedeva che gli editori soddisfacessero \"standard comuni di decenza\" e termin\u00f2 la licenza alla Valar Project. Il Valar project pubblic\u00f2 comunque il \"Book of Erotic Fantasy\" cambiando la licenza dalla d20Stl alla OGL e la pubblicazione fu ritardata di solo un paio di mesi.\nUn secondo colpo alla credibilit\u00e0 della licenza d20STL venne dalla pubblicazione della versione 3.5 di \"D&amp;D\", annunciato agli altri editori con poco anticipo. Nonostante le modifiche rispetto all'edizione 3.0 non fossero molte, queste erano comunque sufficienti a rendere difficile gestirle rapidamente, per cui gli editori di terze parti si trovarono improvvisamente con molti manuali obsoleti che rimasero invenduti. A questo si aggiunse una diminuzione generale degli acquisti di prodotti di terze parti poich\u00e9 molti giocatori investirono i loro soldi nell'acquisto dei nuovi manuali e non in supplementi. Alcune compagnie di spedizione (che gestivano il magazzinaggio e la logistica di diversi piccoli editori) come Wizard's Attic, Fast Forward Entertainment e Osseum fallirono, causando a loro volta il fallimento di diversi editori.\nAlderac Entertainment Group e Fantasy Flight Games abbandonarono del tutto la produzione di prodotti per il \"d20 System\", altri passarono alla pubblicazione di manuali usando solo la licenza OGL (per esempio la Mongoose Publishing pubblic\u00f2 la seconda edizione del gioco di ruolo basato su \"Babylon 5\" con la licenza OGL, piuttosto che la d20STL della prima edizione). Alcuni editori divennero diretti concorrenti della Wizards of the Coast pubblicando propri sistemi fantasy, per esempio il \"Castles &amp; Crusades\" (2004) della Troll Lord Games che apr\u00ec la strada al movimento dei retrocloni.\nCon la pubblicazione della quarta edizione di \"Dungeons &amp; Dragons\" nel 2008 la Wizards of the Coasts revoc\u00f2 la D20STL originale, rimpiazzandola con una nuova licenza specificatamente per \"D&amp;D\" nota come Game System License (GSL). La Wizards of the Coast temporeggi\u00f2 nel pubblicare il contenuto della nuova licenza, secondo le prime anticipazioni pubblicate l'8 gennaio 2008, gli editori di terze parti avrebbero dovuto pagare una tariffa di per poter pubblicare manuali basati sulla quarta edizione a partire dal 1\u00ba agosto 2008 (in tempo quindi per l'importante fiera del settore Gen Con), ma comunque due mesi dopo la pubblicazione della quarta edizione annunciata per il 6 giugno 2008. Ulteriori dettagli della licenza furono pubblicati il 17 aprile 2008, tra cui il fatto che non sarebbe stata richiesta alcuna tariffa per poter pubblicare manuali a partire dal 1\u00ba agosto, ma piuttosto che tutti gli editori avrebbero dovuto aspettare fino al 1\u00ba ottobre 2008, dopo la Gen Con. La licenza fu resa ufficialmente pubblica il 17 giugno 2008, una settimana dopo la pubblicazione della quarta edizione.\nI termini della Games System License sono simili a quelli della D20STL, ma senza una licenza OGL associata e con il nuovo System Reference Document che elenca esclusivamente i termini e oggetti che possono essere usati in prodotti licenziati. Gli editori potevano usare il logo ufficiale di \"Dungeons &amp; Dragons\", ma non sulla copertina, rendendolo praticamente inutile.Un'altra clausola della GSL prevedeva che se una casa editrice avesse pubblicato anche un solo un singolo prodotto basato sulla GSL non avrebbe pi\u00f9 potuto pubblicare altre linee di prodotto basate sulla OGL. L'incertezza nella definizione di cosa fosse precisamente una linea di prodotto lasciava gli editori di terze parti esposti all'opinione della Wizards of the Coast ed editori come Evil Hat e Gold Rush Games che avevano adottato l'OGL per i propri prodotti (ma che non producevano materiale \"d20 System\" ) avrebbero dovuto cancellare le proprie linee di prodotti per poter pubblicare manuali per la quarta edizione e riviste come \"Kobold Quarterly\" non avrebbero potuto pubblicare contemporaneamente materiale per la terza e quarta edizione..\nPer quest'epoca molti editori si erano gi\u00e0 ritirati, la Paizo Publishing aveva annunciato il 18 marzo 2008 l'offerta in download gratuito della versione alfa di \"Pathfinder gioco di ruolo\" come continuazione delle regole di \"D&amp;D\" 3.5, pubblicata con la licenza OGL. Editori come la Fantasy Flight Games o la Necromancer Games che aveva mostrato un interesse iniziale per la quarta edizione si ritirarono. La Kenzer &amp; Company, il cui presidente David Kenzer \u00e8 un avvocato specializzato in propriet\u00e0 intellettuale, semplicemente pubblic\u00f2 manuali per la quarta edizione senza usare la GSL affermando che era permesso dalla legge statunitense sul copyright\n. Altri editori lo seguirono, per esempio la Adamant Games o la Open Design che sulla rivista \"Kobold Quartely\" pubblic\u00f2 materiale per la terza e quarta edizione senza pi\u00f9 citare n\u00e9 OGL, n\u00e9 GSL. La Goodman Games pubblic\u00f2 per la Gen Con dei supplementi compatibili con la quarta edizione usando la OGL e prevedendo di passare a ottobre alla GSL, ma non complet\u00f2 questo passo, nella stessa maniera la Green Ronin pubblic\u00f2 un \"Character Recorded Folio\" per la quarta edizione usando la OGL. Gli unici editori di terze parti a pubblicare qualcosa usando la nuova licenza furono la Mongoose Publishing (che comunque si ritir\u00f2 ben presto anche lei ) e nuove case editrici che pubblicavano solo in PDF.\nI prodotti che usano il \"d20 System\", conformemente a una o entrambe le licenze hanno assorbito una percentuale significativa delle vendite dei giochi di ruolo. Inoltre hanno promosso grandemente la crescita delle pubblicazioni elettroniche permettendo a piccole compagnie di sfruttare l'enorme mercato potenziale di \"Dungeons &amp; Dragons\" a nessun costo."}
{"id": "92788", "revid": "7077", "url": "https://it.wikipedia.org/wiki?curid=92788", "title": "D20 system", "text": ""}
{"id": "92792", "revid": "292162", "url": "https://it.wikipedia.org/wiki?curid=92792", "title": "Granieri", "text": "Granieri (\"Graneri\" in ) \u00e8 una frazione di Caltagirone, comune italiano della Citt\u00e0 metropolitana di Catania, che conta 407 abitanti. Sorge a 13,3 km di distanza dal centro siciliano, ed \u00e8 ubicata nei tavolati pliocenici nella parte meridionale del territorio comunale, in una zona di produzione agricola, a est rispetto alla Riserva naturale orientata Bosco di Santo Pietro.\nGeografia.\nGranieri dista 13,3 km da Caltagirone ed \u00e8 situata a 351 . Il borgo \u00e8 situato nella parte meridionale e orientale del territorio comunale di Caltagirone, e confina a nord con contrada Favarella, a sud con Mazzarrone, a ovest con le frazioni Piano San Paolo e Santo Pietro, a est con Licodia Eubea.\nGranieri comprende le seguenti contrade: Albanazzo, Camarella, Cirr\u00eco, Conventazzo, Costabaira, Cugnolungo, Favara, Inchiuso, Insolio, Mascalucia, Olivella, Piano Evoli, Pietra Scritta, Poggio delle Forche, Ramione, Vaito, Valle Bruca. Il suo nucleo \u00e8 localizzato nella zona corrispondente all'ex feudo, e si sviluppa nelle adiacenze del castello, situato nella parte occidentale del territorio. Parte del suo territorio ricade nella Riserva naturale orientata Bosco di Santo Pietro.\nStoria.\nLe origini del feudo \"Graneri\" non sono certe, ma pare che sin dall'epoca normanna, rientrava nella vasta baronia di Fetanasimo, nei pressi di Caltagirone, da cui fu scorporato in epoca aragonese. A met\u00e0 XIV secolo il feudo risultava essere di propriet\u00e0 di Nicola Lancia, nobile di Siracusa e Maestro Razionale del Regno, che nel 1345 fu venduto per 200 onze a Riccardo Piza di Vizzini. Nel 1356, Corrado Piza, figlio di Riccardo, vendette il feudo per 100 onze a Ruggero Scolaro di Licodia. Lo Scolaro don\u00f2 il feudo Graneri al Monastero di Santa Maria di Licodia; tale donazione fu confermata, fermo restanto l'obbligo del servizio militare, da re Federico IV di Sicilia il 16 maggio 1363, e fu riconfermata il 7 luglio 1365. La donazione fu fatta in base a \"il patto della redenzione\". \nNel 1417, i Benedettini vendettero il feudo per 150 onze a Francesco Patern\u00f2 Ventimiglia, barone d'Imbaccari e dei Supplimenti di Trapani, Sciacca e Mazzara, e Maestro di Campo del re Alfonso V d'Aragona. Il Patern\u00f2, sul feudo ebbe investitura al titolo di \"I barone di Graneri\" il 6 febbraio 1453. Successivamente i monaci vollero restituito il feudo e, dopo controversie, ne ottennero nuovamente il possesso che si manterr\u00e0 fino alla confisca del 1866 in attuazione alle leggi eversive sui beni ecclesiastici. Il feudo Granieri, incamerato dal Regio Demanio, fu suddiviso in dodici quote, ognuno corrispondente alla contrada che lo costituiva, nel 1869 fu venduto all'asta per un importo complessivo di 421.000 lire. Le suddette quote furono acquisite all'asta da sei partecipanti, e cinque dei dodici lotti dell'ex feudo vennero aggiudicati al cavalier Antonino Silvestri da Palermo, che pag\u00f2 176.000 lire. Silvestri vi fece edificare nel 1885 una vasta masseria, che divenne le sede direzionale e logistica della nuova tenuta agricola. \nLa masseria costitu\u00ec il primo nucleo abitato di Granieri, e verso la fine del XIX secolo si insediarono alcune famiglie di contadini provienienti quasi esclusivamente da Ragusa, Comiso e Chiaramonte Gulfi. In base a disposizioni date dal barone Giovanni Silvestri, figlio di Antonino, prima della sua morte avvenuta nel 1923, che imponevano il popolamento dell'ex feudo con contadini, enfiteuti, mezzadri e braccianti, i figli Antonino e Michele, suoi eredi, diedero fondazione al nuovo borgo. Nel 1925, i fratelli Silvestri concessero in enfiteusi i primi otto lotti di terreno edificabile ad altrettanti enfiteuti, con l'obbligo, per questi, di edificare la casa per abitazione. Gli enfiteuti dovevano corrispondere un censo enfiteutico annuo nella misura di 20 lire. Le case furono costruite con il concorso finanziario degli stessi Silvestri, che in tal modo beneficiarono i primi costruttori del borgo. \nIl nuovo borgo, che nei documenti catastali dell'epoca era denominato \"Villaggio Agricolo Granieri\", assunse un assetto urbanistico compatto, e nel 1930 contava quaranta nuove case. Dopo la seconda guerra mondiale, Granieri fu dotata delle infrastrutture e dei servizi necessari: la prima scuola (1952), la costruzione della chiesa e dell'ambulatorio, l'apertura dell'ufficio postale, l'elettrificazione, l'installazione della rete telefonica (1955), l'illuminazione pubblica (1956); la costruzione della rete fognaria (1961). Il processo di espansione urbanistica ed edilizia di Granieri si interruppe nei primi anni sessanta, sia per la mancanza di ulteriori aree da urbanizzare che non furono concesse dai proprietari, sia per il fenomeno dell'emigrazione, che all'epoca coinvolse anche la piccola borgata. \nGranieri fece parte della frazione calatina di Mazzarrone, dove agli inizi degli anni sessanta sorse un comitato per la separazione da Caltagirone e la costituzione a comune autonomo, ma gli abitanti della borgata non vi aderirono e preferirono rimanere a far parte del comune siciliano. Nel 1969, il Comune di Caltagirone istitu\u00ec la delegazione comunale a Granieri, elevata a frazione. Nel 1970-71, a Mazzarone si svolse un referendum popolare con il quale ai cittadini venivano invitati ad esprimersi in merito alla sua costituzione a comune a s\u00e9 stante: l'esito del referendum vide prevalere nettamente il voto favorevole alla separazione da Caltagirone in tutte le contrade, e le consultazioni interessarono anche Granieri, dove invece gli abitanti si espressero a maggioranza contro l'eventuale separazione dalla citt\u00e0.\nMonumenti e luoghi d'interesse.\nLa chiesa fu edificata nella seconda met\u00e0 del XX secolo, su un appezzamento di terreno donato dal barone Antonino Silvestri nel 1948. Inaugurata nel 1956, vi fu trasferita la parrocchia di San Giovanni Battista, eretta l'8 dicembre 1952 dal Vescovo di Caltagirone, e che aveva sede nella cappella posta all'interno della Masseria Silvestri.\nLa chiesa presenta una impostazione planimetrica ad aula rettangolare con terminazione absidale semicircolare. Il prospetto \u00e8 costituito da un impianto retto e squadrato; l'alzato si articola su due piani dal differente aggetto: quello pi\u00f9 arretrato, \u00e8 definito dall'arco a tutto sesto che include il portale d'accesso alla navata e il soprastante finestrone. La copertura esterna \u00e8 costituita da un tetto a due falde inclinate, poggianti su un solaio piano con travi emergenti in cemento armato nel suo intradosso e visibili dall'aula, con una impostazione a cassettoni. Accanto al lato sinistro della chiesa, si colloca il campanile, costituito da un basamento definito da un cornicione in lieve aggetto costituito da arcatelle cieche in laterizio, e dal soprastante alzato a tre elevazioni segnate da due bifore tra cui si interpone un finestrone circolare. \nL'interno \u00e8 a navata unica, con decorazioni sobrie. Nel corso degli anni sono stati realizzati il fonte battesimale; l'altare conciliare in marmi pregiati, un bassorilievo raffigurante il Cristo risorto; il pavimento in granito. Al suo interno, un dipinto del pittore calatino ottocentesco Francesco Vaccaro (\"La Piet\u00e0\"), ed un pregevole bassorilievo in maiolica raffigurante il Battesimo di Ges\u00f9, opera dell'artista calatino Tano Angelico. La chiesa di San Giovanni Battista \u00e8 dotata di casa canonica e di scuola materna, con annesso salone parrocchiale. \nEdificata nel 1885 per volont\u00e0 del cavaliere Antonino Silvestri, proprietario di buona parte del feudo Granieri, sorge nella parte occidentale del territorio della frazione, fuori dal centro abitato. La masseria, avente struttura di una fortezza, \u00e8 ad impianto rettangolare con dimensioni di 70 x 100 m circa, e ai quattro angoli \u00e8 caratterizzata dalla presenza di torri a pianta quadrata, e tra questi corre un muro di cinta alto circa 4 metri privo di aperture verso la campagna. Le torri sono costruite con pietre irregolari di piccolo taglio, ma con cantonali ed aperture a bugne lavorate e sagomate. Nei due lati corti si aprono gli archi di accesso al vasto cortile interno, sul quale si affacciano i diversi locali adibiti ad alloggi e magazzini. Dal cortile si accede al palazzo padronale, posto sul lato nord, a pianta rettangolare a due elevazioni, addossato al muro di cinta sul lato nord. I locali al pianterreno erano adibiti ad uffici e locali di servizio dell'azienda agricola, il piano superiore era destinato ad abitazione della famiglia Silvestri. \nLa masseria \u00e8 attualmente in stato di abbandono. Il politico Mario Scelba, esponente politico della Democrazia Cristiana, di cui \u00e8 stato parlamentare, ministro e capo del governo, visse la sua infanzia e la sua giovinezza con la famiglia all'interno della masseria, poich\u00e9 il padre Gaetano era campiere del Barone Silvestri.\nAlla Masseria Silvestri furono girate alcune scene del film \"Il garofano rosso\" del 1976, diretto da Luigi Faccini.\nSociet\u00e0.\nLingue e dialetti.\nGli abitanti di Granieri parlano un subdialetto appartenente al gruppo dei dialetti metafonetici sudorientali tipici del Ragusano, seppur la frazione ricada nel comune di Caltagirone, ove si parla un dialetto appartenente a un altro ramo della lingua siciliana, ossia quello orientale senza metafonia.\nIstituzioni, enti e associazioni.\nA Granieri sorge una stazione dell'Arma dei Carabinieri. La presenza del corpo militare nella zona risale al 1914, quando all'interno della Masseria Silvestri venne istituita la stazione dei carabinieri rurali. \nReligione.\nIl 29 agosto di ogni anno, a Granieri si svolgono le festivit\u00e0 in onore a San Giovanni Battista, patrono della frazione.\nAltre festivit\u00e0 religiose importanti sono quelle della Via Crucis in occasione del Venerd\u00ec Santo, quella dell'Immacolata Concezione, quella di San Giuseppe e quella del Corpus Domini.\nCultura.\nArchivi e biblioteche.\nA Granieri \u00e8 presente una biblioteca, istituita nel 1996, facente parte del Sistema Bibliotecario Urbano (SBU) del Comune di Caltagirone. Dotata di oltre 3.000 volumi, tra cui enciclopedie, letteratura per ragazzi, saggistica, letteratura italiana e straniera, storia e arte, possiede volumi dedicati alla viticoltura.\nEventi.\nDal 1997, a Granieri si svolge nel mese di agosto, la sagra dell'uva.\nEconomia.\nL'economia di Granieri \u00e8 prevalentemente agricola con la produzione di pregiate uve da tavola, tra le quali la variet\u00e0 \"Italia\", \"Cardinal\", \"Red Globe\", \"Matilde\". Si producono inoltre agrumi, fiori, frumento, olive, patate, pesche, ortaggi in serra. \nLa zona rientra nei territori di produzione:\nInfrastrutture e trasporti.\nGranieri \u00e8 attraversata da una strada provinciale, la SP 63 che collega Caltagirone con Mazzarrone.\nNella frazione transitano gli autobus dell'AST che collegano Caltagirone con Catania."}
{"id": "92794", "revid": "767487", "url": "https://it.wikipedia.org/wiki?curid=92794", "title": "Charlot attore", "text": "Charlot attore (\"His New Job\"), noto anche con il titolo Charlot principiante, \u00e8 un film interpretato e diretto da Charlie Chaplin; fu proiettato la prima volta il 1\u00ba febbraio 1915.\nUfficialmente il trentaseiesimo film di Chaplin da inizio carriera, il primo con la casa di produzione Essanay che era riuscita a strapparlo a Mack Sennett grazie ad un contratto favoloso, che prevedeva $1250 la settimana pi\u00f9 bonus d'ingaggio di circa $10.000 alla firma dello stesso, ma che con gran disappunto di Chaplin gli sar\u00e0 versato solamente dopo che le prevendite della farsa risulteranno di gran lunga superiori a qualsiasi altra produzione Essanay precedente: uno dei due soci non credeva ancora Chaplin valesse tutti quei dollari, Chaplin era in carriera esattamente da un anno; questa scorrettezza segner\u00e0 il rapporto tra le parti.\nChaplin rimarr\u00e0 deluso dagli studios della Essanay, di positivo trover\u00e0 colleghi di valore, su tutti Ben Turpin. Nel cast anche Gloria Swanson agli inizi e destinata a luminosa carriera, per quanto Chaplin afferm\u00f2 di ricordarne una interpretazione legnosa e anonima.\nIn un anno di carriera Chaplin \u00e8 cresciuto, evoluto e raffinato, la sua mimica diventa pi\u00f9 elegante e precisa, la sua arte si eleva sopra i pur onesti colleghi e il pubblico lo ripaga.\nTrama.\nNuovamente uno spaccato degli studios cinematografici dell'epoca, come gi\u00e0 in Charlot entra nel cinema girato con la Keystone.\nAspirante attore, Charlot, viene ingaggiato dalla produzione per un film storico in costume e affidato dapprima al macchinista per coadiuvarlo nell'allestimento del set, e dove Chaplin ha modo di improvvisare gustose gag utilizzando i comuni attrezzi di scena che si trover\u00e0 tra le mani compresa una sega con la quale si prover\u00e0 ad affettare il posteriore del compare e il conturbante tu per tu con la statua desnuda che magneticamente attira il suo sguardo a dispetto della volont\u00e0.\nIl ritardo per le riprese del attore protagonista offre la possibilit\u00e0 a Charlot di prenderne il posto indossandone l'uniforme, di tre traglie pi\u00f9 grande, di Ufficiale Ussaro con spada al seguito, e dopo adeguata spulciatura, il relativo colbacco.\nMa l'imperizia nel maneggiare la spada, la goffaggine del portamento e la tempistica sfasata faranno infuriare il regista; la diva imperatrice, solennemente accompagnata dall'ufficiale, si vedr\u00e0 spogliata della sottoveste salendo la scalinata d'onore; l'intera troupe ne risulter\u00e0 frastornata, e qualcuno anche infilzato, dall'inettitudine del goffo Ufficiale Ussaro.\nProduzione.\nIl film fu prodotto dalla Essanay Film Manufacturing Company. Venne girato a Chicago, dove la casa di produzione aveva la sua sede principale.\nDistribuzione.\nDistribuito dalla General Film Company, il film - un cortometraggio di 31 minuti - usc\u00ec nelle sale cinematografiche USA il 1\u00ba febbraio 1915."}
{"id": "92795", "revid": "339392", "url": "https://it.wikipedia.org/wiki?curid=92795", "title": "Il debutto di Charlot", "text": ""}
{"id": "92801", "revid": "15756", "url": "https://it.wikipedia.org/wiki?curid=92801", "title": "Giganotosaurus carolinii", "text": "Giganotosaurus (il cui nome significa \"lucertola gigante del sud\") \u00e8 un genere estinto di dinosauro teropode carcharodontosauride vissuto nel Cretaceo superiore, circa 99,6-97 milioni di anni fa (Cenomaniano), in quella che oggi \u00e8 l'Argentina. L'olotipo del \"Giganotosaurus\" \u00e8 stato scoperto nel 1993 nella Formazione Candeleros, in Patagonia, e rappresenta da solo ben il 70% dell'intero animale. L'animale venne descritto come \"G. carolinii\" nel 1995; il nome del genere, \"Giganotosaurus\", si traduce come \"lucertola gigante del sud\", mentre il nome specifico onora il suo scopritore, Rub\u00e9n D. Carolini. Prima della scoperta dell'olotipo erano gi\u00e0 stati ritrovati una mandibola, un dente e alcune impronte fossili che successivamente sono state assegnate al genere. Il genere ha attirato su di s\u00e9 molto interesse ed \u00e8 diventato parte di un dibattito scientifico circa le dimensioni massime dei dinosauri teropodi.\nIl \"Giganotosaurus\" \u00e8 stato uno dei pi\u00f9 grandi carnivori terrestri conosciuti, ma le dimensioni esatte sono alquanto difficili da determinare a causa dell'incompletezza dei resti ritrovati finora.\nParte della famiglia dei carcharodontosauridae, il \"Giganotosaurus\" \u00e8 uno dei membri pi\u00f9 completi e meglio noti del gruppo, che comprende alcuni dei pi\u00f9 grandi teropodi noti, come il \"Mapusaurus\" e il \"Carcharodontosaurus\".\nDescrizione.\nL'incompletezza dei suoi resti ha reso difficile stimare le sue esatte dimensioni in modo affidabile. \u00c8 quindi impossibile determinare con certezza se era, per esempio, pi\u00f9 grande di \"Tyrannosaurus\", che viene storicamente considerato il pi\u00f9 grande teropode conosciuto. Vari ricercatori hanno stimato varie dimensioni, sulla base di vari metodi, e a seconda di come sono stati ricostruite le parti mancanti dello scheletro. Le stime sulla lunghezza del campione olotipico variano dai 12 ai 13 metri, con un teschio lungo da 1,53 ad 1,80 metri, il femore lungo tra 1,365 e 1,43 metri, per un peso compreso tra le 4,2 e le 13,8 tonnellate (da 4,6 e 15,2 tonnellate corte). La fusione delle suture (giunti) della scatola cranica indica che il campione olotipo era un individuo adulto. Il secondo campione, costituito da un osso dentario (parte della mandibola), appartenente ad un individuo apparentemente pi\u00f9 grande, \u00e8 stato utilizzato per estrapolare una lunghezza di 13,2 metri, un teschio di 1,95 metri, e un peso di 8,2 tonnellate (9,0 tonnellate corte). Alcuni autori considerano le stime di dimensioni pi\u00f9 grandi per entrambi i campioni esagerate. Il \"Giganotosaurus\" \u00e8 spesso considerato come una versione sovradimensionata dell\"Allosaurus\".\nLe stime condotte sul campione pi\u00f9 completo vanno da una lunghezza di 12 a 13 metri, un cranio da 1,53 a 1,80 metri di lunghezza e un peso da 4,2 a 13,8 tonnellate. La mandibola isolata che apparteneva ad un individuo presumibilmente pi\u00f9 grande \u00e8 stato utilizzata per estrapolare una lunghezza di 13,2 metri, rendendo il \"Giganotosaurus\" ancora pi\u00f9 grande del \"Tyrannosaurus\", storicamente considerato il pi\u00f9 grande dinosauro carnivoro. Tuttavia lo \"Spinosaurus\" batteva entrambi in termini di lunghezza e alcuni paleontologi pensano che le stime ricavate dalle dimensioni della mandibola siano esagerate. Inoltre in base a successive scoperte di scheletri incompleti di T. Rex ( MOR 008 e C- Rex ) le cui dimensioni superavano il pi\u00f9 grande e completo scheletro di T. Rex ritrovato (denominato \"Sue\"), si \u00e8 immaginato che Tyrannosaurus potesse essere pi\u00f9 grande di Giganotosaurus. Il cranio dell'animale era basso, con ossa nasali rugose e una sorta di cresta ossea che percorreva l'osso lacrimale fin davanti all'occhio. La parte anteriore della mascella inferiore \u00e8 appiattita, e aveva un processo basso sporgente (o \"mento\") sulla punta. I denti erano compressi lateralmente ed erano provvisti di dentellature. Il collo era forte e la cintura pettorale proporzionalmente piccola.\nIl collo del \"Giganotosaurus\" era molto forte, e l'epistrofeo (la vertebra cervicale che si articola con il cranio) era molto robusto. Le vertebre cervicali posteriori erano relativamente brevi, appiattite centralmente, quasi emisferiche nella parte anteriore dell'articolazioni, e le depressioni cave erano divise per lamine. La parte dorsale delle vertebre aveva grandi archi neurali e depressioni profonde. Le vertebre caudali (della coda) avevano spine neurali allungate e proiettate posteriormente e con un centro robusto. I processi trasversali delle vertebre caudali erano lunghi da davanti a dietro, e gli chevron sulla parte anteriore erano a lama. La cintura pettorale era proporzionalmente inferiore a quella del \"Tyrannosaurus\", con il rapporto tra la scapola e il femore inferiore a 0,5. La lama della scapola aveva confini paralleli, e un forte tubercolo per l'inserimento del muscolo tricipite. I coracoidi erano piccoli e sagomati a gancio.\nL'ileo del bacino aveva un bordo superiore convesso, una bassa lama postacetabulare (dietro l'acetabolo), e una stretta proiezione dove si agganciavano i muscoli posteriori. Il piede del pube era piuttosto pronunciato e pi\u00f9 corto sul davanti rispetto che a dietro. L'ischio era diritto e ampliato, e terminava in un lobo. Il femore aveva una forma sigmoide, e aveva una robusta testa rivolta verso l'alto, con un profondo solco (scanalatura). Il piccolo trocantere della testa del femore aveva una struttura ad ala ed era posto sotto il grande trocantere, che era pi\u00f9 breve. Il quarto trocantere era grande e proiettato all'indietro. La tibia era espansa in corrispondenza dell'estremit\u00e0 superiore e la sua faccetta articolare (dove articola con il femore) era ampia, mentre il corpo dell'osso era compresso da davanti a dietro.\nSi pensa che il \"Giganotosaurus\" fosse omeotermo (un tipo di \"sangue caldo\"), con un metabolismo misto tra quello di un mammifero e quello di un rettile, che gli avrebbe consentito una crescita rapida. Tuttavia, era relativamente lento, con un'ipotetica velocit\u00e0 di marcia di 14 metri al secondo (50\u00a0km/h). Le fauci erano in grado di chiudersi molto in fretta sulle prede, lacerando la carne con estrema facilit\u00e0. Il \"mento\" potrebbe essere servito per resistere alle sollecitazioni durante il morso. Il \"Giganotosaurus\" era il superpredatore del suo ecosistema, cacciando e nutrendosi di qualunque creatura.\nCranio.\nAnche se non completamente conosciuto, sembra che il cranio del \"Giganotosaurus\" fosse relativamente basso. L'osso mascellare della mascella superiore aveva una fila di denti lunga 92 centimetri (36 pollici), profonda dall'alto verso il basso, ed i suoi bordi superiore ed inferiore erano quasi paralleli. Il mascellare aveva un marcato processo (proiezione) sotto la narice, e un piccolo ellisse a forma di Fenestra (apertura), come in \"Allosaurus\" e \"Tyrannosaurus\". L'osso nasale era molto rugoso, e questa rugosit\u00e0 continuava all'indietro, coprendo l'intera superficie superiore dell'osso. L'osso lacrimale, davanti all'occhio, formava una prominente cresta rugosa (o corno) leggermente inclinata all'indietro e attraversata da profondi solchi. L'osso postorbitale dietro l'occhio aveva un basso processo giugale che si proietta sull'orbita, come visto in \"Tyrannosaurus\", \"Abelisaurus\" e \"Carnotaurus\". L'osso sopraorbitale (sopra l'occhio) faceva da contatto tra il lacrimale e il postorbitale, in modo simile a quella di \"Abelisaurus\". L'osso quadrato nella parte posteriore del cranio era lungo circa 44 centimetri (17 pollici), e aveva due forami pneumatici sul lato interno.\nIl tetto cranico (formato dalle ossa frontali e parietali) era ampio e formava uno \"proiezione\", che sporgeva brevemente sulla Fenestrae sovratemporale sul lato posteriore superiore del cranio. La mascella articolava molto indietro rispetto al condilo occipitale, rispetto ad altri teropodi. Il condilo era largo e basso, e aveva delle cavit\u00e0 pneumatiche. Il \"Giganotosaurus\" non aveva una cresta sagittale sulla parte superiore del cranio, e i muscoli della mascella non si estendevano sul tetto del cranio, a differenza della maggior parte degli altri teropodi. Questi muscoli si sarebbero invece attaccati alle superfici laterali inferiori della proiezione. I muscoli del collo che alzavano la testa si sarebbero attaccati alle ossa sopraoccipitale prominenti sulla parte superiore del cranio, che funzionava come la cresta nucale dei tirannosauri. Un calco in lattice della cavit\u00e0 cerebrale del \"Giganotosaurus\", ha dimostrato che il cervello era simile a quello del genere relativo \"Carcharodontosaurus\", ma pi\u00f9 grande. Il calco misurava 29 millimetri (1 pollice) di lunghezza, 64\u00a0mm (3 pollici) di larghezza, per un volume di 275 millilitri.\nLa dentario della mandibola era espanso in altezza verso la parte anteriore (dalla sinfisi mandibolare), dove era anche appiattito, e aveva una bassa proiezione sulla punta (indicato come un \"mento\"). Il lato inferiore del dentario \u00e8 concavo, il lato esterno \u00e8 convesso in vista superiore, ed era presente una scanalatura che correva attraverso di essa, che sosteneva i forami che alimentavano i denti. Il lato interno del dentario aveva una fila di lastre interdentali, dove ciascun dente aveva un alveolo. La scanalatura Meckelian correva lungo il bordo inferiore. La curvatura del dentario mostra che la bocca del \"Giganotosaurus\" era piuttosto ampia. Ed \u00e8 possibile che ciascun dentario avesse fino a dodici alveoli dentali. La maggior parte degli alveoli era lungo circa 3,5 centimetri (1,3 pollici). I denti erano di forma e dimensioni simili, tranne i primi, che erano pi\u00f9 piccoli. I denti erano compressi lateralmente, ovali in sezione trasversale e avevano delle dentellature sul davanti e sui bordi posteriori, caratteristica tipica tra i teropodi. I denti avevano una forma sigmoidale in vista anteriore e posteriore. Un singolo dente possedeva dai nove alle dodici dentellature per millimetro (0,039 in). Lateralmente i denti del \"Giganotosaurus\" avevano delle creste curve di smalto, e i denti pi\u00f9 grandi si trovavano nella premascella.\nClassificazione.\nOriginariamente, Coria e Salgado classificarono il \"Giganotosaurus\" come appartenente al \"clade\" dei tetanurae, ritenendolo troppo evoluto per essere accostato ai teropodi pi\u00f9 basali (o \"primitivi\"), come i ceratosauri. Altre caratteristiche, hanno dimostrato che era al di fuori anche del pi\u00f9 derivato (o \"evoluto\") \"clade\" dei coelurosauria. Nel 1996, Sereno e colleghi hanno riscontrato che \"Giganotosaurus\", \"Carcharodontosaurus\" e \"Acrocanthosaurus\" fossero strettamente imparentati l'un con l'altra all'interno della superfamiglia di Allosauroidea, e raggruppati nella famiglia dei Carcharodontosauridae. Le caratteristiche in comune tra questi generi sono l'osso lacrimale che forma una proiezione sopra l'orbita, e la parte anteriore quadrata della mandibola.\nCon il passare del tempo vennero ritrovati altri generi di carcharodontosauridae, rendendo le loro interrelazioni pi\u00f9 chiare. Il gruppo \u00e8 stato definito come \"tutti gli allosauroidi pi\u00f9 strettamente imparentati con \"Carcharodontosaurus\" che con \"Allosaurus\" o \"Sinraptor\"\", da Thomas R. Holtz e colleghi nel 2004. Nel 2006, Coria e Currie un\u00ec \"Giganotosaurus\" e \"Mapusaurus\" nella sottofamiglia di carcharodontosauridae, Giganotosaurinae, sulla base di caratteristiche comuni del femore, come un debole quarto trocantere e una superficiale e ampia scanalatura sull'estremit\u00e0 inferiore. Nel 2008, Sereno e Stephen L. Brusatte unirono \"Giganotosaurus\", \"Mapusaurus\" e \"Tyrannotitan\" nella trib\u00f9 Giganotosaurini. Il \"Giganotosaurus\" \u00e8 uno dei membri pi\u00f9 completi e conosciuti di carcharodontosauridae.\nIl seguente cladogramma mostra il posizionamento di \"Giganotosaurus\" all'interno di carcharodontosauridae, secondo gli studi di Sebasti\u00e1n Apestegu\u00eda \"et al.\", 2016:\nCoria e Salgado hanno suggerito che l'evoluzione convergente del gigantismo tra i teropodi potrebbe essere legato alle comuni condizioni ambienti e ai loro ecosistemi. Inoltre, Sereno e colleghi hanno notato che la presenza di carcharodontosauridi in Africa (\"Carcharodontosaurus\"), Nord America (\"Acrocanthosaurus\") e Sud America (\"Giganotosaurus\"), dimostra che questo gruppo di teropodi aveva una distribuzione transcontinentale durante il Cretaceo inferiore. Le vie di dispersione che avrebbero permesso questi scambi intercontinentali sarebbero poi state cancellate dalle barriere oceaniche nel Cretaceo superiore, che portarono alla creazione di faune provinciali pi\u00f9 distinte, impedendo lo scambio tra continenti. In precedenza, si pensava che durante il Cretaceo le fauna fossero biogeograficamente separate, con i continenti settentrionali dominati dai tirannosauridi, l'America del Sud dagli abelisauridi, e l'Africa dai carcharodontosauridae. La sottofamiglia dei Carcharodontosaurinae, a cui apparteneva anche \"Giganotosaurus\", sembra essere stata limitata al continente meridionale di Gondwana (formato da Sud America e Africa), dove erano probabilmente i superpredatori del loro ecosistema. La trib\u00f9 del Sud America, i Giganotosaurini potrebbe essere stati separati dai loro parenti africani attraverso il vicariance, quando il Gondwana si sciolse durante l'Aptiano-Albiano.\nStoria della scoperta.\nNel 1993, il cacciatore di fossili dilettante Rub\u00e9n D. Carolini scopr\u00ec la tibia di un dinosauro carnivoro mentre guidava sulla sua dune buggy nei calanchi vicino a Villa El Choc\u00f3n, nella Provincia di Neuqu\u00e9n della Patagonia, Argentina. In seguito, giunsero sul posto degli specialisti del National University of Comahue che dissotterrarono il campione e ne segnalarono il ritrovamento. La scoperta venne annunciata dai paleontologi argentini Rodolfo Coria e Leonardo Salgado durante l'incontro della Societ\u00e0 di Paleontologia dei Vertebrati nel 1994, dove lo scrittore scientifico americano Don Lessem offr\u00ec dei finanziamenti per lo scavo, dopo essere rimasto colpito da una foto dell'osso. Il cranio parziale era disperso su una superficie di circa 10 metri quadrati, e lo scheletro postcraniale era disarticolato. Il campione costituiva quasi il 70% dell'intero animale, e comprendevano la maggior parte della colonna vertebrale, la cintura pettorale e pelvica, i femori, la tibia sinistra e il perone. Nel 1995, questo esemplare (MUCPv-Ch1) venne preliminarmente descritto sulla rivista \"Nature\" da Coria e Salgado, che ne fecero l'olotipo del nuovo genere e nuova specie \"Giganotosaurus carolinii\" (a quell'epoca alcune parti dello scheletro erano ancora racchiuse nel blocco di gesso). Il nome generico, \"Giganotosaurus\", deriva dal greco antico per \"Gigas\"/\u03b3\u03af\u03b3\u03b1\u03c2 (che significa \"gigante\"), \"notos\"/\u03bd\u03cc\u03c4\u03bf\u03c2 (che significa \"australe/sud\", in riferimento alla sua provenienza) e -\"sauros\"/-\"\u03c3\u03b1\u03cd\u03c1\u03bf\u03c2\" (che significa \"lucertola\"). Il nome specifico, \"carolinii\", onora Carolini, il suo scopritore. Lo scheletro olotipo \u00e8 ora ospitato all'Ernesto Bachmann Palaeontological Museum di Villa El Choc\u00f3n, inaugurata nel 1995 su richiesta di Carolini. L'esemplare \u00e8 l'attrazione principale del museo, ed \u00e8 posto sul pavimento di sabbia di una sala dedicata all'animale, insieme agli strumenti utilizzati dai paleontologi durante lo scavo. Una ricostruzione montata dello scheletro \u00e8 esposta in una stanza adiacente.\nUna delle caratteristiche sui teropodi che ha sempre pi\u00f9 attirato l'interesse scientifico \u00e8 il fatto che il gruppo comprende i pi\u00f9 grandi predatori terrestri del Mesozoico. Questo interesse ha avuto inizio con la scoperta di uno dei primi dinosauri noti, il \"Megalosaurus\", chiamato cos\u00ec nel 1824 per le sue grandi dimensioni (nonostante le sue dimensioni relativamente piccole se paragonate ad altri teropodi mesozoici). Pi\u00f9 di mezzo secolo dopo, nel 1905, venne descritto il \"Tyrannosaurus\" che rimase nella cultura popolare il pi\u00f9 grande dinosauro carnivoro mai scoperto per ben 90 anni e tale convinzione persiste ancora oggi, sebbene ci siano numerosi carnivori che superavano in stazza il \"Tyrannosaurus\". La discussione su chi fosse il pi\u00f9 grande teropode mai scoperto fu riaperta nel 1990, con le nuove scoperte in Africa e Sud America. Nella loro descrizione originale, Coria e Salgado considerarono il \"Giganotosaurus\" il pi\u00f9 grande dinosauro carnivoro dal sud del mondo, e forse il pi\u00f9 grande al mondo, sebbene il confronto con \"Tyrannosaurus\" fosse difficile a causa delle frammentariet\u00e0 dei resti fossili. Tuttavia osservarono che il femore del \"Giganotosaurus\" misurava 1,43 metro, ossia 5 centimetri (2 pollici) in pi\u00f9 rispetto a quello di \"Sue\", il pi\u00f9 grande esemplare di \"Tyrannosaurus\" conosciuto, e che le ossa di \"Giganotosaurus\" sembravano essere pi\u00f9 robuste, il che indica un animale molto pi\u00f9 pesante. Coria e Salgado hanno stimato che il cranio era lungo 1,53 metro, e l'intero animale doveva aggirarsi sui 12,5 metri di lunghezza per un peso di circa 6-8 tonnellate (13.230-17.640 libbre).\nNel 1996, il paleontologo americano Paul Sereno e colleghi descrissero un nuovo cranio del relativo genere \"Carcharodontosaurus\" dal Marocco, un teropode descritto nel 1927, ma in precedenza conosciuto solo per resti frammentari (i fossili originali andarono perduti durante la seconda guerra mondiale). Sereno \"et al.\" stimarono che il cranio doveva essere lungo circa 1,60 metri, simile a quello del \"Giganotosaurus\", ma forse pi\u00f9 lungo di quello del \"Tyrannosaurus\" \"Sue\", con un cranio di 1,53 metri. Inoltre, sottolinearono che il \"Carcharodontosaurs\" sembrava avere un cranio proporzionalmente pi\u00f9 grande, mentre \"Tyrannosaurus\" aveva arti posteriori proporzionalmente pi\u00f9 grandi. In un'intervista del 1995 per un articolo di \"Science News\" intitolato \"New Beast Usurps T. Rex as King Carnivore\", Sereno osserv\u00f2 che questi teropodi recentemente scoperti dal Sud America e Africa gareggiavano con il \"Tyrannosaurus\" per il titolo di pi\u00f9 grande dinosauro predatore mai scoperto, e ci\u00f2 aiuterebbe alla comprensione delle faune del Cretaceo superiore. Nello stesso numero di \"Science\" in cui \"Carcharodontosaurus\" venne descritto, il paleontologo canadese Philip J. Currie precis\u00f2 che il titolo era ancora da determinare e che in paleontologia le dimensioni non sono pi\u00f9 importanti di quanto lo siano, ad esempio, gli adattamenti, le relazioni e la distribuzione. Inoltre ha trovato degno di nota che i due animali sono stati trovati a distanza di un anno l'uno dall'altro, ed erano strettamente imparentati, a dispetto dell'essere stati trovati in diversi continenti.\nNel 1997, in un'intervista di \"Science News\", Coria stim\u00f2 che il \"Giganotosaurus\" raggiungesse i 13,7 metri- 14,3 metri di lunghezza per un peso di 8-10 tonnellate (8,8 a 11,0 tonnellate corte) sulla base di nuovo materiale, ben pi\u00f9 grande di \"Carcharodontosaurus\". Sereno replic\u00f2 che sarebbe stato difficile determinare un intervallo di dimensioni per una specie basata su pochi esemplari, incompleti, ed entrambi i paleontologi hanno convenuto che altri aspetti di questi dinosauri erano pi\u00f9 importanti di risolvere la \"disputa sulle dimensioni\". Nel 1998, Jorge O. Calvo e Coria ritrovarono un dentario parziale contenente alcuni denti (MUCPv-95) di \"Giganotosaurus\", ritrovata da Calvo vicino a Los Candeleros nel 1988. Calvo e Coria constatarono che il dentario fosse identico a quello dell'olotipo, sebbene pi\u00f9 grande dell'8% , a 62\u00a0cm (24 pollici), fugando l'ipotesi che potesse trattarsi di un nuovo teropode. Anche se la parte posteriore \u00e8 incompleta, hanno proposto che il cranio del campione olotipico fosse lungo circa 1,80 metri, e stimarono che il cranio del campione fosse ben pi\u00f9 grande arrivando a 1,95 metri di lunghezza, rappresentando il cranio pi\u00f9 lungo di qualsiasi altro teropode.\nNel 1999, Calvo ritrov\u00f2 un dente incompleto, (MUCPv-52) di \"Giganotosaurus\"; questo esemplare venne scoperto nei pressi del Lago Ezequiel Ramos Mexia nel 1987 da A. Delgado, ed \u00e8 quindi il primo fossile noto del genere nella regione. Calvo ha inoltre suggerito che alcuni piste di impronte fossili di teropodi e tracce isolate (che fanno da base all'ichnotaxon \"Abelichnus astigarrae\", nel 1991) appartenessero in realt\u00e0 a \"Giganotosaurus\", in base alle loro grandi dimensioni. Le maggiori tracce sono lunghe ben 50 centimetri (20 pollici) con un passo di 130 centimetri (51 pollici), e il pi\u00f9 piccolo \u00e8 di 36 centimetri (14 pollici) di lunghezza con un passo di 100 centimentri (39 pollici). Le tracce sono tridattile (a tre dita) e hanno grandi e grossolane dita, con l'impressione dell'artiglio in primo piano. Le impressioni delle dita occupano la maggior parte della lunghezza delle pista, ed una traccia ha un tacco sottile. Anche se le tracce sono state trovate in un livello stratigrafico superiore rispetto ai principali fossili di \"Giganotosaurus\", erano negli stessi strati dove \u00e8 stato ritrovato il dente singolo, insieme ad alcune ossa di dinosauri sauropodi, noti dagli stessi strati di \"Giganotosaurus\".\nNel 2001, il medico-scienziato Frank Seebacher propose un nuovo metodo polinomiale di calcolo delle stime del corpo e della massa per i dinosauri (usando la lunghezza, la profondit\u00e0 e la larghezza del corpo dell'animale), e ha stimato che il \"Giganotosaurus\" arrivasse a pesare 6,6 tonnellate (7,3 tonnellate corte), sulla base delle dimensioni originali di 12,5 metri. Nella descrizione del 2002, della scatola cranica di \"Giganotosaurus\", Coria e Currie hanno proposto una stima di 1,60 metri per la lunghezza del cranio olotipo, e ha calcolato un peso di 4,2 tonnellate (4,6 tonnellate corte) estrapolando dai 520 millimetri di circonferenza del femore. Ci\u00f2 comporta un quoziente di encefalizzazione (misura relativa delle dimensioni del cervello) di 1,9. Nel 2004, Gerardo V. Mazzetta e colleghi hanno sottolineato che anche se il femore dell'olotipo era pi\u00f9 grande di quello di \"Sue\", la tibia era di 8\u00a0cm (3 pollici) pi\u00f9 corta, a 1,12 metri. Hanno inoltre provato che il campione olotipico fosse stato pari al peso di \"Tyrannosaurus\" di 8 tonnellate (8,8 tonnellate corte) (marginalmente pi\u00f9 piccole di \"Sue\"), e che il dentario potrebbero rappresentare un animale di 10 tonnellate (11 tonnellate corte), se geometricamente simile al modello olotipico. Utilizzando l'equazione multivariata di regressione, questi autori hanno suggerito un peso alternativo di 6,5 tonnellate (7,2 tonnellate corte) per l'olotipo e 8,2 tonnellate (9,0 tonnellate corte) per il campione pi\u00f9 grande, e che quest'ultimo era quindi il pi\u00f9 grande carnivoro terrestre conosciuto.\nNel 2005, Cristiano Dal Sasso e colleghi hanno descritto del nuovo materiale cranio (un muso) di \"Spinosaurus\" (anche i suoi fossili originali vennero distrutti durante la seconda guerra mondiale), e conclusero che l'animale a cui apparteneva il fossile doveva essere lungo tra i 16 e i 18 metri, con un peso 7-9 tonnellate (7,7 a 9,9 tonnellate corte), superando in dimensioni qualsiasi altro teropode noto. Nel 2006, Coria e Currie descrissero il grande teropode \"Mapusaurus\" dalla Patagonia, strettamente imparentato con \"Giganotosaurus\" e approssimativamente delle stesse dimensioni. Nel 2007, Fran\u00e7ois Therrien e Donald M. Henderson affermarono che sia \"Giganotosaurus\" sia \"Carcharodontosaurus\" possedessero una lunghezza di 13,5 metri di lunghezza e un peso di 13,8 tonnellate (15,2 tonnellate corte), superando il \"Tyrannosaurus\", e stim\u00f2 che il cranio olotipo di \"Giganotosaurus\" fosse di 1,56 metri di lunghezza. Affermarono inoltre che queste stime dipendevano anche dal fatto che i crani incompleti di questi animali erano stati ricostruiti in modo corretto, e sono necessari campioni pi\u00f9 completi per stime pi\u00f9 accurate. Hanno inoltre scoperto che Dal Sasso e colleghi avevano ricostruito lo \"Spinosaurus\" con stime esagerate, stimandolo piuttosto a 14,3 metri (47\u00a0ft) di lunghezza, per un peso di 20,9 tonnellate (23,0 tonnellate corte). Essi conclusero che questi dinosauri avevano raggiunto il limite di massa e dimensioni consentite per un animale bipede.\nNel 2012, Matthew T. Carrano e colleghi hanno notato che il \"Giganotosaurus\" era stato studiato quasi unicamente per le sue dimensioni, e nonostante l'olotipo fosse relativamente completo, ma non era ancora stato descritto in dettaglio, a parte la scatola cranica. Hanno sottolineato, inoltre, che molti contatti tra le ossa del cranio non si sono conservati, rendendo le stime da esso estrapolate piuttosto ambigue. Hanno provato, invece, che i crani di \"Giganotosaurus\" e \"Carcharodontosaurus\" avevano le stesse esatte dimensioni di quello del \"Tyrannosaurus\". Hanno anche misurato il femore dell'olotipo stimandolo a 1.365 metri, a differenza della misura originale, e proposero una massa corporea inferiore all'originale. Nel 2013, il paleontologo americano Scott Hartman ha pubblicato una stima doppia (sulla base delle ricostruzioni scheletriche disegnate), in cui ha trovato che \"Tyrannosaurus\" (\"Sue\") fosse pi\u00f9 grande di \"Giganotosaurus\". Egli ha stimato che l'olotipo di \"Giganotosaurus\" aveva un peso di 6,8 tonnellate (7,5 tonnellate corte), e il pi\u00f9 grande campione aveva un peso di 8,2 tonnellate (9,0 tonnellate corte). Il \"Tyrannosaurus\", invece, aveva un peso di 8,4 tonnellate (9,3 tonnellate corte), e Hartman not\u00f2 che aveva un torso pi\u00f9 ampio, anche se i due sembravano simili in vista laterale. Egli ha anche sottolineato che il dentario di \"Giganotosaurus\" era presumibilmente dell'8% pi\u00f9 grande di quello del campione olotipico, ma era pi\u00f9 verosimili che fosse solo del 6,5% pi\u00f9 grande, o potrebbe semplicemente essere appartenuto a un animale di dimensioni simili con un dentario pi\u00f9 robusto. Alla fine Hartman concluse che non \u00e8 possibile dare una stima fissa e conclusiva dell'animale con campioni frammentari e solo un campione quasi completo e che ci vorranno altri fossili meglio conservati per stabilire delle vere dimensioni, cos\u00ec come c'\u00e8 voluto un secolo per trovare l'esemplare di \"Tyrannosaurus\" \"Sue\". Nel 2014, Nizar Ibrahim e colleghi stimarono che la lunghezza di \"Spinosaurus\" fosse uguale e forse superiore a 15 metri, estrapolandola da un nuovo esemplare. Ci\u00f2 renderebbe lo \"Spinosaurus\" il pi\u00f9 grande dinosauro carnivoro mai esistito.\nPaleobiologia.\nNel 1999, Reese E. Barrick e William J. Showers scoprirono che le ossa di \"Giganotosaurus\" e \"Tyrannosaurus\" avevano dei livelli di isotopi di ossigeno molto simili tra loro, con una distribuzione del calore nel corpo molto simile. Questi modelli di termoregolazione indicano che questi dinosauri avevano un metabolismo intermedio tra quello dei mammiferi e quello dei rettili, ed erano quindi omeotermi (con una temperatura interna stabile, un tipo di \"sangue caldo\"). Il metabolismo da 8 tonnellate (8,8 tonnellate corte) del \"Giganotosaurus\" sarebbe paragonabile a quella di un mammifero carnivoro di 1 tonnellata (1,1 tonnellate corte), il che avrebbe permesso di sostenere una rapida crescita.\nNel 2001, R. Ernesto Blanco e Mazzetta valutarono le capacit\u00e0 cursorie (corsa) di \"Giganotosaurus\", e riscontrarono che queste risultavano piuttosto limitate, a causa del rischio di lesioni coinvolte in una grande animale che cade durante una corsa. Essi hanno scoperto che lo squilibrio crescerebbe in una velocit\u00e0 crescente, e calcolando il tempo necessario per una gamba per ottenere l'equilibrio dopo la retrazione della gamba opposta, hanno trovato la tomaia cinematica sul limite della velocit\u00e0 di marcia era pari a 14 metri al secondo (50\u00a0km/h 31), una velocit\u00e0 alla quale non ci sarebbe pericolo di cadere. Confrontando la capacit\u00e0 di esecuzione di \"Giganotosaurus\" con un uccello, come lo struzzo, si \u00e8 stimata un'esecuzione minore e limitata, dal momento che i teropodi, a differenza degli uccelli, hanno code pesanti per controbilanciare il loro peso.\nAlimentazione.\nNel 2002, Coria e Currie trovato che varie caratteristiche della parte posteriore del cranio (come la pendenza dell'occipite e il condilo occipitale basso e ampio) indicano che il \"Giganotosaurus\" aveva un'ampia manovrabilit\u00e0 laterale del cranio rispetto alle vertebre anteriori del collo. Queste caratteristiche possono anche essere correlata alla maggiore massa e alla lunghezza dei muscoli della mandibola; l'articolazione della mascella del \"Giganotosaurus\" e degli altri carcharodontosauridae era spostata per aumentare la lunghezza della muscolatura della mascella, consentendo una pi\u00f9 veloce chiusura delle ganasce, al contrario dei tirannosauridi che aumentarono la massa muscolare della mandibola, per aumentare la potenza del loro morso.\nNel 2005, Therrien e colleghi stimarono la relativa forza del morso dei teropodi (stime in valori assoluti in newton erano impossibili) e hanno scoperto che il \"Giganotosaurus\" e i taxon relativi avevano sviluppato adattamenti per catturare e abbattere prede grazie a morsi potenti e profondi, mentre i tirannosauridi avevano sviluppato adattamenti per resistere alla torsione dello stress e per frantumare le ossa. La forza del morso del \"Giganotosaurus\" era pi\u00f9 debole di quella del \"Tyrannosaurus\", e la forza diminuita lungo la fila dei denti. La mandibola era adatta ad affettare e probabilmente catturare e manipolare la preda con la parte anteriore delle mascelle. Questi autori suggeriscono che il \"Giganotosaurus\" e altri allosauroidi potessero essere predatori generalisti che si nutrivano di un ampio spettro di prede, soprattutto piccole prede come i giovani sauropodi. Il processo ventrale (o \"mento\") della mandibola potrebbe essere un adattamento per resistere alle sollecitazioni di trazione quando il morso raggiungeva la preda con la parte anteriore delle ganasce.\nI primi fossili conosciuti del genere affine \"Mapusaurus\" sono stati ritrovati in una bonebed composto da diversi individui a diversi stadi di crescita. Nella loro descrizione del 2006 del genere, Coria e Currie hanno suggerito che anche se questa aggregazione potrebbe essere dovuta ad un accumulo a lungo termine o ad una coincidenza delle carcasse, la presenza di diverse fasi della crescita dello stesso genere indica che l'aggregazione non \u00e8 casuale. In un articolo del 2006 del \"National Geographic\", Coria ha dichiarato che il bonebed era probabilmente il risultato di una di un evento catastrofico, e che la presenza di individui prevalentemente di medie dimensioni, con pochissimi giovani o vecchi, \u00e8 normale per gli animali che formano branchi o piccoli gruppi. Pertanto, Coria ha affermato che anche i grandi teropodi potevano eccezionalmente essersi uniti in piccoli gruppi per cacciare, il che sarebbe vantaggioso per la caccia ai sauropodi giganti, come i titanosauri.\nPaleoecologia.\nIl \"Giganotosaurus\" \u00e8 stato scoperto nel Formazione Candeleros, una formazione rocciosa depositatasi durante i primi del Cenomaniano, nel Cretaceo superiore, circa 99,6-97 milioni di anni fa. Questa formazione \u00e8 l'unit\u00e0 pi\u00f9 bassa del gruppo Neuqu\u00e9n, nella quale \u00e8 parte anche il sottogruppo Rio Limay. La formazione \u00e8 composta da grossolana e media grana arenaria depositatasi in un ambiente fluviale (associato a corsi d'acqua) e in condizioni eoliche (effettuata dal vento). Il paleosuolo (suolo sepolto), \u00e8 composto da siltiti e argilla, alcuni dei quali rappresentano delle condizioni paludose.\nIl \"Giganotosaurus\" era probabilmente il superpredatore del suo ecosistema. Esso condivideva il suo ambiente con dinosauri erbivori come i sauropodi titanosauri \"Argentinosaurus\" e \"Andesaurus\" e con i rebbachisauridi \"Limaysaurus\" e \"Nopcsaspondylus\". Nell'area vi erano anche altri teropodi come l'abelisauride \"Ekrixinatosaurus\", il dromaeosauride \"Buitreraptor\" e l'alvarezsauride \"Alnashetri\". Altri rettili che vivevano nella stessa zona erano il crocodyliformi \"Araripesuchus\" e \"Sphenodontians\", serpenti e la tartaruga \"Prochelidella\". Altri vertebrati includono alcuni mammiferi cladotheri, una rana pipoide e dei pesci ceratodontiformi. Alcune impronte fossili indicano la presenza di grandi ornitopodi e pterosauri.\nNella cultura di massa.\nSebbene sia una scoperta relativamente recente, il \"Giganotosaurus\" \u00e8 divenuto in poco tempo abbastanza famoso presso il pubblico, per le sue grandi dimensioni maggiori rispetto a quelle del \"Tyrannosaurus\", venendo quindi spesso etichettato con il titolo del \"pi\u00f9 grande teropode mai esistito\", nonostante ancora oggi lo \"Spinosaurus\" sia ancora considerato dalla comunit\u00e0 scientifica come pi\u00f9 grande. In Italia tuttavia viene spesso chiamato in maniera erronea \"Gigantosaurus\", un dinosauro molto diverso (sauropode) che non \u00e8 noto alla cultura di massa ma la confusione avviene per l'assonanza dei due nomi. Il \"Giganotosaurus\" \u00e8 comparso per ci\u00f2 in vari media, sia col suo nome corretto che con quello errato, tra cui:\nCompare nel film \"Alla ricerca della valle incantata V - L'isola misteriosa,\" nel documentario \"Chased by\" \"Dinosaurs\", nella serie \"Primeval\", nel film \"Viaggio al centro della terra 3D\" (anche se il suo aspetto ricorda di pi\u00f9 quello di un \"Tyrannosaurus\"), ne \"Il treno dei dinosauri\" e in \"Gigantosaurus\";\nCompare anche in alcuni videogiochi, come \"Jurassic Park Builder, Turok, Dino Crisis\" e \"2\" e \"\", dove viene quasi visto come l'antitesi o comunque la sostituzione pi\u00f9 grande del \"Tyrannosaurus\" e dello \"Spinosaurus\";\nNel film \"Jurassic World\", L\"Indominus rex\", il dinosauro ibrido antagonista del film \u00e8 stato creato anche grazie alla presenza del DNA di \"Giganotosaurus\", come si pu\u00f2 evincere dalle sue dimensioni (15 metri) e dalla struttura del corpo e del cranio che si presenta come un incrocio tra il cranio di un \"Giganotosaurus\" e quello di un abelisauride;\nL\u2019attore Sam Neill, ha annunciato che \"Giganotosaurus\" sar\u00e0 uno dei principali dinosauri presenti nel film \"Jurassic World - Il dominio\" (2022);"}
{"id": "92802", "revid": "1573940", "url": "https://it.wikipedia.org/wiki?curid=92802", "title": "Gigantosaurus megalonyx", "text": "Il gigantosauro (Gigantosaurus megalonyx ) era un dinosauro erbivoro dell'infraordine Sauropoda. Visse nel giurassico superiore (Kimmeridgiano, circa 155 milioni di anni fa) e i suoi resti sono stati ritrovati in Inghilterra. L'identit\u00e0 \u00e8 dubbia. Da non confondere con il grande carnivoro \"Giganotosaurus\".\nClassificazione.\nQuesto dinosauro \u00e8 noto grazie a frammenti fossili di grosse dimensioni, che includono un artiglio, rinvenuti nei pressi di Stretham e descritti nel 1869 da Harry Govier Seeley. Altri resti includono una vertebra cervicale, due vertebre caudali, la parte terminale di una tibia, una fibula e una placca ossea (osteoderma). Questi resti, per\u00f2, non permettono di distinguerlo a livello generico da altri sauropodi noti: nel 1888 Richard Lydekker lo consider\u00f2 un sinonimo di \"Ornithopsis humerocristatus\" (ora noto come \"Duriatitan\"), mentre per Friedrich von Huene (1909) \"Gigantosaurus\" era un esemplare di \"Pelorosaurus\". Attualmente \u00e8 considerato un \"nomen dubium\" basato su resti indeterminati. \nEberhard Fraas, nel 1908, ritenne che \"Gigantosaurus\" fosse un nome potenzialmente valido per altre specie, e quindi ascrisse a questo genere alcune specie di sauropodi africani scoperti in quegli anni; attualmente tutti questi resti sono stati attribuiti ad altri generi ben noti, come \"Tornieria\", \"Janenschia\" e \"Malawisaurus\". Si veda anche la pagina su \"Tornieria\".\nBibliografia.\nhttp://web.me.com/dinoruss/de_4/5a8acf5.htm"}
{"id": "92807", "revid": "110157", "url": "https://it.wikipedia.org/wiki?curid=92807", "title": "Erstfeld", "text": "Erstfeld (toponimo tedesco) \u00e8 un comune svizzero di 3\u00a0765 abitanti del Canton Uri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nErstfeld \u00e8 servito dall'omonima stazione, lungo la ferrovia del Gottardo. A Erstfeld si trova il portale nord della galleria di base del San Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune ricadente all'interno del territorio comunale."}
{"id": "92810", "revid": "110157", "url": "https://it.wikipedia.org/wiki?curid=92810", "title": "Schattdorf", "text": "Schattdorf (toponimo tedesco) \u00e8 un comune svizzero di 5\u00a0248 abitanti del Canton Uri.\nGeografia fisica.\nSchattdorf \u00e8 attraversato dal fiume Reuss.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "92811", "revid": "110157", "url": "https://it.wikipedia.org/wiki?curid=92811", "title": "Spiringen", "text": "Spiringen (toponimo tedesco) \u00e8 un comune svizzero di 834 abitanti del Canton Uri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "92812", "revid": "110157", "url": "https://it.wikipedia.org/wiki?curid=92812", "title": "Untersch\u00e4chen", "text": "Untersch\u00e4chen (toponimo tedesco) \u00e8 un comune svizzero di 710 abitanti del Canton Uri.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "92814", "revid": "1564499", "url": "https://it.wikipedia.org/wiki?curid=92814", "title": "Pompilio Maria Pirrotti", "text": "Biografia.\nEra figlio del nobile Girolamo Pirrotti e di Orsola Bozzuti.\nIl 30 settembre ricevette il battesimo nella Chiesa Collegiata dell'Assunta di Montecalvo Irpino (provincia di Avellino, diocesi di Benevento); gli vennero dati i nomi di Domenico, Michele, Giovan Battista.\nEntrato diciottenne nell'Ordine delle Scuole Pie (Scolopi, Piaristi), fondato da San Giuseppe Calasanzio nel 1617, assunse il nome di Pompilio Maria, in ricordo del fratello morto in seminario.\nDocente, sacerdote, predicatore popolare e di esercizi spirituali, non sempre venne compreso da superiori e autorit\u00e0; gir\u00f2 per varie regioni d'Italia, producendo un vasto epistolario confidenziale e di direzione spirituale.\nIl 2 febbraio 1727 vest\u00ec l'abito religioso degli Scolopi nel Noviziato di S. Maria di Caravaggio in Napoli e alla fine del primo anno di noviziato, ottenuta la dispensa del secondo anno di prova, il 25 marzo 1728 fece la professione solenne in Brindisi con i voti di povert\u00e0, castit\u00e0, obbedienza e quello di istruire la giovent\u00f9 secondo la Regola dell'Ordine, cambiando nel contempo il nome in Pompilio Maria.\nDa Napoli fu poi inviato a Chieti per continuare gli studi di filosofia, ma ammalatosi e nella speranza che il cambio di clima avrebbe potuto giovargli, fu trasferito a Melfi (Potenza) dove prosegu\u00ec con successo gli studi sacri e profani. Nel 1733, con la fama di teologo e non ancora sacerdote, and\u00f2 a Turi (Bari), dando inizio all'insegnamento delle lettere e a quello di educatore della giovent\u00f9.\nRientrato nel Regno di Napoli, fu assegnato alla Casa Scolopica di Campi Salentina (Lecce), in qualit\u00e0 di Superiore e di Maestro dei Novizi. Durante la carestia distribuiva \"fettoline di pane\" ai poverelli.\nPropagatore della devozione al Sacro Cuore di Ges\u00f9 (ne scrisse la prima novena in Italia), all'eucaristia e alla Beata Vergine Maria, che chiamava \"Mamma Bella\", diffuse la pia pratica della Via Crucis.\n\u00c8 detto anche \"martire del confessionale\", dal quale venne tratto quasi esanime. Pompilio mor\u00ec il 15 luglio 1766 nella citt\u00e0 salentina.\nCulto.\nFu beatificato nella Basilica di San Pietro da papa Leone XIII nel 1890. Lo stesso pontefice ne scrisse l'inno ufficiale in latino.\nIl 19 marzo 1934 papa Pio XI lo ha canonizzato. La sua memoria liturgica cade il 15 luglio, giorno della morte.\nLe sue spoglie sono conservate in Puglia, nella chiesa dello Spirito Santo, ora Santuario di San Pompilio a Campi Salentina in provincia di Lecce. Nel biennio 2004-2005 si celebrarono i festeggiamenti per il settantesimo anniversario della canonizzazione, con convegni e manifestazioni, ivi compresa la traslazione delle reliquie al paese irpino.\nIl 2 luglio 2006, in un parco della citt\u00e0 di Campi, gli venne dedicato un monumento: la figura del santo che dona il pane a due bambini poveri. Il 2010, terzo centenario dalla nascita, fu indicato come anno pompiliano. Per l'occasione, nel mese di agosto, le spoglie mortali del santo furono momentaneamente trasportate nel suo paese natale.\nIl 1\u00ba gennaio 2009 fu indetto l'anno di preparazione al Giubileo Pompiliano con una celebrazione eucaristica presieduta dal vescovo Cosmo Francesco Ruppi, arcivescovo metropolita di Lecce. Il 1\u00ba gennaio 2010 fu ufficialmente aperto l'anno giubilare a ricordo del terzo centenario della nascita del Santo Scolopio. La solenne celebrazione di apertura fu presieduta dal cardinale Salvatore De Giorgi. In ricordo del Giubileo Pompiliano papa Benedetto XVI, tramite il Segretario di Stato Tarcisio Bertone, fece giungere la Sua preghiera e partecipazione con un messaggio.\nA Montecalvo Irpino (AV), paese natale di San Pompilio, il Giubileo Pompiliano inizi\u00f2 invece il 29 settembre 2009, ed il rito fu presieduto da mons. Serafino Sprovieri, Arcivescovo emerito di Benevento, mentre la chiusura ufficiale avvenne il 29 settembre 2010 con la partecipazione del card. Jos\u00e9 Saraiva Martins."}
{"id": "92817", "revid": "123922634", "url": "https://it.wikipedia.org/wiki?curid=92817", "title": "Giuseppe da Copertino", "text": "Biografia.\nNacque il 17 giugno 1603 da Felice Desa e Franceschina Panaca a Copertino (presso Lecce), in una stalla ancora esistente nel suo stato primitivo. A sette anni inizi\u00f2 la scuola, ma una grave malattia lo costrinse ad abbandonarla. A 15 anni avvenne la guarigione, da lui attribuita all'intercessione della Madonna delle Grazie, al cui santuario a Galatone (Lecce) si era recato con la madre.\nDurante la malattia aveva pensato di farsi sacerdote francescano: gli mancava per\u00f2 la dovuta istruzione. Sentendosi assistito da una speciale protezione della Vergine Maria, si mise con impegno sui libri e super\u00f2 gli esami: il 18 marzo 1628 fu ordinato sacerdote a Poggiardo. Per 17 anni visse nel santuario della Madonna della Grottella a Copertino. Amava tantissimo la Madonna che soleva chiamare \u00abLa Mamma Mia\u00bb.\nA san Giuseppe da Copertino vengono attribuiti miracoli, estasi e levitazioni: a causa di queste ultime sub\u00ec due processi dinanzi al Sant'Uffizio per abuso di credulit\u00e0 popolare, accuse dalle quali fu pienamente assolto. Per sottrarlo alla curiosit\u00e0 popolare fu inviato dapprima ad Assisi (1639-1653), poi a Pietrarubbia e infine a Fossombrone (Pesaro 1653-1657), in isolati conventi-romitori dei Frati Cappuccini.\nIl 9 luglio 1657 pot\u00e9 tornare dai suoi confratelli a Osimo dove, trascorsi gli ultimi sei anni di vita in completo isolamento, mor\u00ec il 18 settembre 1663. Il suo corpo \u00e8 custodito nella cripta del santuario, in un'urna di bronzo dorato.\nLevitazioni, miracoli e profezie.\nTra i fatti straordinari che si sarebbero verificati, la sua prima levitazione \u00e8 documentata il 4 ottobre 1630, nel santuario della Madonna della Grottella a Copertino, dove si sollev\u00f2 da terra fino all\u2019altezza del pulpito. Le estasi e gli episodi di sollevamento da terra durante la celebrazione della messa divennero frequenti, davanti agli occhi della folla che arrivava a fare esperimenti sulla sua sensibilit\u00e0 con spilli e candele accese.\nCominciarono a verificarsi anche fatti considerati miracolosi dai fedeli, tanto che nel 1767 Domenico Andrea Rossi, Ministro Generale dei Minori Conventuali, pubblic\u00f2 il \"\"Compendio della vita, virt\u00f9 e miracoli di S. Giuseppe di Copertino\". Nel 1643 fu inviato ad Assisi, dove gli fu consegnata la cittadinanza onoraria. Anche in quella citt\u00e0 rivel\u00f2 doti profetiche, annunciando tre giorni prima dell'evento la morte di papa Urbano VIII. Nonostante la cultura limitata, quando parlava di Dio \"aveva tanta fecondia nei discorsi teologici che pareva dotto e intelligente\"\". Una scienza infusagli da Dio, secondo padre Roberto Nuti.\nCulto.\nFu beatificato da Benedetto XIV il 24 febbraio 1753 e dichiarato santo da Clemente XIII il 16 luglio 1767.\nNella cittadina di Poggiardo, dove venne consacrato sacerdote, viene venerato nella Domenica in Albis (domenica successiva alla Pasqua), con la processione in cui il simulacro viene vestito con i paramenti liturgici tradizionali, e il 18 settembre, a Copertino, giorno della memoria liturgica diocesana.\nPatrono degli studenti.\n\u00c8 condiderato patrono degli studenti, per aver superato in modo ritenuto prodigioso gli esami per accedere al sacerdozio, nonostante la sua scarsa preparazione culturale. Si ritiene possedesse il dono della \"scienza infusa\", venendo interpellato anche da teologi. \nLa preghiera dello studente.\nAl riguardo, nelle immaginette realizzate con approvazione ecclesiastica e dell'Ordine dei Frati Minori Conventuali, viene riportata la preghiera dello studente:\n\"O san Giuseppe da Copertino,\"\"amico degli studenti e protettore degli esaminandi,\"\"vengo ad implorare da te il tuo aiuto.\"\"Tu sai, per tua personale esperienza,\"\"quanta ansiet\u00e0 accompagni l'impegno dello studio\"\"(degli esami) e quanto facili siano il pericolo\"\"dello smarrimento intellettuale e dello scoraggiamento.\"\"Tu che fosti assistito prodigiosamente da Dio\"\"negli studi e negli esami\"\"per l'ammissione agli Ordini sacri,\"\"chiedi al Signore\"\"luce per la mia mente e forza per la mia volont\u00e0.\"\"Tu che sperimentasti tanto concretamente\"\"l'aiuto materno della Madonna,\"\"Madre della speranza,\"\"pregala per me,\"\"perch\u00e9 possa superare facilmente\"\"tutte le difficolt\u00e0 negli studi e negli esami.\"\"Amen.\"\nIl Santo negli USA.\nGli aviatori cattolici statunitensi lo venerano come loro protettore. A San Giuseppe \u00e8 legata anche l'importante citt\u00e0 americana di Cupertino."}
{"id": "92819", "revid": "1869172", "url": "https://it.wikipedia.org/wiki?curid=92819", "title": "Barsuk Records", "text": "Barsuk Records \u00e8 una casa di discografica indipendente con sede a Seattle, Washington. Il suo logo \u00e8 il disegno di un cane con un vinile in bocca. Il nome della casa deriva da una parola russa che significa \"tasso\"."}
{"id": "92828", "revid": "2135633", "url": "https://it.wikipedia.org/wiki?curid=92828", "title": "Giudicato di Arborea", "text": "Il giudicato di Arborea (\"rennu de Arbaree\" in lingua sarda e come veniva allora chiamato dagli arborensi) era uno dei quattro Stati indipendenti che si formarono in Sardegna alla dissoluzione in occidente dell'impero bizantino.\nUbicazione.\nSi estendeva sulla parte centrale della Sardegna, dal golfo di Oristano ai monti del Gennargentu, occupando tutta la fertile valle del fiume Tirso. Vasto circa , pianeggiante e montuoso allo stesso tempo, confinava a nord con il giudicato di Torres, ad est in piccola parte con il giudicato di Gallura, ad est e a sud con il giudicato di Cagliari. Dur\u00f2 per pi\u00f9 di 500 anni, dal 900 al 1420.\nPresero il potere pi\u00f9 di ventitr\u00e9 generazioni di sovrani conosciuti, delle casate Lacon Gunale, Lacon Zori, Lacon Serra, Serra Bas, Doria Bas, Narbona Bas. Il regno rivest\u00ec un ruolo di grande importanza nella storia sarda, distinguendosi dagli altri giudicati coevi grazie soprattutto agli ultimi giudici lungimiranti che con costanza lottarono per riunire la Sardegna sotto la loro bandiera.\nGli altri tre giudicati attraversarono infatti profonde crisi, subendo le ingerenze delle potenze marinare di Pisa e Genova: fu l'Arborea, alleato al regno d'Aragona di cui il giudice si dichiar\u00f2 vassallo, a determinare la fine loro e contestualmente delle influenze pisane nell'isola. Successivamente, diede vita ad una sanguinosa guerra contro il regno di Sardegna, creato dal papato nel 1297 e infeudato a Giacomo II d'Aragona, con l'intento di porre fine alle lotte tra angioini e aragonesi in Sicilia.\nNei giudicati di Arborea e Cagliari il capo dello Stato era denominato soprattutto giudice, in Gallura e Torres anche \"re\".\nIl giudicato d'Arborea fu suddiviso in quattordici curatorie:\ncuratoria della Barbagia di Austis, della Barbagia di Belv\u00ec, della Barbagia di Ollolai, del Barigadu, di Bonorzuli, del Campidano Maggiore, del Campidano di Milis, del Campidano di Simaxis, del Guilcer, del Mandrolisai, della Marmilla, di Montis, di Usellus, e di Valenza.\nStoria.\nDinastia Lacon Gunale.\nIntorno all'anno 1000, il primo sovrano attestato fu il logudorese Gonnario Comita de Lacon-Gunale, sicuramente sovrano anche del regno di Torres durante il periodo (1015 - 1026), anni in cui la Sardegna fu presa di mira delle incursioni barbaresche di Muj\u0101hid al-\u02bf\u0100mir\u012b, emiro di D\u00e9nia.\nSecondo alcune fonti storiche, gli arabi di Spagna, nel loro tentativo di espansione mediterranea, preceduto dalle continue scorrerie che interessavano le coste laziali, toscane e liguri, avevano scelto come base per un attacco verso l'Italia continentale proprio alcuni approdi situati nella Gallura e nel Logudoro. L'intervento di Pisa e di Genova, sollecitato dal papa Benedetto VIII, dopo alcune furiose battaglie navali, riusc\u00ec a scongiurare il pericolo\nA Gonnario Comita subentr\u00f2 Torchitorio Barisone I, il quale lasci\u00f2 il regno al figlio Mariano I de Lacon-Zori per assumere la reggenza del regno di Torres per conto del nipote minorenne Mariano. A lui succedette Orzocco I, ricordato come colui che ufficialmente spost\u00f2 la sede giudicale da Tharros ad Oristano. Dopo un oscuro re chiamato Torbeno di cui si hanno poche fonti, sal\u00ec al trono Orzocco II, marito di una Maria de Orr\u00f9. Dalla loro unione nacque Comita I, il quale non ebbe discendenza e con lui termin\u00f2 il casato.\nDinastia Lacon Serra.\nGonnario Lacon-Serra, cognato di Orzocco II, eredit\u00f2 la corona perch\u00e9 sposato con Elena de Orr\u00f9. Il successore fu Costantino I, ricordato perch\u00e9 intorno al 1110 fu lui che don\u00f2 il santuario della Vergine di Bonarcado ai benedettini camaldolesi di San Zeno di Pisa e la chiesa di San Lussorio di Fordongianus ai vittorini di Marsiglia. A lui succedette il figlio Comita III, preceduto nella minore et\u00e0 dai reggenti Orzocco III e Comita II. Comita III nutr\u00ec mire espansionistiche verso il Logudoro nel periodo in cui il giudice minorenne Gonnario II era esule a Pisa. Il primo tentativo di impadronirsi del trono fu respinto dallo stesso Gonnario II, aiutato dai parenti pisani. Cinque anni dopo Comita III ritent\u00f2 ma fu scomunicato dal vescovo di Pisa e costretto alla pace nel 1144.\nBarisone I.\nAlla sua morte, due anni dopo gli succedette il figlio Barisone, marito di Pellegrina de Lacon. Dalla loro unione nacquero cinque figli, uno dei quali \u2013 Pietro \u2013 succeder\u00e0 al padre. Una sua figlia \u2013 Sinispella \u2013 sposer\u00e0 in prime nozze Ugo Ponzio de Cervera Bas, cugino di Raimondo Berengario IV conte di Barcellona e dar\u00e0 origine alla casata dei Bas di Arborea. Negli anni successivi, in seconde nozze, Sinispella sposer\u00e0 Comita di Torres, dalla cui unione discenderanno le ultime due generazioni di sovrani logudoresi.\nForte di una rete di legami familiari estesa in Sardegna e nella penisola italiana, in occasione della consacrazione della chiesa di Santa Maria di Bonarcado, Barisone riun\u00ec in conferenza i delegati dei regni isolani per discutere una pace generale. L'accordo fu raggiunto e resse per ben quindici anni. Fu poi Barisone stesso che lo ruppe quando, spalleggiato da Genova e dalla corte di Barcellona, nel 1157 ripudi\u00f2 la moglie Pellegrina e spos\u00f2 Agalbursa, figlia di Ugo Ponzio de Cervera, visconte di Bas, e della principessa Almodis, sorella di Raimondo Berengario IV di Barcellona, re designato della Corona di Aragona. Il 19 giugno del 1162, allo scoppio della guerra tra Genova e Pisa, i fragili equilibri politici tra le due repubbliche marinare e i regni sardi si incrinarono bruscamente. Barisone nel 1162 dichiar\u00f2 guerra a Pisa e l'anno successivo invase il regno di Calari obbligando il legittimo sovrano Pietro Torchitorio III a rifugiarsi presso il fratello Barisone II di Torres. \nI due sovrani, successivamente, con l'aiuto di Pisa attaccarono nel 1164 il regno di Arborea, invadendone il territorio ed assediando il castello di Cabras che non riuscirono per\u00f2 ad espugnare. Con l'appoggio di Genova, Barisone chiese ed ottenne il titolo nominale di re di Sardegna all'imperatore Federico I Barbarossa, pagando 4000 marchi d'argento. Il 10 agosto 1164 fu incoronato re di Sardegna nella cattedrale di San Siro a Pavia. Era suo intento chiedere l'appoggio ghibellino e costruirsi una base giuridica sulla quale poi giustificare la guerra contro i regni isolani e riunirli in un unico Stato sotto il suo regno. I genovesi per\u00f2, resisi conto che non poteva restituire subito l'ingente somma, lo tennero in ostaggio per sette anni.\nNel 1172 rientr\u00f2 in patria e nel 1180 ritent\u00f2 d'invadere il regno di Calari ma le sue truppe furono respinte. Non avendo pi\u00f9 aiuto n\u00e9 da Genova, n\u00e9 da Pisa - ormai in pace tra di loro - rinsald\u00f2 i legami con la Corona di Aragona dando in sposa nel 1177 la figlia Sinispella al cognato Ugo Ponzio Cervera Bas. Dall'unione nacque Ugone I di Arborea. Mor\u00ec nel 1185 dopo essersi ritirato a vita privata.\nPietro I de Lacon Serra.\nNel 1185 la Corona de Logu, seguendo i diritti dinastici, insedi\u00f2 Pietro I Lacon Serra, figlio legittimo di Barisone, ma Agalbursa sostenne i diritti di Ugone I. Secondo gli studiosi, segu\u00ec un periodo incerto in cui pare che per ottenere il potere Pietro I si sia alleato con Pisa, mentre Ugone I, consigliato da Agalbursa, chiese aiuto a Genova. Ne segu\u00ec una sorta di \"condominio\" in cui entrambi i sovrani avevano la pienezza dei poteri mantenendo per\u00f2 l'unit\u00e0 dello Stato. Secondo l'uso bizantino comandava l\"autocrator\" cio\u00e8 Pietro, perch\u00e9 Ugone era minorenne. Nel 1195 Pietro fu sconfitto da Guglielmo I Salusio IV di Calari e catturato assieme al figlio Barisone II. Ugone scapp\u00f2 assieme al vescovo Giusto, Oristano fu distrutta assieme alla cattedrale. Salusio IV si fece incoronare, ma senza approvazione ecclesiastica. Pietro mor\u00ec a Pisa.\nDinastia de Serra Bas.\nUgone I Bas Lacon Serra spos\u00f2 nel 1206 Preziosa, figlia di Guglielmo I Salusio IV. Il 30 ottobre si accord\u00f2 col suocero rivedendo i confini tra i due regni e cedendo parte della Marmilla nord orientale. Mor\u00ec nel 1211 lasciando il figlio Pietro II aspirante al trono. Morto Salusio IV nel 1214 Barisone II ne spos\u00f2 la figlia Benedetta, diventando giudice del regno di Calari con il nome di Barisone Torchitorio IV di Calari; Pietro II Bas Lacon Serra regn\u00f2 in condominio con lo zio Mariano Lacon Gunale di Torres, il quale ricostru\u00ec la cattedrale di Oristano. Dal 1228 Pietro II regn\u00f2 da solo. Mor\u00ec nel 1241 lasciando il figlio minorenne Mariano II, natogli dalla seconda moglie Sardinia. Lo zio Guglielmo da Capraia, figlio di secondo letto della vedova di Pietro I, morto a Pisa, assunse la reggenza. Costui era imparentato con i Della Gherardesca, conti di Donoratico e con i Visconti di Pisa. Il 29 settembre 1250 ottenne dal papa Innocenzo IV il riconoscimento della sovranit\u00e0 sull'Arborea, ma senza il consenso della Corona de Logu.\nNel 1257 l'Arborea partecip\u00f2 alla guerra che gli altri regni isolani - tutti filo-pisani - avevano mosso contro il giudicato filo-genovese di Calari che venne sconfitto dopo 14 mesi di guerra. Santa Igia, la \"capitale\" del regno, venne completamente distrutta ed il territorio giudicale diviso in quattro parti: l'Ogliastra e il Sarrabus andarono al giudice di Gallura, il pisano Giovanni Visconti; le curatorie di Gippi, Nuraminis, Trexenta, Marmilla inferiore, Dolia, Gerrei e Barbagia di Seulo, andarono all'Arborea; i distretti amministrativi di Sulcis, Cixerri, Nora e Decimomannu spettarono a Gherardo e Ugolino della Gherardesca, conti di Donoratico; la citt\u00e0 di Cagliari invece al comune di Pisa. L'Arborea allarg\u00f2 cos\u00ec ulteriormente i propri confini, aumentando il suo peso all'interno dei giochi di potere per il controllo dell'isola.\nGuglielmo pretese poi con le armi i diritti sul giudicato di Torres derivantigli da Ugone I Bas Serra, fratello uterino di Mariano II Lacon Gunale di Torres e nel 1259 diede vita ad una lunga battaglia contro i Doria per il controllo di quei territori, approfittando della scomparsa della giudicessa Adelasia e della prigionia di Enzo di Hohenstaufen re di Sardegna. Scomparve nel 1264 lasciando il figlio minorenne Nicol\u00f2, il quale fu associato per quattro anni al giudice legittimo Mariano II Bas Lacon Serra e poi - estromesso - morir\u00e0 nel 1270.\nMariano II de Serra Bas.\nMariano II prese le redini del regno quando questo contava anche la terza parte centrale del regno di Calari. I suoi ottimi rapporti con i Donoratico gli diedero l'opportunit\u00e0 di diventare cittadino giurato pisano dal 17 giugno 1265. Abit\u00f2 spesso a Pisa, dove spos\u00f2 una figlia di Andreotto Saraceno Caldera e nel 1287, fece sposare \"per verba\" il figlio Chiano con Giacomina della Gherardesca, figlia del conte Ugolino di cui era partigiano.\nNel 1274 conquist\u00f2 il castello di Monforte nella Nurra e lo restaur\u00f2 lasciando un'epigrafe conservata al museo di Sassari. Mantenne ottimi rapporti anche con Pietro III d'Aragona con il quale intercedette nel 1284 per la restituzione di quattro galee catturate dai pisani nel golfo di Cagliari. Morto il conte Ugolino della Gherardesca nel 1289, il 4 gennaio 1295 cambi\u00f2 improvvisamente politica e si alle\u00f2 col comune di Pisa - cui lasci\u00f2 in eredit\u00e0 la terza parte centrale del regno di Calari - contro i Gherardesca. Prese parte - in seguito - con i Della Gherardesca all'assedio di Villa di Chiesa, difesa da Guelfo della Gherardesca e quando questi, ferito, si rifugi\u00f2 a San Leonardo di Siete Fuentes, secondo alcune fonti, nel 1297 lo fece avvelenare, per estendere poi i confini del regno al bacino argentifero del Cixerri. Mor\u00ec in data imprecisata, prima del 16 dicembre 1297, lasciando il regno al figlio Chiano ed onorando l'impegno assunto con il comune di Pisa, cui concesse la terza parte del cagliaritano.\nNel 1297, poco dopo la morte di Mariano II, papa Bonifacio VIII cre\u00f2 il \"Regno di Sardegna e Corsica\", infeudandolo al re della Corona d'Aragona Giacomo II il Giusto (1295 - 1327) e dandogli cos\u00ec il via libera per l'invasione delle due isole. Chiano, figlio di Mariano II, propose di resistere a tale decisione e raggiunta la maggiore et\u00e0 spos\u00f2 Giacomina della Gherardesca, anche se aveva gi\u00e0 avuto i figli Andreotto e Mariano da una popolana di Villasalto. Nel 1300 consolid\u00f2 l'alleanza con i pisani confermando la cessione della terza parte del cagliaritano, le miniere d'argento e, forse, parte del patrimonio giudicale. Questo fece scattare il diritto alla rivolta del popolo (tradimento del \"bannus consensus\") che lo giustizi\u00f2 e lo seppell\u00ec con la lingua mozzata. Nel 1308 i Bas Serra d'Arborea acquistarono dai Malaspina il castello di Serravalle di Bosa, la Planargia e Costavalle.\nTutti questi territori facevano parte dei beni privati della famiglia (\"peculiares\") i cui proventi erano incamerati e amministrati a parte dai beni del demanio (\"rennu\"). Dei figli di Chiano, Andreotto mor\u00ec nel 1309 pertanto Mariano divenne il giudice Mariano III di Bas. Nel 1312 fu costretto dai pisani a comprare da Arrigo VII i propri diritti successori e a sposare \"verbalmente\" Costanza da Montalcino ma nel 1314, preso atto delle politiche estorsive di Pisa, chiese aiuto agli aragonesi per cacciare i toscani dalla Sardegna. Mariano III restaur\u00f2 strade e ponti, complet\u00f2 la cinta muraria di Oristano e le torri di difesa, costru\u00ec il nuovo palazzo arcivescovile e inizi\u00f2 la \"reggia\", ultimata successivamente dai suoi discendenti. Non spos\u00f2 mai Costanza da Montalcino, ma convisse con Padulesa de Serra, da cui ebbe ben sei figli, tra cui Ugone che gli successe nel 1321.\nUgone II de Serra Bas.\nCome il padre ed il nonno convisse con una concubina che gli diede tre eredi: Lorenzo, Angiola e Preziosa. Si spos\u00f2 con una nobildonna di nome Benedetta che gli diede numerosi figli: Pietro III, Bonaventura (femmina), Mariano IV, Giovanni (il tradito), Nicola (avo dei Cubello marchesi di Oristano), Francesco (il canonico), Maria. Nel 1323 si alle\u00f2 con Giacomo II d'Aragona e ne divenne vassallo per \"commendatio personalis\", con giuramento di fedelt\u00e0 ed il pagamento d'un censo annuo di 3.000 fiorini d'oro in cambio del mantenimento dei diritti dinastici regali sull'Arborea e di un'eventuale protezione militare.\nCostituzione del regno di Sardegna.\nIl 13 giugno 1323 Ugone II consigli\u00f2 l'infante Alfonso di sbarcare a Palmas di Sulcis e di porre l'assedio a Villa di Chiesa. La citt\u00e0 si arrese dopo sette mesi. Il 2 marzo 1324 Ugone partecip\u00f2 all'assalto di Castel di Castro che capitol\u00f2 il 19 giugno. L'11 aprile 1324 con l'ausilio di mercenari prese parte allo scontro con i Pisani a nord dello stagno di Santa Gilla, scontro conosciuto come battaglia di Lucocisterna. Il trattato firmato anche da Ugone prevedeva la cessione ai catalano-aragonesi di tutti i possedimenti pisani di Cagliari e della Gallura, tranne il Castel di Castro e le appendici tenute da Pisa in forma feudale. Nacque cos\u00ec giuridicamente e di fatto il regno di Sardegna. Il giudice d'Arborea rest\u00f2 fedele ai sovrani d'Aragona anche quando il distretto di Sassari nel 1329 si ribell\u00f2. Fece sposare sette dei suoi figli con altrettanti rampolli di nobili famiglie iberiche. Forn\u00ec a Giovanni e Mariano un'educazione catalana inviandoli a corte nel 1331. Acquist\u00f2 nel 1334 la villa di \"Molins de Rei\" e i castelli di \"Gelida\" e \"Matar\u00f3\", in Catalogna. Mor\u00ec a 40 anni il 5 aprile 1335 e il figlio Pietro ne diede notizia al nuovo re Alfonso il Benigno mentre si apprestava a salire sul trono giudicale.\nPietro III de Serra Bas.\nPietro III si spos\u00f2 con Costanza Aleramici di Saluzzo nel 1326 e visse da uomo pacifico all'ombra del cancelliere statale Guido Cattaneo, arcivescovo d'Arborea, e del canonico di Tramatza Filippo Mameli dottore di diritto civile e penale. Morto Alfonso IV, il 31 marzo del 1336, Pietro III fu rappresentato dal giovane fratello Mariano, impegnato negli studi a Barcellona, nel rendere omaggio al nuovo sovrano Pietro IV il Cerimonioso. Il 22 settembre 1343 ottenne dal papa Clemente VI il permesso di fondare il monastero delle clarisse. Mor\u00ec nel 1347, seguito dalla moglie pochi mesi dopo, il 18 febbraio 1348.\nMariano IV d'Arborea.\nLa Corona de Logu, seguendo la solita consuetudine, intronizz\u00f2 Mariano IV, fratello del giudice scomparso. Nel 1331 egli era stato inviato in Catalogna per ricevere una formazione a corte e due anni dopo fu armato cavaliere. Nel 1336 si spos\u00f2 con Timbora di Roccaberti che gli diede i figli Ugone, Eleonora e Beatrice. Ugone si sposer\u00e0 pi\u00f9 tardi - nel 1362 - con la figlia di Giovanni III di Vico e Beatrice con Aimerico VI visconte di Narbona.\nMariano, colto e intelligente, parlava correntemente il sardo, conosceva il latino, il catalano, l'italiano, era in corrispondenza epistolare con le maggiori personalit\u00e0 del tempo, fra cui Caterina da Siena. \u00c8 da molti considerato il pi\u00f9 grande sovrano arborense del Trecento.\nProprio in quel decennio, da giuristi arborensi e \"terramannesos\" (italiani), venne rivisto il sistema giuridico, con la prima stesura della Carta de Logu d'Arborea che sar\u00e0 corretta e nuovamente promulgata nel 1392, durante la reggenza della figlia di Mariano, Eleonora. Nel 1339 ebbe i titoli di conte del Goceano e signore della Marmilla cagliaritana, gi\u00e0 in possesso degli Arborea, ma facenti parte del regno di Sardegna infeudato ai re aragonesi. Pertanto Mariano era giudice-re d'Arborea e vassallo del regno di Sardegna per il Goceano e la Marmilla.. D'altronde, come detto, anche per l'Arborea i giudici avevano giurato fedelt\u00e0 al re d'Aragona, da cui erano stati investiti formalmente del ruolo di giudici d'Arborea come suoi vassalli.\nGuerra al regno di Sardegna.\nDopo un decennio di relativa tranquillit\u00e0, Mariano cap\u00ec che disponeva di forze e risorse in grado di rendere concreti i sogni di conquista. Si mostr\u00f2 insofferente verso la Corona d'Aragona gi\u00e0 dopo la battaglia di Aidu de Turdu nel 1347 quando i Doria batterono i regnicoli. L'insofferenza crebbe quando Bernardo de Cabrera occup\u00f2 Alghero il 30 agosto 1353. La guerra con la Corona d'Aragona, deliberata in \"Corona de Logu\", scoppi\u00f2 lo stesso anno. Ruppe il suo rapporto di vassallaggio con gli aragonesi, tolse i pali catalani dalle sue insegne, assunse come stemma del suo Stato l'albero eradicato in campo argento, e invase il cagliaritano sottomettendo i sardi regnicoli, minacciando di tagliar mani e piedi ai riluttanti e di confiscare i loro beni. A Decimo il 10 settembre cattur\u00f2 Gherardo della Gherardesca, comandante delle truppe del re di Sardegna, poi assedi\u00f2 Castel di Castro, ma il 7 ottobre si ritir\u00f2 a Sanluri dopo che fu fermato a Quartu da Bernardo de Cabrera.\nIl 15 giugno 1354 sbarc\u00f2 in Sardegna, ad Alghero, lo stesso Pietro il Cerimonioso per stroncare la rivolta sarda, ma la missione fu un fallimento. Il re ottenne con la diplomazia Alghero il 16 novembre 1354, ma alle dure condizioni di Mariano IV. L'Arborea, alla fine del 1354, riusc\u00ec a controllare l'intera isola, a parte Cagliari, Alghero e Sassari, quest'ultima governata da Brancaleone Doria. La pace di Sanluri dell'11 luglio 1355 riport\u00f2 lo \"status quo\", ma frutt\u00f2 un altro periodo decennale di pace, che rafforz\u00f2 gli Arborea. Mariano riprese la guerra nel 1365 attaccando il castello di Sanluri. Il sovrano oristanese aveva chiesto al papa Urbano V di essere infeudato del regno di Sardegna e Corsica al posto di Pietro il Cerimonioso, che non pagava il censo dovuto al Papato..\nNel 1368 il re invi\u00f2 in Sardegna un corpo di spedizione con a capo Pietro Martinez de Luna. Giunto rapidamente nei pressi di Oristano questi fu sconfitto nella cruenta battaglia di Sant'Anna dove mor\u00ec combattendo sul campo. Tale sconfitta cost\u00f2 successivamente anche la perdita di Sassari e Osilo. Oramai solamente i rifornimenti via mare garantivano la sopravvivenza di castel di Castro e di Alghero, unici lembi di territorio isolano in mano aragonese. Le grandi manovre belliche si fermarono a causa della virulenta epidemia di peste che nel 1375 falcidi\u00f2 gran parte della popolazione isolana, tra cui lo stesso Mariano IV che, nel 1375, mor\u00ec all'et\u00e0 di 57 anni.\nUgone III d'Arborea.\nA Mariano IV succedette il figlio Ugone III, ormai quarantenne e vedovo, con una giovane figlia da allevare. La promise in moglie al figlio di Luigi I d'Angi\u00f2, nell'ambito di un'alleanza anti aragonese di cui si ha testimonianza in un memoriale d'ambasciata redatto in latino dal notaio Raimondo Mauranni. Il figlio, Luigi II d'Angi\u00f2, diventer\u00e0 feudatario e visconte de Baux.\nIl sovrano oristanese fin dall'inizio si alien\u00f2 importanti personaggi e ufficiali di corte, tra cui Giovanni de Ligia ed il figlio Valore. Fu accusato di crudelt\u00e0 e tirannia e, da una cronaca francese, di rozzezza ed ignoranza. La sua figura \u00e8 stata rivalutata dal fatto che si \u00e8 saputo che sapeva leggere e scrivere, conosceva le comuni lingue straniere ed il complicato linguaggio diplomatico. Le sue imprese militari non furono tuttavia rilevanti e all'altezza di quelle paterne. Castel di Castro ed Alghero rimasero inespugnati mentre, sul piano diplomatico ottenne un gran risultato facendo sposare la sorella Eleonora con Brancaleone Doria, figlio legittimato del grande Branca Doria. Forse a causa del suo governo dispotico e rude il 3 marzo 1383 il popolo si sollev\u00f2, lo pugnal\u00f2 insieme alla figlia e lo butt\u00f2 con la lingua mozzata dentro un pozzo. Raimondo Carta Raspi ha mosso dubbi sulla natura totalmente autonoma della rivolta, ipotizzando ingerenze della Corona di Aragona che avrebbe mosso la mano degli assassini e di influenti personaggi di corte; a riprova di ci\u00f2 \u00e8 stato evidenziato il fatto che i principali autori dell'aggressione fuggirono in Aragona per evitare l'arresto.\nEleonora d'Arborea.\nDopo il suo assassinio, divent\u00f2 \"Judicissa de facto\" la sorella di Ugone III, Eleonora, per conto del figlio Federico Doria. Nato a Castelgenovese (oggi Castelsardo) nel 1377, fino ai 21 anni, ridotti poi a 14, non avrebbe potuto avere la pienezza dei poteri. Eleonora assunse la reggenza non senza problemi. Fu richiamata da Genova dove risiedeva dal 1382 e dove si era trasferita dopo aver vissuto 6 anni a Castelgenovese. Suo marito Brancaleone Doria era in Catalogna per ricevere il titolo onorifico di \"conte di Monteleone\" e \"barone della Marmilla inferiore\", ma appena si diffuse la notizia dell'elezione del figlio Federico, fu arrestato da Pietro il Cerimonioso, inviato a Cagliari e rinchiuso nella torre di San Pancrazio, poi in quella dell'Elefante e fu liberato solamente il 1\u00ba gennaio 1390, dopo circa sette anni di prigionia. Federico mor\u00ec nel 1387, lo stesso anno della morte del re di Sardegna.\nSempre reggente la madre Eleonora, succedette a Federico suo fratello, Mariano V, nato anch'egli a Castelgenovese nel 1378 - 1379. Il 24 gennaio 1388, dopo lunghe trattative fu firmata una pace tra il regno di Sardegna ed il regno d'Arborea. Gli accordi prevedevano la restituzione al primo di \"citt\u00e0, ville e luoghi occupati dai precedenti giudici d'Arborea\".\nBrancaleone Doria.\nBrancaleone era nipote di Branca Doria e di una Giacomina di cui non si conosce il casato. Il 16 marzo 1357 s'era fatto vassallo ed alleato del re d'Aragona per legittimare il possesso dei beni paterni. Aveva avuto i figli illegittimi Giannettino e Nicol\u00f2 da una donna anonima. Il matrimonio con Eleonora nel 1376 fu pi\u00f9 di convenienza personale che politica, perch\u00e9 inizialmente fu fedele alla Corona aragonese. Cambi\u00f2 per\u00f2 parere durante la prigionia. Il primo aprile del 1391 marci\u00f2 contro Castel di Cagliari; il 16 agosto, col figlio Mariano al fianco, occup\u00f2 Sassari ed Osilo. In settembre conquist\u00f2 il castello della Fava, di Galtell\u00ec, di Bonveh\u00ec e di Pedreso, lasciando agli avversari solo Alghero e Longosardo. Il 3 ottobre entr\u00f2 a Villa di Chiesa. In una lettera scritta a Sanluri il 3 febbraio 1392 Brancaleone annunciava di aver ripreso tutti i territori posseduti nel 1388.\nMariano V, compiendo 14 anni, secondo una nuova norma giudicale, divent\u00f2 giudice di diritto ed Eleonora, alla fine della reggenza, promulg\u00f2 la celebre Carta de Logu. Il codice, raccolta in 198 capitoli di ordinamenti di diritto processuale, civile e penale, rimase in vigore fino al 1827, quando fu sostituita dal Codice Feliciano.\nLa giudicessa mor\u00ec intorno al 1404, forse colpita dalla peste che imperversava in tutta l'Europa.\nGuglielmo II di Narbona-de Serra Bas.\nMariano V mor\u00ec nel 1407. Si present\u00f2 allora il problema della successione che, per regola consolidata, spettava agli eredi di Beatrice d'Arborea, sorella di Ugone III ed Eleonora, sposata nel 1363 con Amerigo VI di Narbona, madre di Guglielmo I e nonna defunta (1377) dell'attuale Guglielmo II. Giudice di fatto divenne Leonardo Cubello, bisnipote di Ugone II di Arborea.\nBrancaleone Doria perci\u00f2 si ritir\u00f2 sdegnato a Monteleone (Roccadoria), \nIl 6 ottobre 1408 sbarc\u00f2 a Cagliari con un potente esercito l'infante Martino il Giovane, erede al trono di Sardegna e re di Sicilia.\nL'8 dicembre giunse anche il visconte Guglielmo II, eletto dalla Corona de Logu giudice d'Arborea ad Oristano il 13 gennaio 1409 (\"de jure\" lo era dal 1407, quando mor\u00ec Mariano V), con l'aggiunta dei tradizionali titoli di conte del Goceano e visconte di Bas. Sar\u00e0 l'ultimo giudice d'Arborea.\nIl regno di Guglielmo (1407/09-1420) fu assai agitato per la continua opposizione aragonese e di altri eredi collaterali, al punto che prefer\u00ec stabilirsi a Sassari. Spesso rientrava nella sua viscontea francese e, nel 1420, infine, vendette i suoi diritti sul giudicato sardo al sovrano di Sardegna. Morir\u00e0 qualche anno dopo in battaglia.\nNel 1410 Guglielmo fece coniare nella zecca di Sassari i \"minuti e le patacchine\" (con la croce patente e l'albero sradicato), uniche monete effettivamente battute che ricordino il giudicato d'Arborea.\nLa battaglia di Sanluri.\nApprofittando della crisi dinastica, l'erede della corona d'Aragona, Martino I di Sicilia \"il Giovane\", il 6 ottobre 1408 sbarc\u00f2 in Sardegna con un potente esercito comandato da Pietro Torrelles. Falliti i tentativi diplomatici per trovare un accordo, la guerra riprese il suo corso. Lo scontro tra i due schieramenti avvenne nelle campagne di Sanluri in localit\u00e0 attualmente denominata \"su bruncu de sa battalla\". Le truppe del regno di Sardegna spezzarono in due tronconi l'esercito giudicale. La parte sinistra fu sopraffatta nella localit\u00e0 detta \"s'occidroxiu\" (il macello); la destra si spezz\u00f2 in due resti: il primo scapp\u00f2 a Sanluri, ma fu raggiunto e fatto a pezzi, il secondo si rifugi\u00f2 a Monreale e resistette. Il 4 luglio si arrese Villa di Chiesa nelle mani di Giovanni de Sena. Fu un vero disastro per gli Arborea, anche se Martino il Giovane di l\u00ec a poco mor\u00ec a Cagliari il 25 luglio 1409 di malaria, contratta probabilmente dopo la battaglia. Guglielmo II di Narbona (Guglielmo III come giudice d'Arborea) torn\u00f2 in Francia per cercare aiuto e lasci\u00f2, come giudice di fatto, suo cugino, Leonardo Cubello.\nLa sconfitta di Sanluri non pieg\u00f2 completamente gli arborensi. I combattimenti ripresero violentemente ed il 17 agosto l'esercito giudicale respinse un violento attacco contro Oristano per opera dei Moncada. Il giorno successivo Pietro Torrelles guid\u00f2 i soldati del regno di Sardegna nella battaglia che si svolse nella piana tra Sant'Anna, Fenosu e Santa Giusta, ricordata come la \"Seconda Battaglia\" (\"Segunda battalla\"), lasciando sul campo - secondo fonti spagnole - pi\u00f9 di 6.500 dei propri uomini. La guerra non era ancora conclusa, l'esercito del regno di Sardegna chiese ed ottenne rinforzi. Gli arborensi si difesero strenuamente e passeranno sette mesi prima che Pietro Torrelles espugni i castelli di Monreale, di Marmilla e di Gioiosa Guardia. Ma poi nel gennaio del 1410 Pietro Torrelles prese Bosa e mise sotto assedio Oristano dove infine Leonardo Cubello firm\u00f2, a San Martino fuori le mura, la resa della citt\u00e0 e di tutta l'Arborea storica che fu incamerata nel \"Regnum Sardiniae et Corsicae\". Oristano e i Campidani di Cabras, Milis e Simaxis gli furono dati in feudo col titolo di Marchese d'Oristano. . Il 31 maggio del 1410 moriva Martino \"il Vecchio\" senza risolvere il problema della successione..\nEstinzione del giudicato di Arborea.\nNella primavera dello stesso anno Guglielmo II di Narbona (Guglielmo III d'Arborea) fece ritorno dalla Francia, organizz\u00f2 i territori superstiti e spost\u00f2 la \"capitale\" del regno a Sassari. Con l'aiuto di Nicol\u00f2 Doria riprese il castello di Longosardo e minacci\u00f2 Oristano ed Alghero dove Pietro Torrelles, il capitano generale e luogotenente del re mor\u00ec in quell'anno di malaria. La guerra continuava e tra il 5 ed il 6 maggio 1412 riusc\u00ec ad entrare ad Alghero insieme a miliziani sassaresi e francesi, ma fu poi respinto e costretto a desistere dall'accanita resistenza degli algheresi. Convinto di non poter raddrizzare la situazione, tratt\u00f2 prima con Ferdinando I d'Aragona dei Trast\u00e1mara, poi col figlio Alfonso il Magnanimo.\nL'accordo fu raggiunto il 17 agosto 1420 e il regno fu venduto per fiorini d'oro. Dopo il 1410 la Marmilla regnicola fu tenuta direttamente da Cagliari per le provviste granarie della citt\u00e0, poi fu promessa, nel 1415, da Ferdinando I de Antequera al Cubello per non essersi schierato coi ribelli sardi e a lui fu ceduta nel marzo del 1416, assieme a Valenza, per la somma di 25.000 fiorini d'oro d'Aragona versati al fisco regio. Restarono fuori dall'accordo Gesturi, Tuili e Villamar e alcuni castelli infeudati a Gerardo de Doni durante la battaglia di Sanluri.\nIn quel momento, la Sardegna divenne per la prima volta unita, anche se nell'ambito della Corona d'Aragona. Il regno di Sardegna avr\u00e0 diverse dinastie: i conti di Barcellona, i Trastamara, gli Asburgo, Filippo V di Borbone e i Savoia, coi quali il regno si trasformer\u00e0 nel regno d'Italia quattro secoli dopo, assumendo un referente geografico italiano.\nIl marchesato di Oristano (1410-1478).\nLeonardo Cubello (discendente da Ugone II) il 29 marzo 1410 sottoscrisse la pace per cui avrebbe consegnato al regno di Sardegna i possedimenti storici arborensi ad eccezione di un piccolo territorio intorno all'ex capitale di Mariano: il re lo invest\u00ec appunto del marchesato di Oristano e della contea del Goceano.\nLeonardo prese dunque possesso dell'avita residenza giudicale, detta ora \"palazzo del marchese\".\nCostanza Cubello, figlia di un nobile aragonese Cub\u00e8l di Valenza e di un'aristocratica sarda Deyana, aveva sposato verso la met\u00e0 del Trecento il \"donnikello\" Salvatore d'Arborea, figlio cadetto del giudice Ugone II, dal quale ebbe tre figli, che assunsero il patronimico dei Cubello: fra loro, Leonardo, primo marchese di Oristano, e Nicolina. I Cubello si estinsero nel 1470 col marchese Salvatore: per via femminile continuarono la stirpe d'Arborea, molte famiglie, fra cui i sei figli del nipote Leonardo Alag\u00f3n e della zia Nicolina. I discendenti dei giudici di Arborea, in linea femminile, furono numerosi e secoli dopo diedero vita a un'interessante disputa giudiziaria per cui il re di Spagna ne riconobbe (sotto il profilo patrimoniale) i diritti dinastici. I Cubello misero da parte il loro stemma originario (una corona) per adottare il pi\u00f9 prestigioso scudo degli Arborea (l'albero diradicato); fece altrettanto Leonardo II con le sei palle degli Alag\u00f3n.\nLeonardo Alagon nacque nel 1436 da Artaldo e da Benedetta Cubello, sorella del marchese Salvatore. Alla morte di questi senza eredi diretti, nel 1470, gli succedette nel marchesato di Oristano, del quale fu l'ultimo feudatario. Vinse nella battaglia di Uras il vicer\u00e9 aragonese Nicol\u00f2 Carroz, ma il re Ferdinando I pronunci\u00f2 una sentenza di morte per tutti gli Alag\u00f3n.\nNel 1478 Leonardo fu sconfitto nella battaglia di Macomer, costretto a fuggire, catturato e imprigionato nel castello di X\u00e0tiva, dove morir\u00e0 nel 1494. Il marchesato di Oristano e la contea del Goceano passarono al regno d'Aragona."}
{"id": "92829", "revid": "320578", "url": "https://it.wikipedia.org/wiki?curid=92829", "title": "Arborea (regno)", "text": ""}
{"id": "92830", "revid": "125696132", "url": "https://it.wikipedia.org/wiki?curid=92830", "title": "Ragnar\u01ebk", "text": "Il termine Ragnar\u01ebk (dal norreno \"Ragnar\u01ebk\", pronunciato e significante letteralmente \"destino degli d\u00e8i\"; \u00e8 documentata anche la variante \"Ragnar\u00f8kkr\", pronunciata ) indica, nella mitologia norrena, una serie di eventi catastrofici ed escatologici, tra cui spicca una grande e famosa battaglia finale tra le potenze della luce e dell'ordine e quelle delle tenebre e del caos, la quale avverer\u00e0 la morte di un certo numero di importanti personaggi del ciclo mitologico (come Odino, Thor, T\u00fdr, Freyr, Heimdallr e Loki) e, preceduta da varie calamit\u00e0 naturali, sar\u00e0 succeduta dall'incendio e dalla sommersione del mondo nell'acqua cosmica, dalla caduta degli astri e dal collasso della volta celeste, fino alla fine del creato. Ciononostante, la parola indica anche la rigenerazione del mondo distrutto, caratterizzata da un'et\u00e0 felice, una nuova dinastia divina e una rinnovata progenie umana: infatti, conclusi tali eventi apocalittici, si racconta che il nuovo mondo riemerger\u00e0 purificato e ubertoso, che gli d\u00e8i sopravvissuti allo scontro e quelli resuscitati e reduci dall'oltretomba si riuniranno in alleanza e che la terra sar\u00e0 ripopolata da L\u00edf e L\u00edf\u00ferasir, una coppia di esseri umani scampati alla devastazione grazie al rifugio offerto da una misteriosa foresta.\nQuesto concetto terminativo e palingenetico costituisce un episodio cruciale ed enigmatico della mitologia norrena ed \u00e8 stato oggetto di dibattiti, dissertazioni e teorie in ambito accademico lungo tutta la storia degli studi di filologia germanica.\nEtimologia e storia del termine.\nIl composto norreno \"ragnar\u01ebk\", frutto dell'univerbazione di un sintagma cristallizzatosi nel tempo, ha una lunga storia di interpretazioni ed etimologie proposte. Il primo elemento, \"ragna\", \u00e8 sicuramente da individuare come il genitivo plurale di \"regin\", un sostantivo neutro declinabile solo al plurale, significante letteralmente \"(coloro che esprimono) giudizi, (coloro che prendono) decisioni\" e, in senso pi\u00f9 ampio, \"autorit\u00e0, divinit\u00e0\"; ad ogni modo, l'esatta semasiologia del termine rimane in dubbio. Il secondo elemento, \"r\u01ebk\", \u00e8 pi\u00f9 problematico, poich\u00e9 ricorre in due varianti, -r\u00f6k e -r\u00f8kkr. Scrivendo all'inizio del XX secolo, il filologo Geir Zo\u00ebga tratta le due forme come due composti separati, glossando ragnar\u00f6k come \"il destino o la distruzione degli dei\" e ragnar\u00f8kkr come \"il crepuscolo degli dei\". Il sostantivo plurale r\u00f6k ha diversi significati, tra cui \"sviluppo, origine, causa, relazione, destino\". La parola ragnar\u00f6k nel suo insieme viene quindi solitamente interpretata come \"destino finale degli dei\".\nLa forma singolare ragnar\u00f8k(k)r si trova in una strofa del poema dell'Edda poetica Lokasenna e nell'Edda in prosa. Il sostantivo r\u00f8k(k)r significa \"crepuscolo\" (dal verbo r\u00f8kkva \"diventare buio\"), suggerendo una traduzione \"crepuscolo degli dei\". Questa lettura \u00e8 stata ampiamente considerata un risultato dell'etimologia popolare, o una dotta reinterpretazione del termine originale a causa della fusione di /\u0254/ (scritto \u01eb) e /\u00f8/ (scritto \u00f8) in antico islandese dopo gli inizi del Duecento (dando comunque origine al calco G\u00f6tterd\u00e4mmerung \"Crepuscolo degli Dei\" nella ricezione tedesca della mitologia norrena).\nIn islandese moderno i due termini sono diventati, rispettivamente, \"Ragnar\u00f6k\" e \"Ragnar\u00f6kkur\", quest'ultimo pronunciato .\nIl termine probabilmente pi\u00f9 antico \u00e8 \"ragnar\u01ebk\", che significa \"fato degli d\u00e8i\". \"Ragnar\u00f8kkr\" significa invece \"'crepuscolo degli d\u00e8i\". Gli storici hanno corretto quest'ultima traduzione; in particolare il francese Claude Lecouteux, ha sostenuto che il significato originario sia \"giudizio delle potenze\".\nFonti mitologiche.\nLa narrazione dell'evento \u00e8 riportata principalmente dall'\"Edda poetica\" (in islandese: \"Lj\u00f3\u00f0a Edda\"), silloge di carmi compilata nel XIII secolo a partire da precedenti fonti della tradizione germanica, e dall'\"Edda in prosa\" (in islandese: \"Snorra Edda\"), anch'essa del XIII secolo e scritta da Snorri Sturluson., nell'opera di Snorri e in un singolo poema dell'\"Edda poetica\" ci si riferisce ad esso chiamandolo \"Ragnar\u00f8kkr\", un nome, traducibile come \"Crepuscolo degli d\u00e8i\", reso popolare dal compositore ottocentesco Richard Wagner grazie all'ultimo dei quattro drammi musicali facenti parte della sua tetralogia \"L'anello del Nibelungo\" (in tedesco: \"Der Ring des Nibelungen\"), il cui titolo originale \"G\u00f6tterd\u00e4mmerung\" \u00e8 l'esatta traduzione in tedesco del norreno \"Ragnar\u00f8kkr\".\nSvolgimento dei Ragnar\u01ebk.\nI Ragnar\u01ebk (la parola \u00e8 plurale) ci sono noti principalmente da tre fonti:\nLe fonti sui Ragnar\u01ebk, come quasi tutte quelle sulla mitologia norrena, sono frammentarie, confuse, contraddittorie, ricche di riferimenti criptici e spesso quasi incomprensibili nella loro laconicit\u00e0. I Ragnar\u01ebk verranno preceduti dal Fimbulvetr, un inverno della durata di tre stagioni senza l'estate in mezzo, dopo ci saranno altri tre inverni nell'arco di grandi battaglie in tutto il mondo.\nSpariranno quindi S\u00f3l (il Sole) e M\u00e1ni (la Luna): i due lupi (Sk\u01ebll e Hati) che, nel corso del tempo, perennemente inseguivano i due astri finalmente li raggiungeranno, divorandoli, privando il mondo della luce naturale. Anche le stelle si spegneranno. Yggdrasill, l'albero cosmico, si scuoter\u00e0 e tutti i confini saranno sciolti: terremoti, alluvioni e catastrofi naturali.\nLe creature del caos attaccheranno il mondo: Fenrir il lupo verr\u00e0 liberato dalla sua catena, mentre il Mi\u00f0gar\u00f0sormr emerger\u00e0 dalle profondit\u00e0 delle acque. La nave Naglfar lever\u00e0 le ancore per trasportare le potenze della distruzione alla battaglia, guidate da Hel. Al timone ci sar\u00e0 il dio Loki.\nI misteriosi M\u00faspellsmegir cavalcheranno su Bifr\u01ebst, il ponte dell'arcobaleno, facendolo crollare. Heimdallr, il bianco dio della sorveglianza, soffier\u00e0 il suo corno, il Gjallarhorn, per chiamare allo scontro finale Odino, le altre divinit\u00e0, e i guerrieri del Valhalla (gli Einherjar).\nNel grande combattimento finale, che avverr\u00e0 nella pianura di V\u00edgr\u00ed\u00f0r, ogni divinit\u00e0 si scontrer\u00e0 con la propria nemesi, in una distruzione reciproca. Il lupo Fenrir divorer\u00e0 Odino, che quindi sar\u00e0 vendicato da suo figlio Vi\u00f0arr. T\u00fdr e il cane infernale Garmr si uccideranno a vicenda. Surtr abbatter\u00e0 Freyr, mentre Thor morir\u00e0 dopo aver ucciso J\u01ebrmungand, esalando l'ultimo respiro per i veleni di quest'ultimo.\nL'ultimo duello sar\u00e0 tra Heimdallr e Loki, che si uccideranno a vicenda, quindi il gigante del fuoco Surtr, proveniente da M\u00faspellsheimr, dar\u00e0 fuoco al mondo con la sua spada fiammeggiante.\nOdino poi sar\u00e0 resuscitato dopo che Vi\u00f0arr avr\u00e0 ucciso Fenrir e liberato il corpo rimasto di Odino all'interno del mostro.\nDi seguito, dalle ceneri, il mondo risorger\u00e0. I figli di Odino, Vi\u00f0arr e V\u00e1li, e i figli di Thor, M\u00f3\u00f0i e Magni, erediteranno i poteri dei padri. Baldr, il dio della luce con sua moglie Nanna e H\u01eb\u00f0r suo fratello, torneranno da Hel, il regno della morte. Troveranno, nell'erba dei nuovi prati, le pedine degli scacchi con cui giocavano gli dei scomparsi. La stirpe umana verr\u00e0 rigenerata da una nuova coppia originaria, L\u00edf e L\u00edf\u00ferasir (\"nomi parlanti\" che in norreno significano, rispettivamente, \"vita\" e \"anelito di vita; [colei che prova] amore per L\u00edf\"), sopravvissuti nascondendosi nel bosco di Hoddm\u00edmir o nel frassino Yggdrasill a seconda dei culti.\nLa rinascita del mondo \u00e8 tuttavia adombrata dal volo, alto nel cielo, di N\u00ed\u00f0h\u01ebggr, la serpe di Ni\u00f0afjoll, misteriosa creatura fra le cui piume porter\u00e0 dei cadaveri.\nInterpretazioni dei Ragnar\u01ebk.\nL'assenza di paralleli corrispettivi escatologici nelle altre mitologie europee, cio\u00e8 la mancanza di narrazioni sulla fine del mondo, ad esempio, in ambiente greco o romano, ha portato diversi studiosi a ipotizzare influssi pi\u00f9 o meno decisi, nei Ragnar\u01ebk, dell'immaginario cristiano, in particolare dall'Apocalisse di Giovanni. L'ipotesi sarebbe corroborata dal fatto che la mitologia norrena sia stata codificata quasi interamente in seguito all'arrivo del Cristianesimo nell'Europa settentrionale. Priva di riscontri oggettivi, la tesi \u00e8 congetturale.\nDa parte sua, Georges Dum\u00e9zil, studioso francese dei miti, ha messo in luce le forti somiglianze tra i Ragnar\u01ebk e, nella mitologia hindu, la battaglia tra P\u0101ndava e Kaurava, cos\u00ec com'\u00e8 narrata nel Mah\u0101bh\u0101rata. Cos\u00ec come il Ragnar\u01ebk sarebbe posto nel futuro, l'analoga battaglia epocale del Mah\u0101bh\u0101rata si trova nel passato.\n\u00c8 forse dunque possibile come corrispettivo dei Ragnar\u01ebk in area mediterranea la gigantomachia o la titanomachia, che vedono contrapposti gli dei olimpici guidati dal loro re, Zeus, contro creature deformi e caotiche."}
{"id": "92832", "revid": "177966", "url": "https://it.wikipedia.org/wiki?curid=92832", "title": "Westport", "text": "Westport \u00e8 il nome di molte localit\u00e0 di varie parti del mondo. In ordine alfabetico per nazione:"}
{"id": "92835", "revid": "54253", "url": "https://it.wikipedia.org/wiki?curid=92835", "title": "Riccardo I d'Inghilterra", "text": "Era il terzo dei cinque figli maschi del re d'Inghilterra, duca di Normandia, conte del Maine, d'Angi\u00f2 e di Turenna, Enrico II d'Inghilterra, e della duchessa d'Aquitania e Guascogna e contessa di Poitiers, Eleonora d'Aquitania. Riccardo era, per parte di madre, il fratellastro minore di Maria di Champagne e di Alice di Francia. Era anche il fratello minore di Guglielmo, Conte di Poitiers, di Enrico e di Matilda d'Inghilterra, e il fratello maggiore di Goffredo II, Duca di Bretagna, di Leonora d'Aquitania, di Giovanna d'Inghilterra e di Giovanni senza terra.\nNonostante fosse nato in Inghilterra, dove trascorse l'infanzia, la maggior parte della sua vita adulta la pass\u00f2 nel Ducato d'Aquitania, nel sud-ovest della Francia. Fin dall'et\u00e0 di 16 anni Riccardo prese parte a numerose imprese militari, a iniziare da quelle contro i baroni inglese ribelli e contro lo stesso padre. Pi\u00f9 avanti fu uno dei comandanti cristiani della terza crociata, conducendo la campagna dopo la partenza di Filippo II di Francia e conseguendo numerose vittorie contro i musulmani comandati da Saladino. \u00c8 uno dei pochi re d'Inghilterra ricordati per il soprannome, \"Cuor di Leone\", per l'abitudine di combattere sempre in prima fila tra i suoi soldati, piuttosto che per il numero progressivo di regnante, ed \u00e8 una figura iconica sia in Inghilterra sia in Francia.\nQuando nel 1198 sconfisse i francesi alla battaglia di Gisors, mise in evidenza il principio del diritto divino dei re usando come motto di battaglia la frase \"Dieu et mon droit\" (\"Dio e il mio diritto\").\nGiovent\u00f9 e acquisizione dell'Aquitania.\nInfanzia.\nRiccardo nacque l'8 settembre 1157, probabilmente presso Beaumont Palace, a Oxford in Inghilterra. Figlio del re Enrico II d'Inghilterra (discendente di Guglielmo il Conquistatore) e di Eleonora d'Aquitania, fu fratello minore di Guglielmo, conte di Poitiers, che mor\u00ec nell'infanzia, di Enrico il Giovane e di Matilde di Sassonia e quindi nacque secondo nella linea di successione al trono poich\u00e9 Guglielmo mor\u00ec nel 1156. Fu, inoltre fratello maggiore di Goffredo II di Bretagna, Leonora d'Aquitania, Giovanna di Sicilia e Giovanni d'Inghilterra, quest'ultimo gli succeder\u00e0 infine sul trono. Riccardo fu anche il fratellastro materno pi\u00f9 giovane delle contesse Maria di Champagne e Alice di Blois. Riccardo viene spesso descritto come il figlio prediletto della madre.\nMentre suo padre regnava sulle sue terre che si estendevano dalla Scozia alla Francia, Riccardo probabilmente trascorse la sua infanzia in Inghilterra. La sua prima visita nel continente europeo \u00e8 attestata al maggio del 1165, quando si rec\u00f2 in Normandia insieme alla madre, ma della sua educazione si conosce piuttosto poco. Nonostante fosse nato a Oxford e avesse vissuto in Inghilterra fino agli otto anni, non \u00e8 certo che parlasse o comprendesse sufficientemente la lingua inglese; fu comunque un uomo istruito che compose poesie e scrisse in dialetto limosino (lingua occitana) e in francese.\nNell'\"Itinerarium Peregrinorum et Gesta Regis Ricardi\" viene descritto come uomo affascinante, dai capelli tra il rosso e il biondo, dai lucenti occhi grigi, la carnagione pallida, con una statura ben superiore alla media attestata, secondo Clifford Brewer, di 1,96 metri. Fin da giovane mostr\u00f2 abilit\u00e0 militari e politiche, diventando famoso per la sua cavalleria e il coraggio, anche se, come i suoi fratelli, non si sottomise sempre all'autorit\u00e0 paterna.\nTra i reali medievali, le alleanze matrimoniali furono frequenti al fine di condurre ad alleanze politiche e a trattati di pace, permettendo nello stesso tempo alle famiglie di rivendicare per successione terre di altri. Nel marzo del 1159 venne stabilito che Riccardo avrebbe sposato una delle figlie di Raimondo Berengario IV di Barcellona, tuttavia questo piano fall\u00ec e tale matrimonio non ebbe mai luogo. Il 2 novembre 1160 il fratello Enrico il Giovane spos\u00f2 Margherita, figlia di Luigi VII di Francia. Nonostante questa alleanza matrimoniale tra i Plantageneti e i Capetingi, quest'ultima la dinastia sul trono francese, i due casati furono spesso in conflitto.\nAll'inizio del 1160, vi furono dei piani per dare in sposa a Riccardo Adele, contessa di Vexin, quarta figlia di Luigi VII, ma a causa delle solite rivalit\u00e0, Luigi ostacol\u00f2 le nozze. Nel 1168 venne stipulato un trattato di pace e il matrimonio tra Riccardo e Alice venne confermato. Enrico II prevedeva che i suoi territori sarebbero stati divisi tra Eleonora e i suoi tre figli sopravvissuti pi\u00f9 grandi: Enrico sarebbe diventato re d'Inghilterra con il controllo di Angi\u00f2, Maine e Normandia; Riccardo avrebbe ereditato da sua madre il Ducato di Aquitania e Poitiers; Goffredo sarebbe diventato duca di Bretagna grazie al matrimonio con Costanza, supposta erede di Conan IV di Bretagna. Alla cerimonia in cui venne confermato il suo fidanzamento, Riccardo rese omaggio al re di Francia, assicurando cos\u00ec i legami di vassallaggio tra i due.\nNel 1170, dopo essersi gravemente ammalato, Enrico II inizi\u00f2 un piano di divisione del suo regno pur volendo mantenere una ferrea autorit\u00e0 sui suoi figli e sui loro territori. Il quindicenne Enrico il Giovane, fratello maggiore di Riccardo, venne incoronato re congiunto d'Inghilterra, con il nome di Enrico III; tuttavia, non avendo mai realmente regnato non viene annoverato tra i sovrani inglesi. Nel 1171 Riccardo e sua madre intrapresero un viaggio attraverso il Ducato di Aquitania per riconciliarsi con i sudditi, durante il quale aboliscono alcuni tributi e sanzioni. Insieme posero la prima pietra del Monastero di Sant'Agostino a Limoges. Nel giugno del 1172 Riccardo venne formalmente riconosciuto come il duca d'Aquitania in una cerimonia che si svolse a Poitiers per poi essere ripetuta a Limoges dove indoss\u00f2 l'anello di San Valeriano.\nLa rivolta contro il padre Enrico II.\nSecondo il cronista Rodolfo di Coggeshall, Enrico il Giovane inizi\u00f2 a tramare contro suo padre nella speranza di poter regnare indipendentemente almeno su una parte del proprio territorio. Fragile di carattere, su consiglio di alcuni nemici del padre, tra cui il re di Francia Luigi VII, nel 1173 si rec\u00f2 a Parigi e inizi\u00f2 una ribellione contro Enrico II. Si rec\u00f2 segretamente in Aquitania, dove i fratelli Riccardo e Goffredo vivevano alla corte di Poitiers, presso la madre; Enrico il Giovane incit\u00f2 i fratelli, sembra con il consenso della madre, a unirsi a lui nella ribellione. Eleonora poi spinse i suoi vassalli aquitani e guasconi a unirsi ai suoi figli. Le contee d'Angi\u00f2 e del Maine e molti nobili aquitani sostennero la rivolta che ebbe l'appoggio del re Guglielmo I di Scozia delle contee di Boulogne e delle Fiandre e soprattutto del re Luigi VII di Francia, al quale Enrico il Giovane aveva reso omaggio come duca di Normandia, conte d'Angi\u00f2 e del Maine, mentre i suoi fratelli, Riccardo e Goffredo, avevano reso omaggio a Luigi VII, rispettivamente per l'Aquitania e per la Bretagna. Giordano Fantosme, un poeta contemporaneo, descrisse la ribellione dei figli contro il padre come una \"guerra senza amore\".\nAlla corte francese, i tre fratelli, giurarono che non avrebbero fatto accordi con il padre Enrico II senza avere prima avuto il benestare di Luigi VII e dei baroni francesi. Inizialmente, questa alleanza con Luigi sembr\u00f2 funzionare, tanto che nel luglio 1173 i ribelli avevano assediato Aumale, Neuf-March\u00e9 e Verneuil-sur-Avre e avevano preso Dol in Bretagna. Riccardo si rec\u00f2 a Poitou dove convinse i baroni fedeli a ribellarsi contro suo padre. Marci\u00f2 quindi allo scopo di conquistare La Rochelle ma venne respinto dagli abitanti, dunque si ritir\u00f2 nella citt\u00e0 di Saintes che elesse a base delle sue operazioni.\nNel frattempo il Re d'Inghilterra Enrico II mise in armi un costoso esercito di oltre 20\u00a0000 mercenari per affrontare la ribellione, riuscendo a sottomettere la Bretagna e facendo prigionieri alcuni baroni, tra i quali il quinto conte di Chester, Ugo di Kevelioc, che aveva provocato la sollevazione della Bretagna. A questo punto Enrico II fece un'offerta di pace ai suoi figli che per\u00f2 venne rifiutata per volere di Luigi di Francia. Cos\u00ec, le truppe reali inglesi presero Saintes catturando gran parte della guarnigione e obbligando Riccardo a rifugiarsi, con un modesto gruppo di soldati, nel castello di Taillebourg, ove rimase per il resto della guerra. La ribellione termin\u00f2 nel 1174 con la firma del trattato di Montlouis in cui si stabil\u00ec che Enrico il Giovane ricevesse una rendita adeguata dal padre, ma dovette rinunciare a partecipare al governo, sia del regno sia dei feudi francesi, pur mantenendo i titoli.\nI termini della pace tra Enrico II e Luigi VII esclusero in modo particolare Riccardo. Abbandonato da Luigi e timoroso nel voler affrontare l'esercito di suo padre in battaglia, Riccardo cap\u00ec che era finita e quindi si rec\u00f2 alla corte di Enrico II a Poitiers il 23 settembre implorando, ai suoi piedi, in lacrime il perdono. Alcuni giorni dopo fu seguito anche dai suoi fratelli che cercarono anch'essi la riconciliazione con il padre. Ottenuto il perdono e restaurata la pace, Riccardo ottenne il controllo su due castelli a Poitou, invece dei quattro che gli furono offerti prima del conflitto, e mezzo reddito dell'Aquitania dove pu\u00f2 agire solo come delegato del padre. La madre Eleonora, catturata nel 1173 dalle truppe realiste mentre cercava di raggiungere Parigi, rimase prigioniera di Enrico II fino alla morte di lui, in parte come assicurazione per il buon comportamento di Riccardo.\nIl presunto scandalo del fidanzamento.\nNel gennaio 1169, Enrico II aveva raggiunto un accordo con il re di Francia Luigi VII affinch\u00e9 la figlia di questi, Alice (o Adele) fosse promessa sposa a Riccardo; per tale motivo la ragazza fu inviata in Inghilterra, dove Enrico ne divenne tutore e la mantenne alla sua corte per molti anni, favorendo cos\u00ec commenti maliziosi. Nel 1177 si giunse a un vero e proprio scandalo con relativi attriti tra Francia e Inghilterra. In quell'anno il cardinale Pietro di San Crisogono (\u2020 1180), amico del papa Alessandro III, minacci\u00f2 di porre l'interdetto su tutti i territori continentali di Enrico II, se non si giungeva alle nozze tra Riccardo e Adele, ponendo fine alle voci.\nEnrico riusc\u00ec a rabbonire il re francese, ma la ragazza rimaneva ancora alla sua corte. Questo favor\u00ec le voci che parlarono di una relazione tra i due e di un figlio nato a seguito di questa. Ci\u00f2 rese impossibile il matrimonio tra i due promessi. Ma il padre Enrico II scoraggi\u00f2 Riccardo dal rompere il fidanzamento per la dote di Adele che era il Vexin, una regione francese, inoltre Adele era la figlia di Luigi VII suo alleato e non voleva contrariarlo; Riccardo non ruppe il fidanzamento.\nNel 1186, Riccardo che era profondamente innamorato di Berengaria di Navarra, figlia del re di Navarra Sancho VI \"il Saggio\" e di Sancha di Castiglia, a Gisors, ancora una volta accontent\u00f2 il padre, promettendo che avrebbe sposato Alice. Poi, nel luglio 1189, dopo la morte di suo padre, Enrico II, con il trattato di Colombi\u00e8res, con Filippo II Augusto di Francia, Riccardo conferm\u00f2 il matrimonio per mantenere il possesso della dote. Ma nel 1190, dopo essere partito per la terza crociata, dispose che Alice fosse rinviata a suo fratello, Filippo II, con il quale avrebbe proseguito la crociata, e si ritenne libero di sposare finalmente Berengaria.\nLa rivolta dei baroni.\nDopo il fallimento della rivolta contro il padre, Riccardo si concentr\u00f2 nel domare le rivolte nei suoi territori, provocate dai nobili insoddisfatti dell'Aquitania e soprattutto della Guascogna. Ruggero di Hoveden racconta che dell'assedio durato due mesi di Castillon-sur-Agen, seppur il castello fosse \"notoriamente forte\", le macchine d'assedio di Riccardo riuscirono a sottomettere i difensori. Grazie a questo successo Riccardo acquis\u00ec il soprannome di \"il Leone\" o \"Cuor di Leone\" per via della sua guida nobile, coraggiosa e feroce. Gi\u00e0 nel 1187 nella \"Topographia Hibernica\" di Giraldus Cambrensis ci si riferisce a Riccardo come \"questo nostro leone\" (\"hic leo noster\") mentre il primo utilizzo di \"Cuor di Leone\" (\"le quor de lion\") si trova ne \"L'Estoire de la Guerre Sainte\" di Ambrogio Normanno nel contesto della campagna di Accon del 1191.\nPoco prima del Natale del 1178, strinse d'assedio la fortezza di Pons, covo del pericoloso ribelle Goffredo di Rancon, che si era messo a capo della cospirazione contro l'autorit\u00e0 ducale. La durezza della repressione comport\u00f2 per\u00f2 un'ulteriore rivolta nel 1179. I ribelli sperarono di detronizzarlo chiedendo aiuto ai suoi fratelli, Enrico e Goffredo. Lo scontro finale avvenne nella primavera del 1179 nella valle di Charente. La fortezza di Taillebourg, una roccaforte considerata fino ad allora inespugnabile, era circondata su tre lati da profondi strapiombi e sul quarto lato c'era una citt\u00e0 che aveva tre cinta di mura.\nRiccardo prima saccheggi\u00f2 e distrusse le fattorie e le terre che circondavano la fortezza per lasciare gli assediati senza rifornimenti e senza vie di fuga. Gli abitanti della fortezza a questo punto attaccarono lasciando la sicurezza delle loro mura e ritenendo di poter sconfiggere Riccardo; ma questi fu cos\u00ec abile da annientare l'esercito nemico e inseguire gli assediati fin dentro la citt\u00e0 che aveva ormai le porte aperte; qui in due giorni fu in grado di conquistare il castello. La vittoria di Riccardo a Taillebourg fece cambiare idea a molti baroni ribelli, costringendoli a dichiarare la loro fedelt\u00e0 e rese ancora pi\u00f9 celebri le sue doti di comandante militare.\nTra il 1181 e il 1182 Riccardo dovette fronteggiare una rivolta per la successione alla contea di Angoul\u00eame. I suoi nemici si risolsero a chiedere aiuto al nuovo re francese Filippo II Augusto e la lotta divamp\u00f2 attraverso il Limosino e P\u00e9rigord. Riccardo fu accusato di numerosi atti di crudelt\u00e0 in queste regioni; comunque con l'appoggio di suo padre e suo fratello maggiore, port\u00f2 con successo a termine la guerra contro Aimaro V di Limoges e il conte Elie di Perigord.\nGli ultimi anni del regno di Enrico II.\nDopo aver annientato i suoi baroni ribelli, le sue attenzioni si rivolsero alla corona inglese. Tra il 1180 e il 1183 le tensioni tra Enrico e Riccardo aumentarono: quando il padre Enrico II gli ordin\u00f2 di rendere omaggio al fratello Enrico il Giovane, Riccardo si rifiut\u00f2. Verso la fine del 1182 sorse una disputa tra Riccardo e il fratello Enrico, che all'inizio del 1183 giunse a uno scontro aperto, che sconvolse l'Aquitania per circa un anno; il re di Francia, Filippo II Augusto, il duca di Borgogna, Ugo III, e il conte di Tolosa, Raimondo V, si schierarono con Enrico il Giovane, mentre con Riccardo si schierarono il fratello Goffredo e il re d'Aragona, Alfonso II il Casto.\nLa guerra termin\u00f2 per la morte di Enrico, cosicch\u00e9 il duca di Borgogna, Ugo, e il conte di Tolosa, Raimondo, rientrarono nei loro possedimenti e Riccardo rimase padrone della situazione, anche se il fratello pi\u00f9 giovane, Giovanni, aveva tentato invano di invadere l'Aquitania. Con la morte di Enrico il Giovane, Riccardo divenne il figlio pi\u00f9 grande e quindi erede al trono inglese, ma egli dovette continuare ancora la lotta contro suo padre. Per rafforzare la sua posizione, nel 1187 Riccardo si alle\u00f2 con lo stesso Filippo II. Nel novembre dello stesso anno rese omaggio al re francese, non solo per l'Aquitania, ma anche per i suoi diritti sulla Normandia e l'Angi\u00f2. Poi giunse la notizia della sconfitta del Regno di Gerusalemme nella battaglia di Hattin, e Riccardo prese la croce a Tours come molti altri nobili francesi, con il progetto di partire, al pi\u00f9 presto, per la Crociata in Terra Santa: era l'anno 1187.\nNel 1188 Riccardo e il padre, Enrico II, si trovarono alleati contro Filippo II. Tuttavia subito dopo il loro rapporto si guast\u00f2 nuovamente ed Enrico progett\u00f2 di dare l'Aquitania a suo figlio minore Giovanni. Riccardo per\u00f2 riteneva che quel territorio gli appartenesse di diritto e che il fratello Giovanni fosse indegno di regnare sulle terre una volta appartenute alla sua amata madre. Questo rifiuto fece s\u00ec che Enrico II decidesse di liberare la regina Eleonora per mandarla in Aquitania affinch\u00e9 Riccardo lasciasse a lei quelle terre.\nL'anno successivo, il 1189, dato che Riccardo e Filippo II si erano nuovamente alleati, Enrico II pens\u00f2 seriamente di nominare Giovanni erede al trono; allora Riccardo e Filippo II organizzarono una spedizione contro di lui che culmin\u00f2 il 4 luglio 1189 con la vittoria a Ballans. Di conseguenza il re dovette accettare come erede Riccardo. Due giorni dopo Enrico II, che gi\u00e0 era ammalato, mor\u00ec a Chinon e Riccardo I gli successe come Re d'Inghilterra, Duca di Normandia e Conte del Maine e d'Angi\u00f2. Ruggero di Howden raccont\u00f2 che quando Riccardo si present\u00f2 davanti al cadavere del padre Enrico dalle narici di questo inizi\u00f2 a sgorgare del sangue, un segno attribuito al fatto che il comportamento dell'indomito figlio fosse stata la causa indiretta della sua morte.\nIl regno di Riccardo I.\nIncoronazione e antisemitismo.\nRiccardo I venne ufficialmente investito duca di Normandia il 20 luglio 1189 e coronato re il 3 settembre nell'Abbazia di Westminster in una solenne cerimonia. Alla cerimonia fu vietata la partecipazione a donne ed ebrei, con la motivazione ufficiale che si trattava dell'incoronazione di un crociato. Alcuni membri di rilievo della comunit\u00e0 ebraica si presentarono ugualmente, portando doni al nuovo re, ma furono spogliati, fustigati e gettati fuori dal luogo in cui si tenevano i festeggiamenti.\nPoco dopo, a Londra si diffuse la voce che Riccardo avesse ordinato di uccidere tutti gli ebrei e il popolo di Londra inizi\u00f2 quindi un vero e proprio massacro. Le violenze continuarono per alcuni giorni. Molti ebrei furono linciati, rapinati o arsi vivi, numerose abitazioni furono abbattute e molti ebrei furono forzosamente battezzati. Alcuni trovarono rifugio nella Torre di Londra, altri riuscirono a scappare. Ruggero di Howden, nel suo \"Gesta Regis Ricardi\", afferma che furono i cittadini gelosi e bigotti ad aver iniziato la rivolta.\nRitenendo che le violenze potessero destabilizzare il paese proprio nel momento in cui egli era in procinto di partire per la crociata, Riccardo ordin\u00f2 l'esecuzione dei responsabili degli eccidi. Poi fece circolare un editto reale dove si ordinava di lasciare in pace gli ebrei. Nonostante questo, appena Riccardo ebbe attraversato la Manica, le violenze ripresero in tutto il paese e, nel mese di marzo del 1190, culminarono in un vero e proprio massacro a York.\nPianificazione della crociata.\nRiccardo prese la croce gi\u00e0 quando era conte di Poitou nel 1187. Suo padre e Filippo II di Francia lo fecero a Gisors il 21 gennaio 1188 dopo aver ricevuto la notizia della caduta di Gerusalemme per mano di Saladino. Dopo che Riccardo divenne re, lui e Filippo decisero di partire insieme per la terza crociata poich\u00e9 ognuno di loro temeva che durante la sua assenza l'altro avrebbe potuto usurpare i suoi territori.\nRiccardo prest\u00f2 il giuramento di rinunciare alla sua passata malvagit\u00e0 per mostrarsi degno di prendere la croce, dunque inizi\u00f2 a reclutare e armare un nuovo esercito crociato. Per riuscirci dovette impiegare gran parte del tesoro del padre (accumulato grazie alla decima del Saladino), aument\u00f2 le tasse e accett\u00f2 di liberare re Guglielmo I di Scozia dal suo giuramento di sottomissione a Riccardo in cambio di 10\u00a0000 marchi. Per aumentare ulteriormente le entrate, mise in vendita incarichi ufficiali, terre e altri privilegi. Coloro che gi\u00e0 detenevano particolari posizioni furono costretti a pagare ingenti somme per mantenerle. Guglielmo di Longchamp, vescovo di Ely e cancelliere del re, dovette pagare 3\u00a0000 sterline per poter mantenere la carica. \nPrima di mettersi in viaggio verso la Terra Santa Riccardo impart\u00ec alcune disposizioni definitive circa i suoi domini continentali. Conferm\u00f2 la nomina fatta da suo padre di Guglielmo FitzRalph all'importante carica di siniscalco della Normandia. Ad Angi\u00f2 Stefano di Tours venne rimosso da siniscalco e temporaneamente imprigionato e sostituito dal cavaliere Payn de Rochefort, a Poitou il passato rettore di Benon, Pietro Bertin, venne messo a riposo e infine, a Gascony, il funzionario della casa Helie de La Celle divenne siniscalco. Dopo aver riposizionato una parte del suo esercito, lasciato alle spalle a proteggere i suoi beni francesi, Riccardo part\u00ec finalmente per la crociata durante l'estate del 1190 forte di una flotta di ben 107 navi. Nomin\u00f2 come reggenti Ugo Puiset, vescovo di Durham e Guglielmo II di Mandeville, terzo conte di Essex, che tuttavia mor\u00ec da li a poco e dovette essere sostituito dal cancelliere di Guglielmo di Longchamp. Il fratello di Riccardo, Giovanni, protest\u00f2 contro questa decisione. Si dice che, quando Riccardo fu impegnato nella raccolta di fondi per la sua crociata, ebbe a dichiarare: \"Avrei venduto Londra se avessi potuto trovare un acquirente\".\nOccupazione della Sicilia.\nNel settembre 1190, sulla via per la Terra Santa, Filippo Augusto e Riccardo Cuor di Leone giunsero in Sicilia, dove la sorella di quest'ultimo Giovanna, vedova da circa un anno del re di Sicilia Guglielmo II il Buono, era rinchiusa nel castello della Zisa, senza che le fosse restituita la dote. Riccardo chiese al nuovo re, Tancredi, la liberazione della sorella e la restituzione di tutta la dote. Tancredi liber\u00f2 Giovanna e restitu\u00ec solo una parte della dote, per cui Riccardo, adirato, occup\u00f2 Messina e fece costruire una torre di legno che fu detta \"Mata Grifone\" (Ammazza greci). Tancredi si present\u00f2 con le sue truppe, ma prefer\u00ec l'accordo: consegn\u00f2 a Giovanna altre 20\u00a0000 once d'oro e, in cambio dell'alleanza di Riccardo, lo indennizz\u00f2 con altrettante 20\u00a0000 once d'oro. L'alleanza stipulata era contro l'imperatore Enrico VI di Svevia, marito di Costanza d'Altavilla, zia ed erede di Guglielmo II il Buono. Inoltre, nei termini dell'accordo, era previsto il matrimonio tra una delle figlie di Tancredi di Sicilia e il nipote di Riccardo, Arturo I di Bretagna, in quell'occasione nominato suo erede.\nNel marzo 1191 giunsero in Sicilia anche Eleonora d'Aquitania, che rientr\u00f2 in Inghilterra quasi subito, e Berengaria di Navarra (promessa sposa di Riccardo), che si prese cura di Giovanna. Riccardo e Filippo rimasero in Sicilia ancora per un po', ma ci\u00f2 port\u00f2 a un inasprimento delle tensioni tra loro e i loro uomini, con il re francese che tramava con Tancredi contro Riccardo. Finalmente i due re decisero di partire una volta che raggiunsero alcuni accordi, tra cui la fine del fidanzamento tra la sorella di Filippo, Alice, e Riccardo.\nConquista di Cipro.\nNell'aprile 1191 Riccardo lasci\u00f2 Messina per Acri, ma una tempesta disperse la sua grande flotta. Approdato a Creta inizi\u00f2 le ricerche della nave in cui a bordo vi erano la sorella Giovanna e la sua nuova promessa sposa Berengaria di Navarra scoprendo che era ancorata sulla costa meridionale di Cipro, insieme ai relitti degli altri vascelli tra cui quello che trasportava il tesoro. I sopravvissuti della flotta erano stati fatti prigionieri dal governatore dell'isola, Isacco Comneno.\nIl 1\u00ba maggio 1191 la rimanente flotta di Riccardo giunse nel porto di Limassol dell'isola di Cipro dove intim\u00f2 a Isacco di liberare i prigionieri e restituirgli il tesoro. Al rifiuto di Isacco, Riccardo sbarc\u00f2 con le sue truppe. Vari principi della Terra Santa, in particolare Guido di Lusignano, si recarono a Limassol dichiarando il loro sostegno a Riccardo purch\u00e9 egli sostenesse Guido contro il suo rivale, Corrado di Monferrato.\nVista la situazione, i notabili del luogo abbandonarono Isacco considerando di stipulare una pace con Riccardo e prendere parte anche loro alla crociata. Isacco, quindi, rinunci\u00f2 alla guerra e tent\u00f2 la fuga. Tuttavia, il 1\u00ba giugno, le truppe di Riccardo, guidate da Guido di Lusignano, conquistarono l'intera isola e Isacco fu catturato e messo in catene fatte realizzare in argento poich\u00e9 gli venne promesso che non lo avrebbero posto in ferri. Riccardo nomin\u00f2 Riccardo di Camville e Roberto di Turnham come governatori dell'isola che pi\u00f9 tardi vendette al maestro dei cavalieri Templari, Robert de Sabl\u00e9. Infine, Cipro venne acquistata nel 1192 da Guido di Lusignano e divenne un regno feudale stabile.\nLa rapida conquista di Cipro da parte di Riccardo \u00e8 stato un evento pi\u00f9 importante di quanto possa sembrare. Infatti, l'isola occupa una posizione strategica sulle rotte marittime verso la Terra Santa, la cui permanenza dei cristiani non poteva continuare senza un efficace sostegno proveniente dal mare. Cipro rimase una roccaforte cristiana fino alla famosa battaglia di Lepanto. Il successo di Riccardo venne accuratamente pubblicizzato contribuendo favorevolmente alla sua reputazione e beneficiando, allo stesso tempo, notevoli benefici finanziari. Il 5 giugno seguente, Riccardo con i suoi alleati lasci\u00f2 Cipro alla volta di Acri.\nMatrimonio.\nPrima di lasciare Cipro per recarsi alla crociata, Riccardo spos\u00f2 Berengaria di Navarra, figlia primogenita del re Sancho VI di Navarra. Il matrimonio venne celebrato a Limassol il 12 maggio 1191 nella Cappella di San Giorgio alla presenza di Giovanna, sorella di Riccardo. La cerimonia si tenne in pompa magna e grande splendore, accompagnata da molte feste, divertimenti, parate e feste pubbliche organizzate per commemorare l'evento. Tra le varie cerimonie vi fu anche una doppia incoronazione quando Riccardo si fece incoronare Re di Cipro e Berengaria Regina d'Inghilterra e di Cipro. \nQuando Riccardo decise di sposare Berengaria era ancora ufficialmente promesso ad Alice ma reput\u00f2 questo matrimonio pi\u00f9 vantaggioso in quanto gli permise di ottenere il Regno di Navarra come feudo, nello stesso modo con cui suo padre acquis\u00ec l'Aquitania. Inoltre, Eleonora sostenne l'unione in quanto la Navarra confinava con l'Aquitania e quindi si sarebbero cos\u00ec assicurati i confini meridionali delle sue terre. Dal matrimonio non nacquero figli.\nIn Terra Santa.\nRiccardo e il suo seguito si imbarcarono il 5 giugno, raggiungendo la terraferma nei pressi del castello di Margat, dei cavalieri ospitalieri, in Siria. Gi\u00e0 il 7 giugno arrivarono nei pressi di Acri, in quel momento assediata dalle truppe di Guido di Lusignano che, a loro volta, dovevano difendersi dall'assedio degli uomini di Saladino. La situazione era in una fase di stallo, poich\u00e9 la guarnigione di Acri poteva contare sugli approvvigionamenti che arrivavano dal mare. Giunto nel teatro delle operazioni, non prima di essere riuscito a distruggere una nave piena di rifornimenti per la citt\u00e0, Riccardo diede ordine di realizzare diverse petriere in grado di utilizzare le pietre che aveva imbarcato a Messina. Cos\u00ec inizi\u00f2 un meticoloso e sanguinoso assedio a cui i due re, Riccardo e Filippo Augusto, parteciparono personalmente nonostante fossero entrambi malati.\nIl 12 luglio, otto giorni dopo aver respinto una sortita di Saladino, i difensori di Acri capitolarono accettando dure condizioni: consegna della citt\u00e0 con tutto ci\u00f2 che conteneva (armi, navi, tesori...), liberazione di 1\u00a0000 cristiani e duecento cavalieri, pagamento di 200\u00a0000 bisanti d'oro, riconsegna della reliquia della Vera Croce che Saladino aveva strappato ai cristiani nella battaglia di Hattin. In cambio i cristiani avrebbero risparmiato la vita ai saraceni. Nonostante l'accettazione delle condizioni, Saladino ritard\u00f2 nell'ottemperare scatenando l'ira di Riccardo che, il 20 agosto, fece decapitare i prigionieri musulmani.\nOra Riccardo poteva dedicarsi all'obiettivo della crociata, ovvero la conquista di Gerusalemme. Tuttavia, il re cristiano si dimostr\u00f2 alquanto scettico sulle reali possibilit\u00e0 di tale impresa; infatti la Citt\u00e0 Santa vantava imponenti fortificazioni (che Saladino, intuendo un prossimo attacco, continuava a migliorare) e la lontananza dalla costa avrebbe giocato un ruolo negativo nella capacit\u00e0 di rifornimento dell'esercito cristiano. Cos\u00ec Riccardo, nonostante le proteste dei suoi nobili, decise che sarebbe stato pi\u00f9 prudente assicurarsi alcune citt\u00e0 strategiche, come Ascalona e Giaffa, prima di intraprendere una simile impresa. Pertanto i cristiani iniziarono a marciare verso Giaffa dovendo fare i conti con i saraceni che li impegnarono in numerose sortite in cui lo stesso Riccardo venne ferito, il 3 settembre, non gravemente da un giavellotto mentre partecipava all'azione. Il 7 settembre i due eserciti si scontrarono nella battaglia di Arsuf dove Riccardo colse una decisiva vittoria che gli valse grande prestigio in quanto i cronisti dell'epoca gli attribuirono di essere riuscito a vendicare la sconfitta di Hattin. \nNonostante la grande vittoria, Riccardo prefer\u00ec continuare nell'opera di fortificazione di Giaffa, ove era giunto il 10 settembre, piuttosto che muovere verso Gerusalemme. Contemporaneamente si tent\u00f2 la strada diplomatica, intrapresa con il fratello di Saladino (chiamato dagli occidentali Safadino) a cui venne chiesta la consegna della Vera Croce, di Gerusalemme e delle terre costiere. Falliti questi tentativi il 31 ottobre 1191 Riccardo, spinto dai nobili del suo seguito, decise di lasciare Giaffa per tentare la conquista della Citt\u00e0 Santa. Tuttavia, anche questa volta i cristiani decisero di desistere preoccupati della difficolt\u00e0 nell'impresa, preferendo riparare ad Ascalona con il proposito di fortificarla per poterla in futuro utilizzare come sicuro approdo. Questa nuova rinuncia incrin\u00f2 non poco il prestigio di Riccardo. \nQuattro mesi pi\u00f9 tardi, giunsero a Riccardo notizie preoccupanti dal suo regno: il fratello Giovanni complottava contro di lui con la complicit\u00e0 di alcuni influenti baroni e con Filippo Augusto (tornato in Francia dopo la conquista di Acri). Con i suoi possedimenti europei in pericolo, Riccardo espresse la volont\u00e0 di far ritorno in patria ma, spinto dalle rimostranze dei crociati, dovette promettere che non avrebbe lasciato la crociata prima della Pasqua successiva e che avrebbe condotto i cristiani verso Gerusalemme; cosa che avvenne il 6 giugno. Arrivato molto vicino alla meta, Riccardo dovette ancora una volta abbandonare l'idea di porre in assedio la citt\u00e0 poich\u00e9 ebbero notizia che Saladino disponeva di sufficienti truppe per tagliare i rifornimenti all'esercito cristiano che, come sempre, dipendeva dalle lontane coste. Cos\u00ec, il 4 luglio Riccardo inizi\u00f2 la ritirata. Giunto nuovamente ad Acri, Riccardo ebbe l'occasione per riscattare la brutta figura rimediata dall'ennesima rinuncia alla conquista di Gerusalemme; si venne, infatti, a sapere che Saladino stava assediando Giaffa che si apprestava a capitolare. Cos\u00ec, Cuor di Leone si mise subito in viaggio via mare per portare soccorso alla citt\u00e0 dove giunse il 31 luglio riuscendo in pochi giorni a sbaragliare i saraceni mettendoli in fuga e recuperando in questo modo il suo prestigio.\nLa situazione si sbrogli\u00f2 grazie al raggiungimento di una tregua con Saladino della durata di \"tre anni, tre mesi, tre giorni, tre ore\" i cui termini prevedevano che le fortezze costiere sarebbero rimaste in mano dei cristiani mentre Gerusalemme rimaneva ai saraceni che comunque avrebbero garantito ai pellegrini cristiani disarmati il libero accesso al Santo Sepolcro. Con questo accordo Riccardo termin\u00f2 la sua crociata, seppur senza aver mai messo piede a Gerusalemme, non volendo, secondo quanto racconta il cronista Riccardo di Devizes \"ricevere dai pagani, come un favore, ci\u00f2 che non era stato in grado di ottenere con l'aiuto di Dio\".\nPrigionia, riscatto e ritorno.\nDurante il viaggio di ritorno, il maltempo costrinse la nave di Riccardo a riparare a Corf\u00f9, nelle terre dell'imperatore bizantino Isacco II Angelo, il quale si era opposto all'annessione del re d'Inghilterra di Cipro, gi\u00e0 territorio bizantino. Travestito da Cavaliere Templare, Riccardo si allontan\u00f2 da Corf\u00f9 ma la sua nave and\u00f2 distrutta nei pressi di Aquileia costringendolo a un pericoloso viaggio attraverso l'Europa centrale. Poco prima del Natale del 1192 nei pressi di Vienna, Riccardo, pur essendo in vesti di pellegrino, fu riconosciuto (probabilmente per il sigillo che portava alla mano) e catturato dal duca d'Austria, Leopoldo V, che riteneva Riccardo responsabile della morte di Corrado del Monferrato in quanto mandante (particolare, se corretto, che va a scalfire in maniera profonda la veridicit\u00e0 dell'appellativo \"Cuor di Leone\"), e che inoltre si riteneva offeso per un'ingiuria ricevuta da Riccardo al tempo della crociata. Durante la prigionia, Riccardo ricevette l'offerta da parte dell'imperatore, Enrico VI di Svevia, di diventare re di Arles o delle due Borgogne, purch\u00e9 gli rendesse l'omaggio feudale.\nIl duca Leopoldo lo tenne prigioniero presso il castello di D\u00fcrnstein sotto la custodia del suo ministeriale Hadmar II di Kuenring. Durante la prigionia, Riccardo scrisse\" Ja nus hons pris or Ja nuls om pres\" (\"Nessun uomo che \u00e8 imprigionato\"), indirizzato alla sua sorellastra Maria di Champagne. Inoltre compose una canzone, sia in francese sia in occitano, dove espresse i propri sentimenti di abbandono da parte del suo popolo e di sua sorella. Poich\u00e9 la detenzione di un crociato era un'azione contraria alla legge, il papa Celestino III emise una scomunica nei confronti del duca Leopoldo.\nIl 28 marzo 1193 Riccardo venne condotto a Spira e consegnato all'imperatore Enrico VI che lo imprigion\u00f2 presso il castello di Trifels nella speranza di ottenere un riscatto per la liberazione. Di conseguenza, il papa scomunic\u00f2 anche l'imperatore come aveva fatto con il duca Leopoldo. \nL'imperatore chiese 100\u00a0000 sterline di argento in cambio della liberazione del re d'Inghilterra, la stessa somma che venne raccolta solo pochi anni prima tramite la decima del Saladino e dal doppio al triplo del reddito annuale delle corona inglese sotto Riccardo. Eleonora d'Aquitania si prodig\u00f2 per mettere insieme la cifra del riscatto. Sia il clero sia i laici vennero tassati per un quarto del valore della loro propriet\u00e0, i tesori d'oro e d'argento delle chiese vennero confiscati e ulteriori imposte vennero introdotte. Allo stesso tempo, Giovanni, fratello di Riccardo, insieme al re di Francia Filippo offrirono 80\u00a0000 marchi all'imperatore affinch\u00e9 tenesse prigioniero Riccardo fino alla fine del settembre 1194, tuttavia l'imperatore declin\u00f2 l'offerta. Il denaro per riscattare il re venne trasferito in Germania dagli ambasciatori dell'imperatore, ma \"al pericolo del re\" (se fosse stato perso lungo il tragitto, Riccardo ne sarebbe stato considerato il responsabile) e infine, il 4 febbraio 1194 Riccardo venne liberato. Filippo invi\u00f2 un messaggio a Giovanni Senzaterra: \"Guarda a te stesso, il diavolo \u00e8 liberato\".\nRientro in patria e morte.\nRiccardo, liberato per i buoni uffici interposti dal cancelliere Guglielmo di Longchamp presso l'imperatore Enrico VI di Svevia, rientr\u00f2 in Inghilterra nel 1194, raggiunto dalla notizia della discordia sorta tra suo fratello Giovanni e lo stesso Guglielmo di Longchamp, che aveva lasciato l'Inghilterra, dopo essere stato destituito. Nel frattempo, Giovanni Senza Terra aveva cercato di farsi riconoscere come re, diffondendo la notizia della morte di Riccardo. Ma quando Hubert Walter, arcivescovo di Salisbury, port\u00f2 la notizia che invece Riccardo era vivo, la posizione di Giovanni si fece delicata. Infatti, diversi funzionari si recarono in Germania per ricevere ordini direttamente dal re Riccardo e i baroni normanni non vollero pi\u00f9 avere a che fare con Giovanni, mentre i suoi piani per resistere in Inghilterra furono scoperti. Trovatosi alle strette, prima del rilascio di Riccardo, Giovanni prefer\u00ec rifugiarsi alla corte del re di Francia. \u00c8 a questo periodo della storia inglese che fanno riferimento le ballate su Robin Hood.\nAl suo arrivo in Inghilterra, Riccardo trov\u00f2 la situazione sotto il controllo di Hubert Walter, che fu nominato cancelliere e Gran Giustiziere. Dopo la liberazione il nipote Ottone, fu uno degli ostaggi che garantirono per Riccardo alla corte imperiale. Riccardo dapprima cerc\u00f2 di garantire al nipote la successione al trono di Scozia, organizzandogli il matrimonio con Margherita, la figlia di Guglielmo I di Scozia, ma il piano fall\u00ec e lo invest\u00ec della contea di Poitiers. Alla morte dell'imperatore Enrico VI, Riccardo si prodig\u00f2 affinch\u00e9 il nipote fosse eletto, nel 1198, Re dei Romani, in contrapposizione a Filippo di Svevia. Ma, alla morte di Riccardo, nel 1199, il suo successore, Giovanni Senzaterra, non lo sostenne pi\u00f9.\nRiccardo, arrivato in Normandia alla fine del 1194 e trovato che Filippo II Augusto, approfittando della sua assenza, aveva cercato di sottrargli diversi feudi, reag\u00ec immediatamente e in poco pi\u00f9 di un anno, con l'accordo di Louviers del 1196, riusc\u00ec a riprendersi tutti i suoi territori mentre con il successivo matrimonio della sorella Giovanna con Raimondo VI di Tolosa rafforzava la sua posizione nel Sud della Francia. Dopo la ripresa della guerra nel 1198, che Riccardo vinse facilmente contro Filippo II, fu concordata una tregua di cinque anni, all'inizio del 1199.\nNel marzo 1199, Riccardo si trov\u00f2 nel Limosino per tentare di sopprimere una rivolta capeggiata da un vassallo ribelle, il visconte Adhemar V di Limoges. Nonostante ci si trovasse nel periodo di Quaresima egli \"devast\u00f2 la terra del Visconte con fuoco e spada\". Inoltre, decise di assediare il castello di Ch\u00e2lus-Chabrol praticamente disarmato. Alcuni cronisti sostennero che ci\u00f2 fosse dovuto al fatto che un contadino locale avesse scoperto un tesoro d'oro di epoca romana e che Riccardo rivendicava in quanto sovrano feudale.\nDurante la prima serata del 25 marzo 1199, Riccardo camminava intorno al perimetro del castello privo della sua cotta di maglia al fine di valutare il lavoro che i suoi zappatori stavano svolgendo sulle pareti del castello. Alcune frecce venivano scoccate occasionalmente dalle feritoie del castello, ma gli assedianti gli prestarono una scarsa attenzione. Un difensore in particolare divert\u00ec il re: un uomo anziano posizionato in piedi sulle pareti che teneva una balestra in una mano mentre nell'altra stringeva una padella che aveva usato tutto il giorno come uno scudo. Il balestriere colp\u00ec Riccardo con una freccia che si conficc\u00f2 nella spalla sinistra vicino al collo. Il re ferito tent\u00f2 di minimizzare l'accaduto con i suoi attendenti e cerc\u00f2 di estrarre da solo la freccia direttamente sul posto ma senza riuscirci (si narra addirittura che si sedette su una pietra continuando a colloquiare dell'assedio con i suoi aiutanti di campo mentre tentava la rischiosa operazione), quindi si rec\u00f2 nella sua tenda dove, in riservatezza, per rimuoverla venne chiamato un chirurgo che alla fine ci riusc\u00ec, facendo per\u00f2 molta fatica.\nRapidamente la ferita peggior\u00f2 sviluppando gangrena e quindi Riccardo cap\u00ec che non sarebbe sopravvissuto a lungo. Sugli eventi successivi le cronache non sono del tutto coerenti. Si racconta che il re, ormai prossimo alla morte, fece preparare un grande banchetto di \"addio\" per tutti i nobili e gli aiutanti di campo che lo seguivano e perfino che si ubriac\u00f2 pesantemente, inoltre ordin\u00f2 che portassero al suo cospetto il balestriere che lo aveva ferito (nel frattempo i difensori si erano arresi), identificato come un certo Pierre Basile o John Sabroz o Dudo o Bertrand de Gourdon a seconda dei cronisti. Nonostante tutti si aspettassero che sarebbe stato giustiziato, Riccardo, come un atto finale di misericordia, lo perdon\u00f2 e ordin\u00f2 che fosse lasciato libero con 100 scellini. Non \u00e8 chiaro se questa disposizione fu rispettata dopo la sua morte. Dopo questo atto di clemenza, Riccardo sistem\u00f2 le sue cose, lasciando tutto il suo territorio a suo fratello Giovanni e i suoi gioielli al nipote Ottone IV di Brunswick.\nRiccardo mor\u00ec il 6 aprile 1199 assistito dalla madre. Il suo cuore venne sepolto a Rouen in Normandia, i suoi visceri a Ch\u00e2lus (dove mor\u00ec) e il resto del suo corpo ai piedi della tomba del padre all'abbazia di Fontevrault, nell'Angi\u00f2. Nel 2012 alcuni studiosi analizzarono i resti del cuore di Riccardo scoprendo che venne imbalsamato con varie sostanze, tra cui l'incenso.\nRiccardo non ebbe alcun erede legittimo e riconobbe un solo presunto figlio illegittimo, Filippo di Cognac, per cui suo fratello Giovanni gli successe come re d'Inghilterra, duca di Normandia, conte del Maine e duca d'Aquitania e di Guascogna. Nonostante ci\u00f2, inizialmente i suoi territori francesi rifiutarono Giovanni come successore, preferendogli il nipote Arturo I di Bretagna, figlio del fratello Goffredo. La mancanza di un qualsiasi erede diretto di Riccardo fu l'inizio della dissoluzione dell'impero plantageneto.\nRiccardo Cuore di Leone nei media.\nTra i pi\u00f9 celebri riferimenti cinematografici in materia, del 1954 \u00e8 il film Riccardo Cuor di Leone, con George Sanders nella parte del re inglese alle prese con Saladino, interpretato da Rex Harrison.\nRiccardo Cuor di Leone appare come figlio ribelle gi\u00e0 nel film Il leone d'inverno (1968, regia di Anthony Harvey, tratto dall'opera teatrale del 1966 di James Goldman, che ne cur\u00f2 la sceneggiatura cinematografica), che descrive le lotte per il potere interne alla famiglia dei Plantageneti. Riccardo (interpretato da Anthony Hopkins) viene descritto come non privo di ambiguit\u00e0 sessuali, legato molto strettamente alla madre Eleonora d'Aquitania (nel film, Katharine Hepburn) e in perenne conflitto col padre, Enrico II Plantageneto (interpretato da Peter O' Toole). Il film collezion\u00f2 tre premi Oscar e quattro nomination, vinse due Golden Globe, due British Academy Film Award, il National Board of Review Award e, nei due anni seguenti, moltissimi altri premi di grande prestigio. \nRiccardo compare anche in Stronghold Crusader, ed \u00e8 spesso rappresentato nei numerosi film e libri dedicati a Robin Hood: per esempio nel film del 1991 \u00e8 interpretato da Sean Connery, in quello del 2010 da Danny Huston, mentre nel film d'animazione Disney \"Robin Hood\" del 1973 (nel quale compare solo nelle scene finali), \u00e8 rappresentato invece come un robusto leone antropomorfo (in riferimento al suo nome) che d\u00e0 in moglie sua figlia Lady Marian al protagonista omonimo. Ma la scena della morte di re Riccardo \u00e8 assai fedelmente riportata nel film Robin e Marian, dove la parte di Robin Hood la faceva proprio Sean Connery, mentre Riccardo era interpretato da Richard Harris. Appare anche in Ivanhoe di Walter Scott, e nell'omonimo film del 1952, il cui protagonista viene considerato da lui il suo cavaliere favorito. Appare brevemente anche nel finale di Le Crociate, diretto da Ridley Scott, durante la partenza per la Terza Crociata."}
{"id": "92837", "revid": "2812", "url": "https://it.wikipedia.org/wiki?curid=92837", "title": "Riccardo Cuor di Leone", "text": ""}
{"id": "92844", "revid": "125704062", "url": "https://it.wikipedia.org/wiki?curid=92844", "title": "Gigliola Cinquetti", "text": "Ha pubblicato i suoi singoli in tutto il mondo, incidendo in otto lingue diverse; la sua canzone \"Non ho l'et\u00e0\" ha venduto pi\u00f9 di quattro milioni di copie in tutta Europa. I suoi singoli sono stati pubblicati in 120 paesi, ed \u00e8 una delle poche cantanti italiane ad essere entrate in classifica nel Regno Unito (le altre sono Rita Pavone, Ivana Spagna, Sabrina Salerno, Raffaella Carr\u00e0, Alexia, Gala, Moony e Neja). In totale, ha venduto pi\u00f9 15 milioni di dischi in tutto il mondo.\nHa vinto per due volte il Festival di Sanremo: nel 1964, con \"Non ho l\u2019et\u00e0,\" brano con cui si aggiudic\u00f2 anche l\u2019Eurovision Song Contest, e nel 1966 con \"Dio, come ti amo\".\nBiografia.\nNacque da una famiglia agiata a Verona e crebbe per alcuni anni nel paese di Trevenzuolo. Diplomata alla scuola d'arte di Verona, conseguendo anche l'abilitazione all'insegnamento, s'iscrisse alla facolt\u00e0 di Architettura prima e a quella di Filosofia poi, ma senza laurearsi. La sua carriera di cantante professionista inizi\u00f2 a soli 15 anni, ottenendo subito risultati di livello internazionale.\nGigliola Cinquetti ha sempre amato anche la pittura e l'arte, oltre alla musica. Ha anche realizzato alcune copertine di suoi dischi come \"La Boh\u00e8me\" e \"Mistero\". Nel 1973 inizi\u00f2 una collaborazione con lo scrittore di favole per bambini Umbertino di Caprio e illustr\u00f2 per lui il libro \"Il pescastelle\". Tale collaborazione fu ripetuta, nel 1976, con la realizzazione del secondo lavoro, \"Inchiostrino\".\nNel 1981, dopo una lunga assenza dalle scene a seguito del matrimonio con il giornalista Luciano Teodori e la nascita dei figli Giovanni e Costantino, Gigliola ritorn\u00f2 in TV in un ruolo completamente nuovo per lei, quello della giornalista televisiva nel programma di Federico Fazzuoli \"Linea Verde\". Scrisse per diversi giornali e nel 1996 RAI International le affid\u00f2 un programma estivo in cinque puntate dal titolo \"Donne \u2013 Viaggio nella storia delle donne italiane\".\nGigliola Cinquetti nel 2008 ha ricevuto il premio Giulietta alla Donna quale omaggio alla carriera in Italia e nel mondo.\nCarriera.\nDai nove ai tredici anni, Cinquetti studi\u00f2 pianoforte, effettuando anche gli esami di teoria musicale, al Conservatorio di Verona, e canto, con la maestra Andreis, che la fece partecipare nel 1959 a una manifestazione canora organizzata dall'Enal, unica bambina tra gli altri artisti adulti; dopo questo debutto in cui si mise in luce come bambina prodigio, partecipando per alcuni anni a serate ed esibizioni nella sua citt\u00e0 e cantando, tra gli altri brani, \"Le mille bolle blu\" di Mina, \"\u00c8 vero\" di Umberto Bindi, \"Guarda che luna\" di Fred Buscaglione e \"Stasera s\u00ec\", canzone napoletana incisa da Nunzio Gallo, Claudio Villa e Mario Trevi.\nDopo aver vinto il Festival di Castrocaro 1963 con la canzone di Giorgio Gaber \"Le strade di notte\" e \"Sull'acqua\", Cinquetti prese parte al Festival di Sanremo 1964, il suo primo, vincendolo in coppia con Patricia Carli con la canzone \"Non ho l'et\u00e0\". Nel marzo successivo, a Copenaghen (Danimarca) vinse, sempre con la stessa canzone, anche l'Eurofestival. In breve tempo arriv\u00f2 prima in classifica in Italia per due settimane e in Francia, seconda in Olanda e terza in Germania e Norvegia, vendendo pi\u00f9 di quattro milioni di copie in tutta Europa. Nello stesso anno partecip\u00f2 al programma televisivo Napoli contro tutti (che quell'anno sostituiva Canzonissima) e giunse in finale classificandosi seconda.\nL'anno successivo torn\u00f2 al Festival con una canzone scritta da Piero Ciampi, \"Ho bisogno di vederti\". Si accost\u00f2 spesso alla canzone d'autore, incidendo nel 1965 \"Sfiorisci bel fiore\" di Enzo Jannacci, nel 1967 \"Una storia d'amore\" di Francesco Guccini (che per\u00f2 non la firma, in quanto non ancora iscritto alla Siae) e nel 1968 \"Sera\" di Roberto Vecchioni, pi\u00f9 nota nella versione di Giuliana Valci.\nNel 1966, in coppia con Domenico Modugno, vinse di nuovo Sanremo con la canzone \"Dio come ti amo\"; fu per\u00f2 Modugno che port\u00f2 la canzone all'Eurofestival, classificandosi all'ultimo posto (la Cinquetti ci ritorner\u00e0 nel 1974). La versione discografica di Modugno ottenne anche un maggior successo di vendite. Nel 1967 si classific\u00f2 seconda a Un disco per l'estate con la canzone \"La rosa nera\". Nel 1968, giovane attrice, interpret\u00f2 il ruolo di Zanze nello sceneggiato televisivo \"Le mie prigioni\", diretto da Sandro Bolchi sulla vita di Silvio Pellico. Nel 1969 ebbe un buon successo a Sanremo con \"La pioggia\", che poi porter\u00e0 anche in Francia con il titolo \"L'orage\".\nAll'inizio degli anni settanta, seguendo una moda del momento, si avvicin\u00f2 alla musica folk con canzoni come \"Qui comando io\", \"La domenica andando alla messa\", \"Quel mazzolin di fiori\", \"Sul cappello che noi portiamo\", \"Mamma mia dammi cento lire\", \"Tu balli sul mio cuore\" e \"La spagnola\".\nIl suo repertorio si contrappose cos\u00ec prima a quello di Gaber (che lo aveva fatto nel 1967 con \"Bella ciao\") e poi a quello di Rosanna Fratello, interprete della musica popolare meridionale, e si affianc\u00f2 a quello della Berti che, nello stesso periodo, comp\u00ec l'identica operazione.\nNel frattempo continu\u00f2 saltuariamente l'attivit\u00e0 di attrice, partecipando quale protagonista allo sceneggiato \"Il bivio\" (1972), nel quale interpretava una giovane cantante che, dopo aver raggiunto un clamoroso successo, si perse per strada concludendo tragicamente la propria esistenza.\nNel 1973 vinse Canzonissima con \"Alle porte del sole\", conquistando la prima posizione dell\"hit-parade\"; l'anno successivo partecip\u00f2 all'Eurovision Song Contest 1974, che si teneva in Inghilterra, con la canzone \"S\u00ec\" (scritta da Daniele Pace, Mario Panzeri, Lorenzo Pilat e Corrado Conti), che si classific\u00f2 al secondo posto dietro a \"Waterloo\" degli ABBA e che divenne uno dei pi\u00f9 grandi successi internazionali della Cinquetti; tradotta in inglese con il titolo \"Go (Before You Break My Heart)\" raggiunse l'ottava posizione nelle Official Singles Chart. \nA questa canzone \u00e8 legato un episodio di censura: la Rai, infatti, decise di rimandare la messa in onda dell'Eurofestival a dopo il 12 maggio 1974, giorno in cui si vot\u00f2 per il referendum per l'abrogazione della legge sul divorzio, in quanto i vertici dell'azienda ritenevano che il titolo della canzone di Cinquetti potesse influenzare il voto degli italiani.\nNel 1978 usc\u00ec l'album \"Pensieri di donna\" da cui vennero estratti i due 45 giri: \"O que ser\u00e1 (Fior di pelle) / Fruta flor matutina (Tu sei di me)\" e \"Ma chi l'avr\u00e0 inventato quest'uomo / Sono un robot\".\nNel 1982 partecip\u00f2 a \"Portobello\" di Enzo Tortora e incide un LP dal titolo \"Il Portoballo\" e nello stesso anno usc\u00ec il singolo su 45, \"Bella questa Italia\".\nNel 1985 torn\u00f2 a Sanremo con \"Chiamalo amore\" e si classific\u00f2 terza, mentre nel 1989 si present\u00f2 con \"Ciao\" e il risultato non brillante segn\u00f2 l'inizio del suo declino discografico. Nel 1991 usc\u00ec \"Tuttintorno\", album prodotto da Mimmo Locasciulli, che \u00e8 anche autore della maggior parte dei brani; nello stesso anno, in coppia con Toto Cutugno, present\u00f2 l'edizione di quell'anno dell'Eurovision Song Contest, che si tenne a Roma. Nel 1995 \u00e8 ancora a Sanremo con un brano scritto da Giorgio Faletti, \"Giovane vecchio cuore\", e pubblica l'omonimo album con scarsi risultati di vendita. Nel 1997 recita, a teatro, interpretando il ruolo di Lisa, nella commedia \"L'uomo che invent\u00f2 la televisione\", spettacolo che non incontra per\u00f2 i favori del pubblico.\nSuccessivamente, dopo i numerosi insuccessi discografici, lasci\u00f2 la canzone per il giornalismo e la conduzione televisiva (nel 1992 aveva peraltro gi\u00e0 presentato una trasmissione su Telemontecarlo, \"Festa di compleanno\"). Dopo i programmi \"Sliding doors\" e \"Gap\" su RaiSat Extra e la versione estiva del programma di divulgazione medica \"Elisir\" su Raitre, condusse \"Italia Rai\", programma prodotto da Rai International. \u00c8 stata insignita del \"Premio Giulietta alla Donna alla Carriera 2008\", in omaggio alla sua ricca carriera. Nel 2011 fu membro fisso della giuria del variet\u00e0 \"Attenti a quei due - La sfida\", condotto da Max Giusti e Fabrizio Frizzi. Nel 2012 partecip\u00f2 al programma televisivo \"Tale e quale show\", condotto da Carlo Conti su Rai 1.\nIl 14 gennaio 2013 fu al Teatro Nuovo di Verona per \"Tuffo al cuore\", il concerto ideato da Luciano Teodori con gli arrangiamenti e la direzione di Valter Sivilotti, che la videro esibirsi con l'orchestra dell'Accademia musicale Naonis e l\"ensemble\" vocale ArteVoce. Il 2 marzo da Chalon-sur-Sa\u00f4ne, in Francia, part\u00ec il \"tour\" \"\u00c2ge Tendre et T\u00eate de Bois\", che vide Gigliola tra le protagoniste e la port\u00f2 ad attraversare la Francia, il Belgio e la Svizzera per un intero anno. Il 27 marzo fu di nuovo in concerto con \"Tuffo al cuore\" al Teatro Giacosa di Aosta nell'ambito della \"Saison culturelle\".\nIl 24 febbraio 2014 usc\u00ec il primo libro di Gigliola intitolato \"Viaggio con lei\", pubblicato da Datanews. La pubblicazione era inizialmente prevista per settembre 2012, con il titolo di \"Storie Brevi\", ma fu posticipata a causa di alcune revisioni del testo.\nIl 21 ottobre 2013 usc\u00ec il singolo \"Leggerezza\", cantato insieme al figlio Costantino Teodori, che venne inserito anche nella \"compilation\" \"Capo Verde terra d'amore, vol. 4 (Canzoni di Cesaria Evora, Teofilo Chantre e Princesito in italiano)\" distribuita dall'etichetta \"Incipit Record\".\nIl 4 dicembre 2015 usc\u00ec il nuovo singolo \"Lacrima in un oceano\", che anticip\u00f2 l'album \"20.12\", che uscir\u00e0 appunto il 20 dicembre, giorno del compleanno di Gigliola, contenente 10 inediti e una \"cover\" di \"Lady Jane\" dei Rolling Stones.\nTelevisione.\nPrese parte inoltre ad alcuni episodi della rubrica pubblicitaria televisiva \"Carosello\": nel 1964 con Quinto Parmeggiani per l'Innocenti Austin A40 e la Lambretta 150 Special e nel 1966 per le caramelle del Dolcificio Lombardo Parfetti.\nI suoi figli, Giovanni (giornalista) e Costantino (architetto), hanno partecipato alla seconda edizione Pechino Express come la coppia dei \"figli di\"."}
{"id": "92847", "revid": "287204", "url": "https://it.wikipedia.org/wiki?curid=92847", "title": "Sankhibra", "text": "Biografia.\nIl nome di questo sovrano, che usa lo stesso nome Horo (\"Sehertawy\") del fondatore della XI dinastia, Antef I, compare nel Canone Reale e nella sala degli antenati di Karnak, dove \u00e8 citato come Sankhibra-Amenemhat, figlio di Antef figlio di Ameny. Secondo alcuni l'Antef citato potrebbe essere Iufeni che in un sigillo \u00e8 detto anche Antef.\nMancano del tutto le informazioni sulla durata del suo regno \u00e8 su quale parte dell'Egitto abbia effettivamente governato."}
{"id": "92848", "revid": "1305772", "url": "https://it.wikipedia.org/wiki?curid=92848", "title": "Albi di Tutto Rat-Man", "text": "Lista degli albi della serie \"Tutto Rat-Man\", che ristampa gli albi di \"Rat-Man Collection\", fumetto edito dalla Panini Comics che vede come protagonista Rat-Man, il personaggio di Leo Ortolani.\nLa serie, pubblicata a partire dal 14 febbraio 2002, \u00e8 composta da sessantadue albi, l'ultimo dei quali uscito il 1\u00ba agosto 2019."}
{"id": "92849", "revid": "125689076", "url": "https://it.wikipedia.org/wiki?curid=92849", "title": "Bobby Solo", "text": "Biografia.\nNato a Roma in una famiglia originaria della Venezia Giulia, figlio di Bruno Satti, colonello dell'Aeronautica, e Maria Pettener, sin dall'adolescenza si interessa di musica, in particolare di rock'n'roll, diventando un fan di Elvis Presley, artista a cui si ispira nello stile e nel modo di cantare.\nImpara a suonare la chitarra e compone le prime canzoni; all'inizio degli anni sessanta il padre, che lavora come dirigente per Alitalia, viene trasferito da Fiumicino a Linate e la famiglia si sposta a Milano.\nQui Roberto viene notato da Vincenzo Micocci, che gli propone un contratto per la Dischi Ricordi e lo fa debuttare nel 1963 con il primo 45 giri, contenente \"Ora che sei gi\u00e0 una donna\" e \"Valeria\".\nIl nome \"Bobby Solo\" \u00e8 nato per l'incomprensione di una segretaria della casa discografica. Quando il padre Bruno, ex ufficiale dell'Aeronautica (aveva raggiunto il grado di colonnello e durante la guerra si era meritato due decorazioni al valore), si rifiut\u00f2 di vedere il suo cognome utilizzato per fare rock, Micocci propose di adottare il solo nome di battesimo, all'inglese: \"Bobby, solo Bobby\". Lei cap\u00ec male, e nacque il nome d'arte Bobby Solo.\nNel 1964 partecipa al Festival di Sanremo, cantando in coppia con Frankie Laine il brano \"Una lacrima sul viso\".\nLa canzone ha il testo di Mogol e la musica di Bobby Solo che per\u00f2 non la firma, non essendo ancora iscritto alla Siae, per cui lascia la firma a Lunero (pseudonimo di Iller Pattacini); durante il Festival, Bobby ha un improvviso abbassamento di voce che gli impedisce di cantare in diretta; sicch\u00e9 canta in playback, uno dei primi casi, quando al Festival era assolutamente vietato.\nQuesto gli impedisce la vittoria a Sanremo (che otterr\u00e0 l'anno successivo), ma \"Una lacrima sul viso\" diventa un grande successo.\nProbabilmente l'esibizione in playback contribuisce notevolmente al successo del brano, tanto che ci furono voci che affermarono che fu tutta una trovata pubblicitaria per promuovere il disco e, allo stesso tempo, avere un audio \"perfetto\": il successo \u00e8 non solo in Italia, dove arriva 1\u00ba in classifica per 8 settimane, ma in tutta Europa (superando, nelle vendite, la versione di Frankie Laine e ottenendo, in pochi mesi, il disco d'oro per il milione di copie vendute; alla fine ne otterr\u00e0 addirittura 2, poich\u00e9 superer\u00e0 i 2 milioni); ci\u00f2 spinge la Dischi Ricordi a pubblicare il primo album, \"Bobby Solo\", stampato anche all'estero (per l'occasione Una lacrima sul viso viene anche tradotta e cantata in diverse lingue).\nNello stesso anno Bobby debutta nel mondo del cinema con \"Una lacrima sul viso\", musicarello con Laura Efrikian e Nino Taranto in cui, oltre alla title track, interpreta altre canzoni tratte dal 33 giri.\nSempre nel 1964 vince anche la prima edizione del Festivalbar, con \"Credi a me\".\nIl 1965 gli porta la prima vittoria a Sanremo, con \"Se piangi se ridi,\" eseguita anche dai New Christy Minstrels: \u00e8 una specie di \"risarcimento\" per il mancato trionfo dell'anno precedente; la canzone ripete il successo di \"Una lacrima sul viso\", arrivando in 1\u00aa posizione nella classifica dei singoli; nello stesso anno partecipa all'Eurovision Song Contest - tenutosi a Napoli, con lo stesso brano sanremese, classificandosi al 5\u00ba posto - e a Un disco per l'estate 1965 - con \"Quello sbagliato\", canzone scritta da Alberto Testa e Flavio Carraresi, classificandosi al 6\u00ba posto, ma al 1\u00ba nella classifica di vendita dei singoli.\nTorna al festival anche l'anno successivo, con \"Questa volta\", che ottiene un successo decisamente inferiore; idem con \"Per far piangere un uomo\" (versione italiana di \"To make a big man cry\" di Tom Jones), presentata al Cantagiro 1966.\nIl successo torna con \"Non c'\u00e8 pi\u00f9 niente da fare\": pubblicata nel dicembre 1966, entra in classifica l'anno dopo, anche grazie al fatto di essere scelta come sigla della trasmissione \"TuttoTot\u00f2\"; partecipa, con successo, al Cantagiro 1967; il brano sul retro, \"Serenella\", \u00e8 di Mogol e Carlo Donida (inciso anche dai Dik Dik e da Luigi Tenco, ma pubblicato solo nel 1986).\nLe vendite di \"Non c'\u00e8 pi\u00f9 niente da fare\" oscurano quelle del disco successivo, \"Canta ragazzina\", presentata nuovamente a Sanremo (in coppia con Connie Francis), poi incisa anche da Mina.\nTra gli altri suoi successi, da ricordare \"San Francisco\" (1967), versione italiana dell'omonimo brano cantato da Scott McKenzie; \"Siesta\" (con cui partecipa al Cantagiro 1968), \"Una granita di limone\" (1968), \"Domenica d'agosto\" (1969).\nNel 1969 nuova vittoria a Sanremo, abbinato a Iva Zanicchi, con \"Zingara\", 1\u00ba in classifica di vendita, per 2 settimane; nello stesso anno partecipa alla realizzazione del programma televisivo \"La filibusta,\" interpretando un pirata.\nNel decennio successivo, pur continuando a incidere, il successo diminuisce, e Bobby Solo decide di aprire gli Studi Chantalain (contrazione del nome dei suoi figli \"Chantal\" e \"Alain\"), sulla via Aurelia, a Roma, dove, tra gli altri, Roberto Vecchioni incide, nel 1975, l'album \"Ipertensione\" (in cui Bobby Solo si occupa dei suoni, firmandosi con il suo vero nome); tra gli altri album registrati nel suo studio, \"Chiaro,\" di Loy &amp; Altomare, in cui Bobby Solo canta nei cori della canzone \"Sangue freddo\".\nRitorna al successo nel 1980 con \"Gelosia\", con cui partecipa al Festival di Sanremo; successo replicato l'anno successivo, con \"Non posso perderti\" e, nel 1982, con \"Tu stai\"; la canzone presentata 2 anni dopo, \"Ancora ti vorrei\", non incontra i favori del pubblico.\nNegli anni ottanta, insieme a Rosanna Fratello e Little Tony, forma il supergruppo i Ro.Bo.T. (dalle loro iniziali) che riscuote un certo successo, grazie alla partecipazione a una trasmissione televisiva e alla pubblicazione di un album contenente brani presentati al Festival di Sanremo.\nBobby Solo ha avuto anche un notevole successo sui mercati tedesco, francese e spagnolo, con versioni in quelle lingue dei suoi successi.\nNel 1989 vince, con \"Una lacrima sul viso,\" la trasmissione musicale \"C'era una volta il festival\".\nNel 1992 \u00e8 interprete, con Rossana Casale, della colonna sonora della versione italiana di \"Eddy e la banda del sole luminoso\" (\"Rock-a-doodle\"), film animato di Don Bluth.\n\u00c8 del 1996 l'album autoprodotto \"XV\u00b0 Round\".\nNel 2003 torna al Festival di Sanremo con \"Non si cresce mai\", in duetto con l'amico Little Tony; riprende l'attivit\u00e0 dal vivo, in cui presenta, oltre ai suoi successi, anche molte cover di Elvis Presley, Little Richard, Chuck Berry e altri brani di rock'n'roll, come \"Be-Bop-A-Lula\", \"Blue Suede Shoes\", \"Tutti Frutti\", \"Rip It Up\".\nTra il 2001 ed il 2006 registra 5 album con la casa discografica Azzurra Music: \"That's Amore\" (2001); \"Let's Swing\" (2003); \"Homemade Johnny Cash\" (2004); \"The Songs of John Lee Hooker\" (2005); \"Christmas with Bobby Solo\" (2006).\nCollabora con i Marta sui tubi cantando nel brano \"Via Dante\", singolo estratto dall'album \"C'\u00e8 gente che deve dormire\" del 2005.\nIl 10 aprile 2009 esce \"Easy Jazz Neapolitan Song\" (Sifare Edizioni Musicali), prodotto dal pianista e arrangiatore Francesco Digilio.\nNel 2\u00ba semestre 2009 esce un altro suo lavoro discografico, \"On the Road\", CD promozionale che lo vede ritornare al genere rock and roll, con brani scritti in collaborazione con i bolognesi Andrea Raspolini, Andrea Zappoli e Luca Bongiorni, edito da ARIEL Edizioni Discografiche di Forl\u00ec.\nNel novembre 2011 esce l'album natalizio Bobby Christmas (Sifare Edizioni Musicali), arrangiato e prodotto da Francesco Digilio.\nIl 9 settembre 2013 esce in digitale, per l'etichetta ThisPlay Music, il singolo \"Una Nuova Lacrima\", brano rap, con la prima \"partecipazione\" discografica del piccolo Ryan.\nIl 5 ottobre 2013 viene colto da un malore a Citt\u00e0 di Castello; ricoverato in condizioni stabili, viene dimesso 2 giorni dopo.\nIl 14 febbraio 2014 esce \"Muchacha\", un e.p. di 4 tracce, dedicato al mondo della musica da ballo, prodotto ed edito da Montefeltro Edizioni Musicali, pi\u00f9 il video-clip del cha cha cha Muchacha.\n18 marzo 2015: \"Meravigliosa vita\" \u00e8 il 37\u00ba album; celebra i suoi 70 anni di et\u00e0 e 50 di carriera; \u00e8 pubblicato dalla Clodio Management S.r.l.s.; contiene 13 brani, dei quali 9 inediti (di cui 3 firmati da Mogol) e 4 riletture, in chiave blues, di suoi \"classici\": \"Se piangi se ridi\", \"Non c'\u00e8 pi\u00f9 niente da fare\", \"Una lacrima sul viso\" e \"Gelosia\".\nNel 2016 partecipa a nove puntate del programma musicale \"MilleVoci\" di Gianni Turco dove esegue successi sempreverdi, rivisitazioni, alcuni inediti.\nNel 2017 pubblica \"Russian Ladies\", cantata insieme a George Aaron.\nNel 2020 una canzone scritta da lui ed Andrea Bellentani, cantata da Angelo Seretti, si piazza al primo posto della classifica Euro Indie Music.\nVita privata.\nNel dicembre 1967 sposa Sophie Teckel, ballerina francese.\nLa coppia ebbe tre figli: Alain (1968), Chantal (1971), Muriel (1975).\nLa coppia divorzi\u00f2 nel 1991, evento dopo il quale Bobby riconobbe la figlia Veronica nata il 16 marzo 1990 da una relazione con Mimma Foti.\nSuccessivamente sposa Tracy Quade, hostess di origini coreano-statunitensi.\nCon Tracy, Bobby ha avuto un quinto figlio, Ryan (2013).\nSpot televisivi.\nNel 2006 canta il jingle di un famoso spot pubblicitario televisivo, nel quale si promuove un numero telefonico a pagamento per le informazioni.\nIl jingle \u00e8 \"La canzone del Pelotto\" un riarrangiamento di \"King of the road\" di Roger Miller, interpretato con Mary Montesano; il coro dei bambini \u00e8 quello dei Piccoli Cantori di Milano.\nNel febbraio 2010 interpreta se stesso nello spot Nike \"Write the Future,\" cantando una canzone al capitano della nazionale di calcio Fabio Cannavaro.\nNel 2017 Bobby Solo interpreta se stesso con un cameo nello spot di Optima Italia S.p.A."}
{"id": "92850", "revid": "125883417", "url": "https://it.wikipedia.org/wiki?curid=92850", "title": "Iva Zanicchi", "text": "Cantante dotata di grande grinta e passionalit\u00e0, dal registro vocale di contralto e in grado di spaziare tra i generi musicali pi\u00f9 diversi, dalla musica melodica (anche impegnata), passando per la musica pop e le canzoni dedicate ai bambini, nel 1970 \u00e8 stata definita da Alighiero Noschese come \"il pollice della canzone italiana\", ossia una delle personalit\u00e0 musicali italiane pi\u00f9 importanti, insieme a Mina, Ornella Vanoni, Patty Pravo e Milva.\nSoprannominata \"l'Aquila di Ligonchio\" e definita da alcuni addetti ai lavori l'Am\u00e1lia Rodrigues italiana, fa parte del quintetto delle grandi voci femminili italiane degli anni sessanta e settanta, con Mina, \"la tigre di Cremona\", Milva, \"la pantera di Goro\", Patty Pravo, \"la Civetta di Venezia\", e Orietta Berti, \"l'usignolo di Cavriago\"; si \u00e8 esibita in alcuni dei pi\u00f9 importanti teatri internazionali, come il Madison Square Garden di New York, l'Olympia di Parigi, il Teatro Regio di Parma e il Teatro dell'opera di Sydney, \u00e8 entrata nelle classifiche discografiche di svariati paesi e ha tenuto lunghe tourn\u00e9e in quasi tutto il mondo: Stati Uniti d'America, Canada, Australia, Francia, Spagna, Turchia, Argentina, Cile, Brasile, Giappone, Grecia, Unione Sovietica, Bulgaria, Malta, Romania e Cecoslovacchia.\nPer lei hanno scritto, tra gli altri, Cristiano Malgioglio, Franco Califano, Paolo Conte, Lucio Battisti, Carla Vistarini, Roberto Vecchioni, Mogol, Umberto Balsamo, Umberto Bindi, Shel Shapiro, Giuni Russo, Donatella Rettore, Zucchero Fornaciari, Pino Donaggio, Mariella Nava, Tiziano Ferro e gli Avion Travel.\nSu undici partecipazioni al Festival di Sanremo \u00e8 riuscita a vincere tre volte (1967, 1969, 1974), diventando la cantante donna ad aver vinto pi\u00f9 volte la manifestazione canora.\nBiografia.\nGli anni sessanta.\nGli esordi e la Carnegie Hall di New York.\nNata a Vaglie (frazione dell'allora comune di Ligonchio, oggi Ventasso) da Zefiro (1911-2004) ed Elsa Raffaelli (21 giugno 1914-26 settembre 2010) ha due sorelle e un fratello. Dopo un'apparizione televisiva a \"Campanile sera\" con Mike Bongiorno, le lezioni di canto e un tour nelle balere romagnole, esordisce nel 1960 con la partecipazione a \"I due campanili\" di Silvio Gigli, un festival itinerante.\nNel 1961 partecipa al concorso \"Voci Nuove Disco d'Oro\" a Reggio Emilia, qualificandosi per la finale che si tiene il 15 aprile al \"Tarantola Club\": arriva seconda dietro Paola Neri, e tra gli altri cantanti in gara vi sono Orietta Berti (sesta) e Gianni Morandi (nono).\nNel 1962, su incoraggiamento di Gianni Ravera, si iscrive al Festival Nazionale per voci nuove di Castrocaro. In vista del concorso si trasferisce a Reggio Emilia per prendere lezioni di canto dal maestro Bertani e farsi un repertorio.\nSi apre cos\u00ec la strada per Castrocaro. Data per favorita, arriva alla serata finale, ma non vince. La sua voce \"nera\" colpisce tuttavia i discografici della nuova etichetta Ri-Fi, che le fanno sottoscrivere un contratto.\nNel maggio 1963 viene pubblicato il suo primo 45 giri contenente le canzoni \"Zero in amore/Come un tramonto\", scritte per lei e arrangiate dal maestro Gorni Kramer. Nel giugno dello stesso anno viene pubblicato un altro 45 giri, composto dai brani \"Tu dirai\" e \"Sei ore\".\nPresto arrivano i primi riconoscimenti: nello stesso anno partecipa con successo al Festival della canzone italiana in Svizzera con il brano \"Quando verrai\" e ottiene il massimo dei voti al concorso \"Ribalta per Sanremo\", antesignano di Sanremo Giovani. Un impresario italoamericano che l'ha sentita a Castrocaro le propone di cantare alla Carnegie Hall di New York: accetta, viene molto apprezzata dai connazionali d'oltreoceano e torna in Italia innamorata del jazz, del blues e del soul. Ecco che allora, nel 1964, incide la sua prima canzone di successo: \"Come ti vorrei\", versione italiana di \"Cry to Me\" di Solomon Burke; il brano, presentato inizialmente al Burlamacco d'oro di Viareggio e per la prima volta in TV nel programma musicale di Giorgio Gaber \"Questo e quello,\" vende 400\u00a0000 copie e balza subito ai primi posti delle classifiche dei dischi pi\u00f9 venduti.\nCon Mina alla Ri-Fi.\nNel 1965, dopo il grande apprezzamento ricevuto l'anno prima, presenta al Festival di Sanremo il brano \"I tuoi anni pi\u00f9 belli\" composta da Mogol e Enrico Polito. Il brano, dal punto di vista musicale \u00e8 costruito sulle escursioni tra alti e bassi e strizza l'occhio al genere rock in alcuni arrangiamenti. Non accede alla finale, ma Iva si crea un suo mercato, soprattutto tra i giovani.\nSempre nel 1965 partecipa a \"Un disco per l'estate\", ma non arriva in finale, con il brano \"Accarezzami amore\". Il pezzo ha un andamento trascinante, a met\u00e0 tra blues e melodia, e si presta alla sua maniera d'interpretazione. Il risultato di mercato rivela come il pubblico adesso abbini la faccia alla sua particolare e inconfondibile voce. La sua casa discografica immette allora sul mercato il suo primo album \"Iva Zanicchi\", contenente i brani gi\u00e0 editi su 45 giri, pi\u00f9 la rivisitazione in chiave moderna del brano storico \"Ma l'amore no\", arrangiato da Augusto Martelli, che la cantante propone al programma \"La prova del nove\" presentato da Corrado. L'album ottiene il \"Premio della critica discografica\".\nA ogni modo, i primi anni alla Ri-Fi non sono facili per la Zanicchi. Si trova nella stessa casa discografica di Mina, all'epoca gi\u00e0 molto famosa e amata grazie a canzoni come \"Tintarella di luna\" e \"Il cielo in una stanza\" o a programmi televisivi come \"Studio Uno\". I discografici la tengono un po' in disparte, inoltre le canzoni pi\u00f9 prestigiose vengono sempre offerte prima a Mina, e solo dopo i suoi eventuali rifiuti, vengono successivamente affidate a Iva. \u00c8 a partire da questo periodo che si comincia quindi a vociferare di una rivalit\u00e0 tra le due cantanti, una rivalit\u00e0 vera o presunta, ma di certo alimentata dai giornali e da episodi come quello avvenuto nel 1966, quando, al tempo dell'uscita di \"Fra noi\", il disco viene meno pubblicizzato rispetto a \"Breve amore\" e \"Se telefonando\" di Mina. E questo succede nelle trasmissioni radiofoniche curate appositamente dalla Ri-Fi. Sar\u00e0 solo a partire dal 1967, a seguito del passaggio di Mina a un'altra casa discografica, la PDU, che la Ri-Fi incomincer\u00e0 a concentrarsi seriamente su Iva Zanicchi e a darle la giusta considerazione.\nDa \"La notte dell'addio\" a \"Zingara\".\nDa un referendum della rivista \"Ciao amici\" del gennaio 1966 risulta comunque gi\u00e0 la terza cantante italiana pi\u00f9 popolare del periodo, alle spalle di Rita Pavone e Mina.\nPartecipa, dunque, per la seconda volta al Festival di Sanremo con \"La notte dell'addio\", composta da Alberto Testa e Memo Remigi. Il brano arriva in finale ma non vince. Tuttavia rimane una delle canzoni pi\u00f9 importanti di tutta la sua carriera, dimostrandole che pu\u00f2 affrontare anche generi diversi da quelli proposti fino ad allora.\nIncoraggiata da questo risultato, torna in gara a \"Un disco per l'estate\" con \"Fra noi\", scritta da Amadesi-Albula.. Entra in finale e diventa uno dei maggiori successi dell'estate. Il successo di \"La notte dell'addio\" e di \"Fra noi\" la impone quale \"voce dell'abbandono\", distinguendosi per il suo temperamento sanguigno e genuino. Questo spinge i suoi discografici a proporla anche come nuova interprete della melodia pi\u00f9 passionale, la canzone napoletana. Partecipa infatti al Festival di Napoli, dove esegue i due brani \"Ma pecch\u00e9\" e \"Tu saje 'a verit\u00e0\", eseguiti in abbinamento con Luciano Tomei e Michele Iuliano; il primo brano entrer\u00e0 nella colonna sonora del film \"Operazione San Gennaro\" di Dino Risi.\nA \"Scala reale\", trasmissione abbinata alla Lotteria Italia, nella squadra di Claudio Villa, presenta alla prima fase della gara la gi\u00e0 citata \"Fra noi\" e riesce a raggiungere la finalissima, dove propone il suo nuovo singolo \"Monete d'oro\", che, per\u00f2, non riscuote successo.\nIl 1967 si apre con la sua prima vittoria al Festival di Sanremo con la canzone \"Non pensare a me\", presentata in coppia con Claudio Villa. Ma la scelta di quest'ultimo non \u00e8 in linea con il suo precedente percorso artistico. Le case discografiche interessate al pezzo sono tre: la Ri-Fi per Iva Zanicchi, la CGD per Dionne Warwick e la FONIT-CETRA per Claudio Villa. Ravera sceglie l'accoppiata Villa-Zanicchi.\nIl brano riesce a vincere, tuttavia, sia Iva che Claudio Villa vengono travolti da un mare di polemiche. Una giuria composta per tre quarti di giovani, l'anno successivo all'esplosione del \"beat\", finisce col premiare un brano di impianto pi\u00f9 tradizionale, in un Festival segnato anche dal suicidio di Luigi Tenco, la cui canzone viene esclusa dalla finale. Anni dopo Iva dichiarer\u00e0 in una intervista che Lucio Dalla le rivel\u00f2 la sua delusione per quella svolta melodica dopo gli inizi blues. Decisa a rilanciare la sua \"immagine giovane\" e a rassicurare i suoi fan con incisioni pi\u00f9 in linea con il genere iniziale, a \"Un disco per l'estate\" presenta la canzone \"Quel momento\". Inoltre, pubblica il suo secondo album dal titolo \"Fra noi\" contenente tra l'altro il brano \"Le montagne (Ci amiamo troppo)\", cover di \"River Deep - Mountain High\" di Ike &amp; Tina Turner, che presenta tra l'altro durante il programma televisivo \"Il tappabuchi\" condotto da Corrado. Tuttavia, il successo del brano \u00e8 inferiore alle aspettative.\nIntanto accetta di girare un musicarello. Cos\u00ec vengono chiamati all'epoca film musicali con trame banali per dare al cantante-protagonista i pretesti narrativi per riproporre i suoi brani pi\u00f9 famosi. La pellicola s'intitola \"Una ragazza tutta d'oro\" e racconta di un famoso pianista che, in rotta con la moglie, incontra per caso la cantante dei suoi sogni, la giovane Iva Zanelli (alias Zanicchi): se ne innamora e decide di lanciarla nel suo programma televisivo. E proprio durante le riprese, si accorge di aspettare un bambino da Antonio Ansoldi, direttore artistico della Ri-Fi e suo nuovo compagno.\nLa scoperta della gravidanza spinge Iva a dare la precedenza alla vita privata. Annulla la sua partecipazione al Cantagiro e il 19 luglio si sposa a Bologna. Il 19 dicembre 1967 nasce Michela. La figlia assorbe tutte le sue attenzioni, finch\u00e9 si ritrova nuovamente iscritta dalla sua casa discografica al Sanremo con la canzone \"Per vivere\", scritta da Umberto Bindi. La canzone per\u00f2 non arriva alla serata finale e anche commercialmente passa quasi inosservata, complice la scarsa attenzione che Iva pu\u00f2 dedicarle in quel periodo.\nTorna a \"Un disco per l'estate\", dove presenta \"Amore amor\" e, in autunno, a \"Canzonissima\" canta \"Come ti vorrei\" (scelta dalla commissione di Canzonissima), e incide \"Senza Catene\", cover di \"Unchained Melody\" dei Righteous Brothers. \"Unchained Melody\" \u00e8 anche il titolo del suo terzo album, ricco di brani stranieri, che esce in quei giorni. Altro brano di successo inciso nell'anno \u00e8 \"La felicit\u00e0\". Il 1969 si apre con una nuova partecipazione al Sanremo. Iva propone, in coppia con Bobby Solo, \"Zingara\".\nIl brano si aggiudica la diciannovesima edizione del festival e conquista il pubblico, riscuotendo un grande successo di vendite. Diventa un evergreen e si lega indissolubilmente alla virtuosa interpretazione di Iva. Questa vittoria le permette di rappresentare l'Italia al quattordicesimo Eurovision Song Contest (all'epoca noto in Italia come Eurofestival) a Madrid, con il brano \"Due grosse lacrime bianche\" con cui si piazzer\u00e0 tredicesima.\nContemporaneamente decide di partecipare al Cantagiro, ma si trova coinvolta in un mare di polemiche, poich\u00e9 la sua casa discografica \u00e8 accusata di aver comprato una giuria. Quindi \u00e8 costretta ad abbandonare la competizione. Decide dunque di prendere parte al Canta Celentanotto, una sorta di contro-Cantagiro organizzato da Adriano Celentano e la sua etichetta. In autunno torna a \"Canzonissima\" per presentare il brano \"Vivr\u00f2\", cover di \"My Prayer\" dei Platters, che riscuote un ottimo successo di vendite.\nGli anni settanta.\nIl grande successo: Endrigo, Theodorakis, Aznavour, Vecchioni.\nNel 1970 torna per la sesta volta al Festival di Sanremo dove presenta, insieme all'autore Sergio Endrigo, \"L'arca di No\u00e8\", uno dei primi brani \"ermetici\" della storia musicale italiana. Insieme conquistano il terzo posto e il \"Premio della Critica\" come miglior testo. La canzone affronta il tema delle sorti dell'uomo, dandone una visione estremamente cupa e oscura ma comunque riscuote molto successo. Grazie alla sua interpretazione al Festival, viene annoverata tra le 5 big della canzone italiana di quel periodo (insieme a lei, Mina, Ornella Vanoni, Patty Pravo e Milva), come le ricorda Alighiero Noschese durante la sua ospitata nel programma \"Doppia coppia\".\nPoche settimane dopo, in occasione del \"Premio per la Regia Televisiva\" di Salsomaggiore Terme, gira in aprile un video del brano \"Un uomo senza tempo\", con la partecipazione del poeta Giuseppe Ungaretti, che scomparir\u00e0 dopo pochi mesi. \"Un uomo senza tempo\", brano trainante dell'album \"Iva senza tempo\", \u00e8 l'adattamento italiano di \"Mi viejo\", un brano argentino che Iva dedica appunto all'illustre poeta. \u00c8 un altro grande successo. In autunno Iva ripropone il brano a \"Canzonissima\" riuscendo a superare la prima fase della gara canora.\nAlla fase successiva si presenta con \"Un fiume amaro\", brano scritto dal compositore greco Mik\u012bs Theod\u014drak\u012bs, che Iva incide insieme ad altri otto brani dell'autore greco raccogliendoli nell'album \"Caro Theodorakis... Iva\". \u00c8 la consacrazione: l'album porta Iva Zanicchi nella classifica dei 33 giri (nove mesi di permanenza), mentre il 45 giri arriva alla numero 2 dell'hit-parade, vendendo oltre un milione di copie. Mikis Theodorakis la ringrazia pubblicamente con una dedica impressa sulla confezione del disco accanto ad alcune loro fotografie in sala di registrazione: \"Cara Iva, la tua voce \u00e8 piena di luce, piena di gioia. Ti ringrazio perch\u00e9 canti. Ti ringrazio perch\u00e9 la tua voce ha incontrato la mia musica\".\nAlla finalissima si presenta con il nuovo brano \"Una storia di mezzanotte\" scritta da Nicola Di Bari classificandosi alla sesta posizione. Il retro di questa incisione \u00e8 occupato da \"Il bimbo e la gazzella\" versione italiana di \"L'enfant e la gazelle\" di Nana Mouskouri, che divenne sigla del programma radiofonico \"Gran variet\u00e0\". Nel novembre dello stesso anno debutta come conduttrice radiofonica nel programma \"Il gioco dei tre\", dove, oltre a cantare, recita brevi scenette con Antonio Guidi. In questo periodo inizia anche una collaborazione con Roberto Vecchioni, che scriver\u00e0 per lei tre canzoni: \"Un attimo\", \"Sar\u00e0 domani\" e la scanzonata \"Amore matto\".\nIl 1971 si apre con Iva alle prese con il ruolo di attrice per la trasmissione \"Gli amici del bar\", per la regia di Maurizio Corgnati, ex-marito di Milva. All'inizio di aprile dello stesso anno pubblica con rinnovato successo un secondo album monografico, dedicato cio\u00e8 a un solo autore: \"Caro Aznavour\", in cui Iva Zanicchi reinterpreta dieci brani tratti dal repertorio dello chansonnier francese Charles Aznavour, tra i quali spiccano le sue versioni di \"Ieri s\u00ec...\", \"Com'\u00e8 triste Venezia\", \"Morir d'amore\" e \"Il sole verde\". L'album arriva alla numero 7 dell'hit-parade. Lo stesso Aznavour viene in Italia a presentare l'album in televisione insieme a Iva. In una puntata di \"Senza rete\", infatti, i due ne ricreano l'atmosfera, dando vita ad un duetto sulle note di \"Ti lasci andare\".\nSi classifica terza ad \"Un disco per l'estate\" e seconda al Festivalbar con \"La riva bianca, la riva nera\", un inno pacifista che diventa una delle sue pi\u00f9 grandi hit, nonch\u00e9 uno dei pi\u00f9 importanti exploit commerciali anche all'estero: il 45 giri arriva al primo posto in hit-parade\n, vendendo circa tre milioni di copie in tutto il mondo. La canzone \u00e8 un dialogo tra un giovane soldato e un vecchio capitano, rimasto cieco, che si incontrano sul finire delle ostilit\u00e0. Iva d\u00e0 voce ai due personaggi, creando un grande impatto emotivo, accentuato dal coro che apre e chiude la canzone.\nInterprete impegnata: da \"Shalom\" a \"Mi ha stregato il viso tuo\".\nA fine anno Iva Zanicchi pubblica l'LP \"Shalom\", nel quale propone alcuni canti appartenenti alla tradizione del popolo ebraico. E insieme a \"Caro Theodorakis... Iva\" e a \"Caro Aznavour\" va a completare un trittico, che rappresenta, forse, l'apice di tutta la sua carriera musicale, un viaggio attraverso immagini e suoni della musica mediterranea d'autore e d'ispirazione popolare.\nAlla finale di \"Canzonissima\" presenta un altro grande successo, \"Coraggio e paura\", classificandosi terza, prima fra le donne. Il brano \u00e8 il racconto in prima persona dell'incontro con tre uomini giunti al momento dei bilanci nella vita. Il filo conduttore che unisce le loro vicende \u00e8 la domanda che ritorna nel ritornello: \"Fu forse coraggio/o forse fu paura?\". Il brano vende oltre 600.000 copie.\nNel gennaio 1972 partecipa alla trasmissione televisiva \"Sai che ti dico?\", presentata da Sandra Mondaini e Raimondo Vianello: le fantasie musicali pi\u00f9 riuscite che in ogni puntata Iva dedica a un autore o a un interprete vengono raccolte nell'album \"Fantasia\".\nIn quello stesso periodo viene anche contattata da Lucio Battisti, che le manifesta il desiderio di scrivere una canzone per lei. Tuttavia, il brano non la convince, cos\u00ec come non convince la Ri-Fi, che decide di utilizzarlo come retro di \"Ma che amore\", sigla di \"Sai che ti dico?\". La canzone, dal titolo \"Il mio bambino\", si rivela un mezzo flop.\nNon si scoraggia e torna a \"Un disco per l'estate\", arrivando in finale con \"Nonostante lei\" di Mogol-Testa-Renis. La canzone, dai toni cupi, parla di una donna che riflette sulla possibilit\u00e0 di condividere il suo ex con l'amante che glielo ha portato via. Iva si lancia in virtuosismi canori che la portano a sconfinare verso campi musicali ancora quasi inesplorati, come il fado portoghese.\nDopo l'estate e un nuovo singolo dalle atmosfere country, \"Alla mia gente\", si prepara a partecipare nuovamente a \"Canzonissima\". Arrivata in finale, esegue dal vivo \"Mi ha stregato il viso tuo\" scritta da Albertelli e Soffici, classificandosi terza per il secondo anno consecutivo. La canzone \u00e8 tratta dal suo nuovo LP, \"Dall'amore in poi\", che contiene, oltre alla canzone omonima, anche una rilettura del brano \"Amazing Grace\", che tradotto da Paolo Limiti diviene \"La mia sera\".\n\"Mi ha stregato il viso tuo\" raggiunge la quinta posizione in hit parade, diventando il 31\u00ba singolo pi\u00f9 venduto del 1973\nIl Madison Square Garden di New York e il teatro.\nNel 1973 si susseguono le tourn\u00e9e all'estero: Francia, Giappone, Spagna e Cile, a cui si aggiunge il primo tour negli Stati Uniti e in Canada. L'apice \u00e8 il suo concerto a Toronto, a cui assistono ventimila persone e la sua esibizione al Madison Square Garden di New York, un tempio della musica internazionale. Nel frattempo riceve un'importante proposta dal sovrintendente del Teatro Regio di Parma: vorrebbe che Iva si esibisse sul palco da sempre adibito esclusivamente alla musica lirica. Accetta ed \u00e8 un grande successo. Iva dir\u00e0:\n\"\"Un'esperienza che avrebbe messo i brividi a chiunque: un pubblico cos\u00ec elegante, la grande orchestra di musica sinfonica e il coro, e io l\u00ec sola sul palcoscenico, prima cantante di musica leggera a mettere piede in una tana della musica 'vera\"'\" Dopo il Regio (che le propone altri recital del genere), si fanno vivi altri teatri, tra cui la Scala di Milano. Per questo, comincia a prendere lezioni di ballo e a studiare alcuni spettacoli di successo messi in scena a Broadway.\nDopo i successi degli ultimi anni, ammette che i tre minuti di una canzone non le bastano pi\u00f9, dunque, va alla ricerca di soddisfazioni diverse. Sar\u00e0 per questa ragione che partecipa senza convinzione a Un disco per l'estate con la canzone \"I mulini della mente\". Il brano si ferma al venticinquesimo posto alle semifinali e ci\u00f2 non fa che accrescere il suo malumore. Per problemi tecnici, non riesce a provare il pezzo durante la vigilia della finale, quindi lascia la manifestazione prima della serata conclusiva.\nIn un primo momento sembra che la disavventura mini i rapporti con la sua storica casa discografica, ma a fine estate, pur non smentendo il suo passaggio ad altre case discografiche, dichiara in un'intervista che il rinnovo del contratto con la sua etichetta \u00e8 ormai cosa fatta. La Ri-Fi si appresta, quindi, a pubblicare ben tre album: \"Le giornate dell'amore\", nuovo Lp di inediti, contenente il brano \"I colori di dicembre\" (tratto dalla colonna sonora del film \"A Venezia... un dicembre rosso shocking\"), scritta da Pino Donaggio; \"Eccezionale Iva\", raccolta di canzoni gi\u00e0 edite, e alla fine dell'anno \"Amare, non amare\", un'altra raccolta che contiene alcuni brani, tra quelli poco noti, tratti dagli ultimi tre album.\nAlla fine del 1973, incide insieme a Franco Simone, Fred Bongusto e Corrado Castellari un album natalizio dal titolo \"Dolce notte santa notte\". Accetta la proposta dell'amico Walter Chiari, che la sceglie come partner per lo spettacolo \"Tra noi\", in cui recita anche Tony Renis. Lo spettacolo la porta lontano da casa per tre mesi.\n\"Testarda io\".\nAll'inizio del 1974 accetta di tornare al Festival di Sanremo, sebbene sia ancora impegnata in teatro: una decisione dettata forse dal timore di allontanarsi troppo dall'ambiente musicale. Presenta un brano dal titolo \"Ciao cara come stai?\", scritta da Italo Ianne e da un emergente Cristiano Malgioglio e, a sorpresa, in occasione dei dieci anni di carriera, si aggiudica il suo terzo Festival, primato ancora oggi ineguagliato tra le cantanti donne. La canzone, malgrado non venga spesso annoverata tra i suoi cavalli di battaglia, riscuote un buon successo di vendite, arrivando alla numero 7 dell'hit-parade. Ma anche all'estero il successo \u00e8 immediato: il brano, di cui Iva incide la versione spagnola, scala le classifiche in America Latina.\nMa \u00e8 a settembre che si prepara a pubblicare un altro dei suoi classici di sempre, \"Testarda io\" (noto anche come \"La mia solitudine\"), adattato, sempre da Malgioglio, da un pezzo del noto cantautore brasiliano Roberto Carlos Braga. Luchino Visconti, rimasto colpito dalla voce e dall'interpretazione della cantante, la inserisce come colonna sonora del suo celebre film \"Gruppo di famiglia in un interno\", che ne amplifica il successo. La canzone riporta la cantante ai vertici dell'hit-parade. La canzone \u00e8 inserita all'interno dell'album \"Io ti propongo\". Esce anche il suo primo Lp per il mercato latino dal titolo \"\u00bfChao Iva c\u00f2mo estas?\".\nNello stesso periodo Federico Fellini propone alla cantante di interpretare il personaggio di \"Gradisca\" nel suo film \"Amarcord\"; ma in seguito fu lo stesso Fellini a ritirare la proposta in quanto il personaggio non si addiceva, a detta del regista riminese, \"alla raffinatezza e all'eleganza della Zanicchi\" (il ruolo venne poi affidato all'attrice francese Magali No\u00ebl).\nLa regina di \"Totanbot\".\n\u00c8 ancora impegnata nella promozione del nuovo album quando, nel gennaio 1975, Romolo Siena riesce a riportarla in TV nel ruolo di primadonna dello spettacolo del sabato sera \"Totanbot\" (parola che in lingua emiliana significa \"improvvisamente\"). Nel corso delle puntate, infatti, la cantante viene affiancata da quattro famosi attori, Walter Chiari, Alighiero Noschese, Alberto Lupo e Johnny Dorelli, inoltre, pu\u00f2 cantare, improvvisare con l'orchestra di Pino Calvi e recitare divertenti sketch. La sigla finale dello spettacolo \u00e8 la canzone \"E la notte \u00e8 qui\", inclusa (insieme alle altre nuove canzoni presentate nel variet\u00e0) all'interno dell'album \"Io ti propongo\", il quale, anche grazie alla promozione avuta nel corso delle puntate, entra nella classifica degli album pi\u00f9 venduti.\nTerminato l'impegno televisivo, decide di riprendere il viaggio nella musica d'autore di gusto mediterraneo, pubblicando uno degli album pi\u00f9 importanti di tutta la sua carriera, \"Io sar\u00f2 la tua idea\", interamente ispirato a componimenti del poeta spagnolo Federico Garc\u00eda Lorca. Gli ideatori dell'intero progetto sono Camillo e Corrado Castellari. Il brano di punta \u00e8 \"Io sar\u00f2 la tua idea\", un intenso dialogo tra una donna e un uomo (voce in controcanto di Corrado Castellari) sull'amore come completamento assoluto tra due persone. A ogni modo, l'album non riscuote il successo sperato.\nRinnovamento del repertorio: da \"Confessioni\" a \"Playboy\".\nNel gennaio 1976 torna nuovamente in teatro. Nell'ambito del Maggio Musicale Fiorentino, infatti, \u00e8 tra gli interpreti principali de \"I sette peccati capitali\" di K. Weill, balletto cantato su testo di Bertolt Brecht. Contemporaneamente decide di rinnovare il suo genere musicale, modificando gli arrangiamenti e chiamando autori come Umberto Balsamo e Cristiano Malgioglio a scrivere per lei i brani del suo nuovo album, \"Confessioni\", dove spiccano \"Libera e inutile\" (Memo Remigi), \"Se\" e l'omonima \"Confessioni\". Il titolo fa riferimento al tema centrale del disco, ossia l'intimit\u00e0 di donne che, in crisi nei loro rapporti di coppia, svelano i loro stati d'animo. Si esibisce alla TV tedesca nella trasmissione \"Liedercircus\" presentando \"Nonostante lei\" e \"Solo la musica\". Da uno dei concerti tenuti in Bulgaria viene tratto l'album live \"The Golden Orpheus '76\".\nIntanto la Rete 1 (l'odierna Rai 1) le dedica uno special dal titolo \"Fra noi\", che alterna canzoni e \"dietro le quinte\": Iva si lascia seguire dalle telecamere della Rai che la riprendono nella vita di tutti i giorni, in teatro o in sala di registrazione. In maggio si esibisce dal vivo al Musical Mallorca con \"Ciao, cara come stai?\" e \"Io sar\u00f2 la tua idea\". In estate tiene molti spettacoli (di fronte alla fine di storiche manifestazioni quali \"Canzonissima\" e \"Un disco per l'estate\" o al declino del Festival di Sanremo), inoltre partecipa come ospite allo Zecchino d'Oro. Per l'occasione, propone insieme al Piccolo Coro dell'Antoniano \"Mamma tutto\", versione italiana di una canzone francese in gara, \"Maman Bonheur\".\nPoco tempo dopo, Giovan Battista Ansoldi, il patron della Ri-Fi, che distribuisce i dischi dell'Antoniano, decide di far incidere la canzone a Iva in un 45, che, inaspettatamente balza ai vertici delle classifiche. Alla fine dell'anno propone un'ulteriore tappa del viaggio attraverso i suoni e i temi della musica mediterranea: un album dedicato ai classici della canzone partenopea, \"Cara Napoli\", in cui la cantante si avvale della collaborazione di Tullio De Piscopo.\nIl 1977 si apre con la partecipazione al programma televisivo spagnolo \"Esta noche fiesta\" in cui si esibisce con \"La riva bianca, la riva nera\", \"Confessioni\" e la versione spagnola di \"Mamma tutto\". Decide quindi di partecipare per la prima volta come ospite illustre al Festival di Sanremo, dove presenta il suo nuovo singolo \"Arrivederci, padre\", che racconta di una donna sposata che confessa al sacerdote di avere una relazione extraconiugale con un altro uomo. Il brano si ricollega dunque alla sua svolta verso un'identit\u00e0 pi\u00f9 moderna e disinibita. In ottobre si esibisce di nuovo in concerto nello spettacolo televisivo spagnolo \"Esta noche fiesta\" presentando \"L'arca di No\u00e8\", \"La riva bianca, la riva nera\", \"Anema e core\", \"Un fiume amaro\", \"Confessioni\" e \"Vaya con Dios\" (versione spagnola di \"Arrivederci, padre\").\nL'evoluzione artistica in atto si concretizza, nel 1978, con due nuovi album: a marzo esce \"Con la voglia di te\", che staziona per ben cinque mesi nella classifica dei cinquanta album pi\u00f9 venduti. Tra gli autori dell'LP: Malgioglio, Shel Shapiro, Giuni Russo e Maria Antonietta Sisini (che scrivono il brano \"Selvaggio\"), Daiano, Roberto Soffici e altri. Nello stesso anno partecipa al Festival di Vi\u00f1a del Mar, celebre kermesse musicale internazionale cilena, con \"La riva bianca, la riva nera\" e \"Zingara\" e si esibisce alla TV spagnola, nel programma \"Aplauso\", con \"Confessioni\" e \"Vaya con Dios\".\nL'album successivo \u00e8 \"Playboy\", che esce in dicembre, accompagnato da un servizio sull'omonimo mensile, che propone un'inedita Zanicchi in versione sexy. A questo proposito, la Zanicchi dichiarer\u00e0: \"\"Avevo trentotto anni: quando si arriva intorno ai quaranta si viene presi dalla \"stupidera\" . Insomma, il fisico teneva, mi sembrava una cosa spiritosa. Poi mi sono pentita: allora Playboy era un giornale vietatissimo. Mia mamma ci rimase male\u2026\"\". Il disco \u00e8 invece una sorta di concept-album dai testi pi\u00f9 audaci e passionali, la maggior parte dei quali scritti ancora una volta dal fidato Cristiano Malgioglio. Una ancor poco nota Rettore si distingue quale autrice del brano \"Quanto dura poco l'estate\". Il 45 giri estratto comprende le canzoni \"Per te\" e \"Pronto 113\": entrambi i brani, scritti da Malgioglio, vengono presentati dalla Zanicchi al Festival di Sanremo 1979, nuovamente in veste di ospite d'onore.\nNell'estate 1979 partecipa inoltre al variet\u00e0 \"Una valigia tutta blu\" condotto da Walter Chiari sulla Rete 1 della Rai, in cui la Zanicchi si esibisce in vari momenti musicali e in cui canta la sigla finale \"La valigia\". Nello stesso anno partecipa anche a un film argentino, il musical \"La carpa del amor\" che per\u00f2 non viene distribuito in Italia dove \u00e8 a tutt'oggi inedito. In novembre, ospite di una puntata del celebre variet\u00e0 del sabato sera della Rai \"Fantastico\" condotto da Loretta Goggi e Beppe Grillo, interpreta \"Il ragazzo della via Gluck\" di Adriano Celentano.\nGli anni ottanta.\nStar internazionale: da \"A parte il fatto\" a \"Nostalgias\".\nMa il mercato discografico italiano sta vivendo una fase di stagnazione, che lo porta in breve tempo nelle mani di alcune grandi multinazionali. Si apre per la cantante un momento di grande incertezza professionale e umana, la stessa Ri-Fi non riesce a sottrarsi a questo processo e, gi\u00e0 alla fine del decennio, la sua attivit\u00e0 pu\u00f2 dirsi conclusa. Comunque poco dopo la fine del suo rapporto con la Ri-Fi, nel 1979 firma gi\u00e0 un contratto con una nuova casa discografica, la Traccia (la stessa etichetta di cui all'epoca fa parte l'allora esordiente Vasco Rossi), per la quale pubblica il suo nuovo 45 giri, \"A parte il fatto/Capirai\", scritto da Malgioglio. Il brano, che fa da traino al suo nuovo album, \"D'Iva\", titolo dall'evidente gioco di parole, viene presentato in numerose trasmissioni televisive del periodo, come \"I sogni nel cassetto\", \"Tilt\" e \"Discoring\".\n\u00c8 proprio con questo lavoro che decide di concentrarsi sul mercato latino (Spagna e Sudamerica), da anni ormai il suo secondo mercato discografico-musicale. Dopo il successo di \"Aparte del hecho\" (versione spagnola di \"A parte il fatto\") in America Latina, infatti, anche l'album esce nella versione spagnola (distribuita dalla multinazionale Epic), ancor prima che in quella in italiano: \"D'Iva\" riscuote successo soprattutto in Argentina ed in Cile.\nNel 1981 \u00e8 pronto un nuovo disco per il mercato italiano intitolato semplicemente \"Iva Zanicchi\", che la cantante presenta oltre confine, al Festival di Cannes. All'album, caratterizzato da sonorit\u00e0 disco music in voga in quegli anni, collaborano Beppe Cantarelli e Zucchero Fornaciari, autori di alcune delle canzoni contenute al suo interno, come \"E tu mai\" o \"Attimi di malinconia\". Il singolo di lancio \u00e8 \"Ardente\", brano scritto da Malgioglio e Corrado Castellari. L'album viene promosso soprattutto nel mercato internazionale, dove riscuote grande successo. La Zanicchi presenta \"Ardente\" anche in varie trasmissioni televisive di cui \u00e8 ospite e durante la manifestazione canora \"Incontri d\u2019estate\" condotta da Mike Bongiorno a Boario Terme e trasmessa da Canale 5 nel settembre del 1981.\nSempre nel 1981 incide dunque per un'altra multinazionale, la CBS, \"Nostalgias\" (\"Nostalgie\"), il suo terzo album in spagnolo, che la consacra nel mercato iberico e sudamericano. L'album vende circa 6 milioni di copie fra Spagna, Sudamerica e Stati Uniti (dove viene pubblicato nel 1983) e, ancor oggi, risulta essere l'unico album di un'italiana ad aver superato il milione di copie vendute in Argentina. In quello stesso anno la Zanicchi \u00e8 la prima cantante italiana ad attraversare tutta l'Unione Sovietica in tourn\u00e9e, con oltre 40 concerti. Viene definita \"temperamentnaja\" per la grinta e la passionalit\u00e0, inoltre, perfino la Pravda (l'organo di stampa ufficiale del PCUS) parla di lei, sottolineando il fatto che avesse una voce quasi tenorile.\nI riconoscimenti internazionali la spingono dunque, nel 1982 a scegliere nuovamente la lingua spagnola, pubblicando il suo nuovo album in castigliano, \"Yo, por amarte\" (\"Io, per amarti\"), uscito sempre per la CBS. Il disco ripropone la stessa formula di \"Nostalgias\": un'antologia di cover di brani italiani e sudamericani, ma alternati ad alcuni pezzi inediti, come a esempio \"Esta noche te quiero\" (\"Questa notte ti voglio\"), che riscuote un grande successo. Nello stesso anno torna al Festival di Vi\u00f1a del Mar, stavolta in veste di giurata.\nIl ritorno al Festival di Sanremo.\nNel 1983 si esibisce alla televisione tedesca riproponendo \"Ti lasci andare\" di Charles Aznavour; forte del successo internazionale e ansiosa di tornare alla ribalta anche sul mercato italiano, rinnova il suo look e decide di partecipare alla Mostra internazionale di musica leggera di Riva del Garda con la sua nuova canzone, \"Aria di luna\", scritta da Maurizio Piccoli; la canzone parla di una donna decisa che invita il suo uomo a una notte infuocata. Il brano anticipa l'uscita del suo nuovo album, \"Quando arriver\u00e0\" (1984), prodotto da Roberto Dan\u00e9, col quale la cantante decide di collaborare per il suo rilancio in Italia, partecipando come concorrente al seguitissimo show musicale di Canale 5, \"Premiatissima\", condotto da Johnny Dorelli e Amanda Lear.\nTuttavia il loro sodalizio artistico non d\u00e0 i frutti sperati. Durante la realizzazione dell'album sorgono numerosi contrasti: Dan\u00e8 pretende da Iva una nuova vocalit\u00e0, per questo, la critica pesantemente, al punto che lei non riesce pi\u00f9 a seguirlo. Nonostante queste difficolt\u00e0 nel 1984, dieci anni dopo la sua ultima partecipazione, torna in gara al Festival di Sanremo presentando il secondo singolo estratto dall'album, \"Chi (Mi dar\u00e0)\", scritto ancora una volta da Malgioglio e Umberto Balsamo.\nIl brano raggiunge il nono posto, precedendo alcune canzoni che, tuttavia, resteranno pi\u00f9 impresse nella memoria collettiva, da \"Non voglio mica la luna\" a \"Come si cambia\" rispettivamente delle emergenti Fiordaliso e Fiorella Mannoia. \"Chi (Mi dar\u00e0)\" si affaccia timidamente in hit-parade, ma non riesce a trascinare adeguatamente l'album, inciso per l'etichetta discografica S.G.M., Iva Zanicchi dichiarer\u00e0: \"Ho avvicinato gente nuova, autori nuovi, ragazzi giovani. Mi \u00e8 servito per intravedere cose nuove. E ho deciso di attualizzare la mia voce, rendendola pi\u00f9 moderna\".\nNello stesso periodo si esibisce alla TV spagnola durante la trasmissione \"Buenas Noches\" proponendo \"Aria di luna\", \"Chi (mi dar\u00e0)\" e \"Zingara\".\nLa seconda partecipazione a \"Premiatissima\" e il successo televisivo.\nNell'autunno 1984 partecipa nuovamente allo show di Canale 5 \"Premiatissima\", dove gareggia con altre sette colleghe, interpretando delle cover di celebri brani del passato, tra i quali una speciale versione di \"Va, pensiero\", la celebre aria del \"Nabucco\" di Giuseppe Verdi, in cui mescola versi originali e immagini personali. Questa e gli altri brani vengono inclusi nell'album \"Iva 85\", registrato in occasione del variet\u00e0 televisivo, anch'esso distribuito dalla S.G.M. .\nDurante la registrazione di una delle puntate, poich\u00e9 una cantante \u00e8 assente, Dorelli chiede alle altre concorrenti se hanno qualcosa da raccontare per riempire lo spazio. Iva Zanicchi, credendo che quest'ultimo non andr\u00e0 in onda, comincia a rievocare simpatici aneddoti della sua infanzia a Ligonchio. Gli autori notano subito in lei delle doti comunicative e decidono di non tagliare il pezzo, che viene, quindi, trasmesso. Poco dopo le viene offerta la conduzione di un programma quotidiano, che le permetta di portare nelle case la sua familiare simpatia. Iva dichiarer\u00e0:\n\"Non avevo mai pensato di poter condurre un programma ma avevo sempre creduto di poter intrattenere il pubblico. Solo me ne era mancata l'occasione. E la timidezza non mi aiutava\u2026 Era il momento della disco music, una forma in cui non riuscivo a esprimermi\".\nNel 1985 si esibisce alla televisione spagnola presentando \"Ti amo\" di Umberto Tozzi, la sua versione del \"Va, pensiero\" e \"A chi\" di Fausto Leali, tutte canzoni tratte dall'ultimo album. In autunno, dieci anni dopo \"Totanbot\", debutta come presentatrice: inizia a registrare le prime puntate di \"Facciamo un affare\", gioco a premi di origine statunitense destinato ad andare in onda tutte le mattine dal luned\u00ec al venerd\u00ec su Canale 5. Per la sigla del programma incide una canzone, \"Da domani senza te\". Sul versante privato in quello stesso anno la sua relazione con Antonio Ansoldi si conclude: i due infatti si separano dopo diciotto anni di matrimonio.\nNel 1986 registra l'album \"Care colleghe\" per la Five Record (l'etichetta musicale del gruppo Fininvest). Durante la lavorazione incontra il produttore Fausto Pinna, che diventa il suo nuovo compagno di vita, ed \u00e8 anche tra gli autori dell'unico brano inedito del disco, \"Canter\u00f2\", un blues in cui rievoca la passione per la musica avuta fin da bambina (brano poi utilizzato come sigla di chiusura dell'edizione 1987 di \"Ok, il prezzo \u00e8 giusto!\"). Eccetto questo brano, infatti, l'album \u00e8 un'antologia in cui Iva reinterpreta alcuni grandi successi di famose cantanti italiane in chiave moderna. Nello stesso anno si esibisce nella trasmissione di TVE \"Entre amigos\".\nFrattanto, sulla scia del buon successo di \"Facciamo un affare\", dal gennaio 1987 (la prima puntata va in onda il 7 alle ore 20:30 su Italia 1) le viene affidata la conduzione di un altro game-show, \"Ok, il prezzo \u00e8 giusto!\", in sostituzione di Gigi Sabani. Sotto la conduzione di Iva Zanicchi il programma prosegue il suo grande successo di pubblico, tanto che vi rimarr\u00e0 fino al 30 giugno 2000, in quindici diverse edizioni (una per anno, pi\u00f9 un'altra estiva nel 1989 e una speciale in prima serata nei primi mesi del 1992) per un totale di quasi 3000 puntate, salvo una breve interruzione dal 10 maggio al 25 giugno 1999 in cui viene sostituita da Emanuela Folliero.Non smette comunque di cantare: nel 1987, a dimostrazione del feeling con il suo pubblico spagnolo, si esibisce nel programma televisivo \"Sabado Noche\" presentando \"Nostalgias\", \"La orilla blanca, la orilla negra\" e \"Sei bellissima\" di Loredana Bert\u00e8; nello stesso anno esce il singolo \"Volo\", che anticipa l'album \"Nefertari\" (1988), prodotto dall'editor Osvaldo Miccich\u00e8 e pubblicato con la Carosello. Il titolo emblematico allude alle sonorit\u00e0 mediterranee delle canzoni, scritte in gran parte da autori come Franco Bixio, Oscar Avogadro, Elio Aldrighetti, Depsa, Guzzetti, Corrado Castellari e Alberto Radius. Con questo album, Iva Zanicchi entra in classifica, e nel programma \"Superclassifica Show\" presenta il video del brano \"Kajal\", canzone scartata alle selezioni per il Festival di Sanremo del 1989 e poi utilizzata come sigla di chiusura dell'edizione 1988-1989 di \"Ok, il prezzo \u00e8 giusto!\"; la canzone racconta di una donna avanti negli anni che, per provare il piacere di un'avventura, decide di concedersi a un giovane ballerino. Il titolo fa riferimento al trucco che la donna indossa al momento del rapporto, diventando il tratto della sua maschera drammatica.\nNel 1989 compie una nuova tourn\u00e9e in Russia e, per la prima volta, tiene una serie di concerti in Turchia. Tornata in Italia partecipa con successo a due seguitissime gare canore di Canale 5. La prima \u00e8 \"Una rotonda sul mare\", dove gareggia con il suo primo grande successo, \"Come ti vorrei\". Ripropone il pezzo in una nuova versione jazzata e arrochita, raggiungendo la finale, vista da oltre otto milioni di telespettatori. La seconda \u00e8 \"C'era una volta il festival\", una gara tra i pi\u00f9 grandi successi dell'epoca d'oro di Sanremo. Gareggia con \"Zingara\" e si classifica quarta. Frattanto registra, con numerosi cantanti italiani e stranieri, il disco \"Per te, Armenia\", i cui proventi vanno alle vittime del terribile terremoto che ha da poco colpito la regione asiatica.\nGli anni novanta.\nIl 1990 si apre con l'edizione di maggior successo di \"Ok, il prezzo \u00e8 giusto!\". Inoltre partecipa anche alla seconda edizione di \"Una rotonda sul mare\" condotta da Mara Venier, in cui ripropone \"Testarda io\" e \"Vivr\u00f2\", raggiungendo la semifinale. Contemporaneamente partecipa a un disco di Cristiano Malgioglio intitolato \"Amiche\", duettando con lui nel brano \"La gelosia\".\n\"Come mi vorrei\".\nNel 1991 pu\u00f2 realizzare un sogno che insegue da venticinque anni, incidere un album blues. Il titolo dell'album, \"Come mi vorrei\", gioca sul richiamo al primo successo, \"Come ti vorrei\", per sottolineare la voglia di riappropriarsi della propria origine; sotto la direzione di Sante Palumbo e Alberto Radius, interpreta importanti cover di classici internazionali, quali \"Pugni chiusi\" di Ricky Gianco, \"Lei, lei, lei\" (\"Chain of Fools\") e \"Pi\u00f9 di cos\u00ec\" (\"(You Make Me Feel Like) A Natural Woman\") di Aretha Franklin, inoltre \u00e8 presente anche \"Nella notte\", una nuova cover di \"River Deep - Mountain High\" di Ike e Tina Turner, gi\u00e0 incisa dalla Zanicchi molti anni prima con il titolo \"Le montagne (Ci amiamo troppo)\", con un testo completamente diverso. Non mancano, per\u00f2, anche interessanti inediti, come \"La voce del blues\" di Avogadro-Palumbo e \"Dieta blues\", pezzo autobiografico molto autoironico scritto da Bruno Lauzi. Un discorso a parte per il brano di punta, \"Forte pi\u00f9 forte\", versione italiana, curata da Franco Migliacci, di \"Woman in Love\" di Barbra Streisand. L'album, edito dalla Five Record, e promosso durante le puntate domenicali di \"Ok, il prezzo \u00e8 giusto!\", entra nelle classifiche settimanali di \"TV Sorrisi e Canzoni\" e chiude il cerchio a trent'anni esatti dagli esordi; a questa ricorrenza nel 1992 la Rai dedica un'intera puntata di \"Serata d'onore\", il programma in diretta da Montecatini Terme che celebra le carriere di personaggi famosi.\nLa carriera televisiva.\nTuttavia, per i successivi dieci anni, Iva Zanicchi decide di non incidere altri dischi e di concentrarsi sulla sua nuova carriera di presentatrice televisiva.\nNel 1991 prende parte a una parodia musicale de \"I tre moschettieri\" in onda in prima serata su Canale 5 accanto a Marco Columbro, Gerry Scotti e ad altri famosi volti della rete, seguito poche settimane dopo dall'analogo \"L'Odissea\": entrambi i programmi sono costituiti dalle parodie di canzoni famose adattate alle storie dei romanzi, sul modello dello storico programma Rai \"Biblioteca di Studio Uno\".\nDal 1993 al 1995 inoltre \u00e8 ospite fissa della trasmissione \"Buona Domenica\" di Canale 5, allora condotta da Gabriella Carlucci e Gerry Scotti; vi torner\u00e0, sempre in veste di ospite fissa, dal 1998 al 2000, nelle edizioni condotte da Maurizio Costanzo.\nNel 1995 torna in una gara canora, partecipando alla seconda edizione di \"Viva Napoli\", programma ideato e condotto da Mike Bongiorno, dove famosi cantanti \"si scontrano\" eseguendo classici della tradizione partenopea, e vince con una rivisitazione di \"Tu ca' nun chiagne\". Al termine della premiazione dedica la vittoria alla memoria di Mia Martini, scomparsa solo pochi giorni prima. Riceve i complimenti di Roberto Murolo e tante proposte di tourn\u00e9e, ma preferisce prendersi una pausa estiva per dedicarsi ai preparativi del matrimonio della figlia Michela. Nell'autunno dello stesso anno, mentre si accinge a ripartire con una nuova edizione di \"Ok, il prezzo \u00e8 giusto!\", conduce su Rete 4 un nuovo show, in onda ogni mercoled\u00ec: si intitola \"Una sera ci incontrammo\", un variet\u00e0 in cui coppie famose rievocano la storia del loro amore. Nel corso delle puntate duetta con ospiti importanti, da Fausto Leali a Gigliola Cinquetti, da Franco Simone a Marcella Bella.\nLe viene dedicata l'ultima puntata dello show \"Storie di stelle\" condotto da Gerry Scotti sulla Televisione svizzera di lingua italiana: durante questo spettacolo ripercorre la sua carriera musicale cantando alcuni suoi successi (\"Come ti vorrei\", \"Accarezzami\", \"Testarda io\", \"The man I love\" assieme a Linda Wesley, \"Fra noi\", \"Un uomo senza tempo\", \"La riva bianca la riva nera\", \"Fiume amaro\", \"Non pensare a me\" e \"Zingara\") accompagnata al pianoforte dal maestro Sante Palumbo. Nello stesso anno, infine, partecipa anche alla trasmissione di Canale 5 \"La grande avventura\" condotta da Marco Columbro e Lorella Cuccarini, in cui venivano festeggiati i quindici anni di vita della Fininvest, attraverso i racconti dei volti pi\u00f9 noti e amati del gruppo.\nIl 1996 si apre con una nuova gara canora, \"Ma l'amore s\u00ec\", dove famosi cantanti interpretano classici d'amore rimettendosi al giudizio del pubblico in sala. Iva Zanicchi interpreta \"Unchained melody\", gi\u00e0 incisa in italiano anni prima come \"Senza catene\", conquistando il secondo posto, dietro Irene Fargo.\nNella stagione televisiva 1996-97 conduce il sabato pomeriggio su Rete 4 \"Iva Show\", il suo primo talk-show, dedicato a storie della gente comune e ispirato alla popolare trasmissione televisiva statunitense di Oprah Winfrey. Il programma viene riproposto anche nella stagione successiva. Nel dicembre 1996 presenta su Rete 4 il variet\u00e0 di prima serata \"Musica maestro\", un programma dove delle orchestre di liscio si sfidano tra loro; il numero zero riscuote successo e nell'estate 1997, il programma viene riproposto con il titolo \"Ballo, amore e fantasia\" sempre con Iva Zanicchi alla conduzione affiancata da Gigi Sabani.\nNel 1997 torna a \"Viva Napoli\", diventato nel frattempo una gara a squadre, dove interpreta \"Canzone appassiunata\" e \"Na sera 'e maggio\". Nell'autunno dello stesso anno conduce un nuovo programma in prima serata su Rete 4, \"100 milioni + IVA\", un quiz a tema musicale nel quale ha modo di cantare i suoi successi e alcuni classici come \"Unchained melody\", \"Munasterio 'e Santa Chiara\", \"Non dimenticar\", \"Hymne \u00e0 l\u2019amour\" e \"The man I love\" e di duettare con colleghi come Rita Pavone, Loredana Bert\u00e8 e Riccardo Fogli. Nello stesso anno la Zanicchi partecipa al primo episodio di \"An embroidered trilogy\" (\"Una trilogia del ricamo\"), un video-progetto commissionato a Francesco Vezzoli dal Centre d\u2019Art contemporain di Ginevra; il video, dal titolo \"Ok the Praz is right\" che allude alla famosa trasmissione televisiva, \u00e8 diretto dal regista John Maybury ed \u00e8 stato girato al Museo Mario Praz di Roma: qui mentre Francesco Vezzoli, seduto sul divano al centro della stanza ricamato da Mario Praz, ne ricama il volto, Iva Zanicchi interpreta \"La riva la bianca, la riva nera\".\nNel febbraio 1998 \u00e8 la protagonista del falso televisivo \"Indagine sulla canzone truccata\". Nello stesso anno la Zanicchi torna anche al cinema partecipando al film \"L'ultimo capodanno\" per la regia di Marco Risi, in cui interpreta la madre del protagonista interpretato da Claudio Santamaria.\nNell'estate del 1999 prende parte come giurata al programma \"Momenti di gloria\", trasmesso su Canale 5, condotto da Mike Bongiorno ed Ellen Hidding, in cui persone comuni si esibiscono imitando famosi cantanti, venendovi confermata anche per l'anno successivo.\nNell'autunno dello stesso anno riprende per l'ultima volta il timone del suo programma televisivo di maggior successo, \"Ok, il prezzo \u00e8 giusto!\".\nAnni 2000.\nIl ritorno alla musica.\nL'abbandono di \"Ok, il prezzo \u00e8 giusto!\" coincide con la sua partecipazione allo speciale dedicato da Rai 1 al cinquantesimo anniversario del Festival di Sanremo: \"Sanremo si nasce\", condotto da Carlo Conti. Poco tempo dopo, la Rai la chiama per affiancare proprio Carlo Conti nella conduzione della stagione 2000-2001 di \"Domenica in\". Durante il programma presenta, dopo quasi dieci anni, un nuovo singolo, \"Ho bisogno di te\", di cui registra anche la versione spagnola e quella strumentale. Il brano \u00e8 un'estemporanea incursione nella musica dance e segna anche l'inizio della collaborazione con la Sugar Music, la casa discografica di Caterina Caselli. Nello stesso anno incide \"Ti dovresti vedere dopo\" con Franco Simone; la canzone compare in \"La citt\u00e0 del sole - Eliopolis\", album di Franco Simone dalle sonorit\u00e0 mediterranee. Sempre nel 2001 torna al Festival di Sanremo, condotto da Raffaella Carr\u00e0, come membro della giuria di qualit\u00e0.\nIl passaggio in Rai per\u00f2 non la gratifica e la stagione successiva ritorna a Mediaset, dove \u00e8 prima protagonista, nel giugno del 2001 di una puntata del reality show di Italia 1 \"Cari amici miei\", in cui assieme a Maria De Filippi, Simona Ventura, Luciana Littizzetto e Manuela Arcuri veniva ripresa dalle telecamere durante una cena.\nIn seguito, a partire dal mese di settembre, inizia a condurre su Rete 4 \"Sembra ieri\", un talk show in onda dal luned\u00ec al venerd\u00ec in orario preserale dove personaggi famosi rievocano la propria carriera, in onda per tutta la stagione 2001-2002; sempre nel 2001 partecipa alla manifestazione musicale \"Napoli prima e dopo\" e come ospite allo spettacolo televisivo \"Una voce nel sole\" condotto da Al Bano, durante il quale interpreta \"Il ragazzo che sorride\" (duettando con Al Bano) e \"Un fiume amaro\". Nella primavera del 2002 conduce in prima serata \"Testarda io\", un one-woman show dove rievoca insieme ad alcune colleghe la propria carriera musicale, riproponendo i suoi brani pi\u00f9 famosi. Sulla scia del successo di \"Testarda io\", in autunno bissa con \"Io tra di voi\", che propone, in ogni puntata, uno \"scontro\" simbolico tra due mostri sacri della musica, i cui successi vengono riproposti da cantanti emergenti e anche questa volta registra buoni ascolti. Conduce l'edizione del \"Festival di Napoli\" del 2002 e partecipa come ospite alla nuova edizione di \"Viva Napoli\", duettando con Mario Merola in \"Tuppe tuppe, Maresci\u00e0\".\nSanremo 2003.\nNel 2003 torna in gara al Festival di Sanremo, 19 anni dopo la sua ultima partecipazione. Presenta \"Fossi un tango\", scritta da Loriana Lana e Aldo Donati. La canzone finisce all'ultimo posto in classifica. Subito dopo il festival pubblica il suo nuovo album dal titolo omonimo \"Fossi un tango\" che propone alcuni dei pi\u00f9 celebri tanghi internazionali, da \"Caminito\" a \"B\u00e9same mucho\", arricchendosi anche di tre nuovi componimenti inediti, \"Musica argentina\", \"Forse era passione\" e \"Messaggera d'amore\", nell'album \u00e8 presente anche il brano \"Kriminal Tango\", uno spiritoso duetto eseguito con Teo Teocoli. Tra le firme spiccano gli Avion Travel, accanto alle partecipazioni del premio Oscar per la musica Luis Bacalov e del fisarmonicista francese Richard Galliano.\nNel febbraio del 2004 tiene tre concerti a Montevideo, Buenos Aires e Santiago del Cile nell'ambito del tour \"En vivo\". In primavera \u00e8 opinionista alla prima edizione del reality show \"La fattoria\" in onda su Italia 1 e condotto da Daria Bignardi. Nel 2005 conduce su Canale 5 dall'8 gennaio al 27 febbraio nella fascia del mezzogiorno del sabato e della domenica per 16 puntate \"Il Piattoforte\"; il programma, di carattere culinario, \u00e8 la risposta Mediaset a \"La prova del cuoco\" di Rai 1. Successivamente, la Zanicchi \u00e8 prima opinionista al Festival di Sanremo condotto da Paolo Bonolis ed Antonella Clerici, poi, dall'11 marzo, partecipa come concorrente alla seconda edizione del reality show \"Music Farm\", condotto da Simona Ventura su Rai 2 ed arriva fino alla semifinale. Durante la trasmissione si cimenta in varie interpretazioni; oltre alla sua \"Zingara\", canta \"Guarda che luna\", \"Buonasera signorina\", \"Se stasera sono qui\", \"...E dimmi che non vuoi morire\", \"Montagne verdi\", \"Una ragione di pi\u00f9\", \"E penso a te\" (duettando con Dolcenera), \"Come ti vorrei\". La Zanicchi sar\u00e0 poi opinionista dell'edizione successiva dello stesso reality, in onda sempre su Rai 2 nella primavera del 2006, sempre con la conduzione di Simona Ventura.\nNel marzo del 2005 viene pubblicato un doppio CD dal titolo \"40 anni di successi\": il primo contiene una raccolta delle canzoni pi\u00f9 famose e pi\u00f9 significative della carriera della Zanicchi, il secondo l'intero album \"Fossi un tango\". In estate tiene una serie di spettacoli con il tour \"Fra noi\" e un concerto a Nova Gorica; in settembre partecipa alla manifestazione \"Napoli... prima e dopo\" con una versione di \"Munasterio e Santa Chiara\". Durante la manifestazione televisiva \"Una voce per Padre Pio\" interpreta di nuovo \"Munasterio 'e santa Chiara\" stavolta duettando con Cecilia Gasdia. Il 4 dicembre del 2005 va in onda su Canale 5 la prima delle quattro puntate della fiction \"Caterina e le sue figlie\", dove la Zanicchi interpreta il personaggio di Liliana, migliore amica della protagonista Caterina, interpretata da Virna Lisi, a cui seguiranno altre due stagioni nel 2007 e nel 2010. Il 2 luglio 2006 presenta insieme a Paolo Manila la 5\u00aa edizione del \"Milano Gospel Festival\", in onda su Telepace.\nIl 29 ottobre 2006 entra nel cast della \"Buona Domenica\" condotta da Paola Perego, dove si cimenta in alcuni momenti musicali. Durante uno degli spazi a lei dedicato in ogni puntata, la Zanicchi presenta una nuova versione de \"Il mio bambino\", canzone di Lucio Battisti che aveva gi\u00e0 inciso nel 1972. La Zanicchi viene poi riconfermata nel cast di \"Buona domenica\" anche nella successiva edizione 2007/2008 (l'ultima del contenitore Mediaset) condotta sempre da Paola Perego. Nel novembre 2007 si esibisce in Slovenia, a Nova Gorica. Nel 2007 vede anche la luce una biografia molto dettagliata della Zanicchi a cura di Andrea Paltrinieri dal titolo \"Testarda io\". Nell'estate del 2008 partecipa alla manifestazione canora \"Napoli prima e dopo\" proponendo una interpretazione del classico \"Dicitencello vuje\" e alla manifestazione itinerante \"Festival Show\", mentre continua i suoi concerti estivi.\nSanremo 2009.\nNel 2009 \u00e8 ancora in gara al Festival di Sanremo, con il brano \"Ti voglio senza amore\", scritto da Franco Fasano e Fabrizio Berlincioni ma, nella prima serata, viene eliminata dalla competizione. Iva Zanicchi disse di essere stata fortemente penalizzata dal precedente intervento di Roberto Benigni, durante il quale il comico toscano, ospite del Festival, aveva insistentemente bersagliato il testo del brano, mortificandone l'aspetto drammatico e in tale occasione dichiar\u00f2: \"Ha detto cose infamanti su di me e su Berlusconi. (...) Io sono stata trattata in un modo indecente, indecoroso, dal signor Benigni. Ha detto delle mostruosit\u00e0\". \"Ti voglio senza amore\" \u00e8 stato inserito nell'album \"Colori d'amore\", certificato poi disco d'oro. Durante la finale nazionale del Festival degli Interpreti 2009 a Loano la Zanicchi riceve il Premio \u201c45 anni di successi\u00a0\u2013 da Come ti vorrei a Ti voglio senza amore 1964-2009\u201d. In questa occasione accompagnata da Franco Fasano interpreta il brano presentato all\u2019ultimo Festival di Sanremo. Tiene infine un concerto a Nova Gorica (Slovenia). Pur non partecipando, \u00e8 tra le 102 artiste italiane che hanno aderito all'evento Amiche per l'Abruzzo, promosso da Laura Pausini e svoltosi presso lo stadio San Siro di Milano il 21 giugno a favore delle popolazioni terremotate dell'Abruzzo. Nel 2009 la canzone \"Zingara\" \u00e8 parte della colonna sonora del film \"Il compleanno\" diretto da Marco Filiberti.\nAnni 2010.\nNel 2010 interpreta, su musica di Loriana Lana, la lirica di Giuseppe Ungaretti \"La madre\" contenuta nella raccolta del poeta \"Sentimento del tempo\". La canzone fa parte dell'album \"Musica &amp; parole. 10 in poesia \"destinato a favorire la lettura della poesia italiana nelle scuole. La raccolta, che contiene dieci liriche italiane messe in musica e cantate anche da altri importanti interpreti, \u00e8 stata pubblicata con il patrocinio del Ministero dell'Istruzione, dell'Universit\u00e0 e della Ricerca, del Ministero degli Affari Esteri, di Rai Internazionale, dell'I.P.S.I.A. Umberto Pomilio di Chieti e dell'Universit\u00e0 Ca' Foscari di Venezia. In aprile tiene due concerti in Canada con i Pooh e uno a Nova Gorica, in Slovenia. In estate partecipa di nuovo al \"Festival Show\".\nNel 2011 partecipa all'album di Paolo di Sabatino \"Voices \"con la canzone \"Milango\" che ricorda nel testo e nelle sonorit\u00e0 argentine l'album \"Fossi un tango\". Nello stesso anno partecipa, in qualit\u00e0 di parlamentare europea, con una versione live di \"Come ti vorrei \", all'album di artisti vari \"L'Europa per un sorriso. Artisti italiani per la tutela dei minori\", prodotto sotto il patrocinio del Parlamento di Strasburgo e i cui proventi sono destinati a \"Telefono azzurro\".\nNel 2012 incide la canzone \"Cuore profumato\" inclusa all'interno dell'album di artisti vari \"Capo Verde terra d'amore vol.3\", antologia dedicata a Ces\u00e1ria \u00c9vora, la cantante capoverdiana morta nel 2011. In marzo tiene un concerto benefico al Th\u00e8\u00e2tre Saint-Michel di Bruxelles.\nNel marzo 2013 la Zanicchi, ospite ad una puntata di \"Domenica in... Cos\u00ec \u00e8 la vita\" condotta da Lorella Cuccarini, presenta in anteprima insieme alla nipote Virginia ed al rapper Ics una sua versione della canzone \"Mille lire al mese\", inserita nell'album dal titolo \"In cerca di te\" uscito il 19 novembre successivo e che entra nella classifica FIMI.\nNel 2015 partecipa alla manifestazione musicale \"Napoli, prima e dopo\" interpretando la canzone \"Munasterio 'e Santa Chiara\". La Zanicchi nello stesso anno torna a calcare il palcoscenico teatrale, prendendo parte alla commedia \"Tre donne in cerca di guai\", interpretata accanto a Barbara Bouchet e Corinne Cl\u00e9ry, con la regia di Nicasio Anzelmo. Lo spettacolo viene replicato anche per le due successive stagioni teatrali.\nNel 2016 la Zanicchi incide \"Padre nostro - Nostro padre\", una riscrittura della preghiera cristiana; il brano inedito (musica Tony Labriola\u00a0\u2013 testo Stefano Govoni/Tony Labriola/Iva Zanicchi) \u00e8 contenuto nell\u2019album \"Padre Nostro\", uscito il 1\u00ba aprile 2016, che raccoglie canti spirituali interpretati da vari cantanti. Sempre in aprile \u00e8 protagonista di una serata a lei dedicata alla Versiliana nell'ambito della kermesse \"Due voci e una chitarra\" condotta da Marino Bartoletti, durante la quale si racconta e si esibisce con l'accompagnamento al pianoforte del maestro Sante Palumbo.\nNel giugno del 2017 tiene un recital a Buenos Aires e in autunno, archiviata la tourn\u00e9e teatrale con Corinne Cl\u00e9ry e Barbara Bouchet, porta in scena una nuova commedia a fianco di Marisa Laurito intitolata \"Due donne in fuga\" sempre per la regia di Nicasio Anzelmo. Alla fine dello stesso anno prende parte come giurata a \"60 Zecchini\", trasmissione televisiva di Rai 1 condotta da Carlo Conti che celebra i sessant'anni dello Zecchino d'Oro.\nNei primi mesi del 2018 \u00e8 giurata nel talent di Rai 1 \"Sanremo Young\" condotto da Antonella Clerici; dal 29 settembre diventa la nuova giurata del talent show di Canale 5 \"T\u00fa s\u00ed que vales\", in sostituzione di Mara Venier ritornata a lavorare in Rai. A fine ottobre \u00e8 nel cast della trasmissione di Rete 4, \"\", condotta da Piero Chiambretti. Dal 1\u00ba novembre porta in giro nei teatri italiani lo spettacolo \"Una vita da zingara\" che ripercorre la sua vita e la sua carriera con la formula del teatro canzone, con premier\u00e8 a Citt\u00e0 di Castello. Contemporaneamente compare su Rai 2 nel terzo episodio della serie TV \"L'ispettore Coliandro 7\" nel ruolo di una crudele boss della malavita. In dicembre tiene un concerto al Roof Garden del Casin\u00f2 di Sanremo e aderisce al progetto benefico \"Heartista\" ideato da Marco Milano comparendo, con altri colleghi, nel video della canzone \"Verr\u00f2 da te\". Dal 31 dicembre al 20 gennaio 2019 \u00e8 infine impegnata nello spettacolo \u201cMEN IN ITALY\u201d The Musical Fashion Show, un musical per la regia di Alfonso Lambo, durante il quale interpreta, tra le altre canzoni, \"Come ti vorrei\" e \"La vie en rose\".\nIl 4 febbraio 2019 nell'ambito del \"Gran Gala del Festival e della Stampa\" a Sanremo, riceve il premio \"Dietro le quinte - 2019\". Il 7 febbraio compare impersonando s\u00e9 stessa nel video promozionale della seconda stagione della serie \"Suburra\", trasmessa da Netflix. Il 4 marzo si esibisce al gala del Keren Hayesod presentando, oltre a successi come \"Zingara\", anche canzoni ebraiche,da \"Hava Nagila\" a \"Evenu Shalom Aleichem\", tratte dall'album \"Shalom\". In aprile inaugura presso lo Spazio Gerra a Reggio Emilia la mostra \"... Confessioni. Canzoni vissute\" dedicata alle cantanti italiane degli anni settanta. In primavera prende parte come opinionista, assieme a Cristiano Malgioglio, alla sedicesima edizione del reality show \"Grande Fratello\", condotto da Barbara D'Urso su Canale 5, e nello stesso periodo riveste il ruolo di giurata in due puntate (la prima e la penultima) del nuovo talent show musicale \"All Together Now\", condotto da Michelle Hunziker ed il rapper J-Ax sulla stessa rete. Dopo una serie di concerti estivi, in ottobre ritorna nei teatri con uno spettacolo musicale dal titolo \"Sono nata di luna buona\"; il 22 ottobre viene pubblicato il suo terzo libro, l'autobiografia \"Nata di luna buona\". In novembre \u00e8 di nuovo ospite fissa nella seconda edizione del programma di Piero Chiambretti \"\" in onda su Rete 4. Compare poi con un cameo nel mockumentary \"Spera Teresa\" diretto da Damiano Giacomelli, vincitore del primo premio al Torino Film Festival nella sezione \"Italiani.corto\". A dicembre \u00e8 di nuovo nel cast della seconda edizione di \"All Together Now\", sempre condotto da Michelle Hunziker ed il rapper J-Ax.\nIl 20 dicembre 2019 esce il film \"W gli sposi\", in cui \u00e8 protagonista. Nella pellicola, diretta da Valerio Zanoli, compaiono anche Paolo Villaggio (nel suo ultimo ruolo cinematografico), Carlo Pistarino, Marisa Laurito, Giulio Berruti, Lando Buzzanca, Corinne Cl\u00e9ry e Gianfranco D'Angelo.\nAnni 2020.\nNel gennaio 2020, in occasione degli ottant'anni dell'artista, viene pubblicato un doppio CD dal titolo \"Le mie canzoni pi\u00f9 belle\": il primo ripropone l'album \"In cerca di te\", mentre il secondo contiene i suoi successi storici reincisi. In radio viene presentato poi un nuovo singolo dal titolo \"Sangue nero\", un fado con il testo di Cristiano Malgioglio e arrangiato da Diego Calvetti. Il 1\u00ba febbraio canta \"Zingara\" a Palazzo Madama nell'ambito del secondo appuntamento di \"Senato&amp;Cultura 2020\" dedicato al settantennale del Festival di Sanremo. L'evento, presentato da Lorella Cuccarini, viene trasmesso in diretta su Rai 2.\nDurante il mese di novembre viene ricoverata per 9 giorni presso l'ospedale di Vimercate per una polmonite bilaterale, dopo essere risultata positiva al COVID-19. Proprio per il coronavirus, il 25 novembre 2020 perde il fratello Antonio.\nA partire dal marzo del 2021 \u00e8 opinionista, assieme ad Elettra Lamborghini e Tommaso Zorzi, della quindicesima edizione del reality show \"L'isola dei famosi\", condotto da Ilary Blasi su Canale 5. Il 23 aprile pubblica il nuovo singolo \"Amore mio malgrado\", che anticipa il nuovo album in preparazione. A maggio dello stesso anno \u00e8 opinionista assieme a Mara Maionchi nel programma \"Venus Club\" condotto da Lorella Boccia su Italia 1.\nIl 3 novembre viene diffuso un altro singolo, \"Lacrime e buio\", che anticipa l'album di prossima pubblicazione. Il 4 e l'11 novembre conduce su Canale 5 lo spettacolo in due serate \"D'Iva\", un one-woman show, il cui titolo richiama quello dell'omonimo album pubblicato nel 1980, e in cui ripercorre la sua carriera, con molti ospiti che duettano con lei, tra cui Orietta Berti, Rita Pavone, Fausto Leali, Bianca Atzei, Anna Tatangelo, Gigi D'Alessio, Romina Power, Lola Ponce, Rosario Flores, Cristiano Malgioglio, Silvia Toffanin e Gerry Scotti. A proposito dello spettacolo di prima serata in onda su Canale 5 ai microfoni di SuperGuidaTv ha voluto tracciare un bilancio della sua lunghissima carriera:\"\u00c8 un bilancio positivo. Ho avuto davvero tanto. Ho commesso anche degli errori ma errare \u00e8 umano. Ci ho messo sempre tanto impegno in quello che ho fatto e mi sono anche sforzata considerando che per carattere sono pigra. Siccome ne soffro finisco poi per fare l'opposto trasformandomi in una persona particolarmente attiva. Ho incontrato grandi musicisti e autori. \u00c8 stata una vita intensa, piena di musica ma anche di altro. Essendo una curiosa amo divagare spesso e volentieri. Per dodici anni mi sono permessa di fare \"Ok, il prezzo \u00e8 giusto\". Era talmente forte quel format che forse la gente si era dimenticata che fossi una cantante.\" \nIl 19 novembre partecipa con un cameo alla prima dell'opera di Gaetano Donizetti, \"Le convenienze ed inconvenienze teatrali\" presso il teatro municipale di Piacenza.\nIl 4 dicembre viene annunciata al TG1 la sua partecipazione come cantante in gara al Festival di Sanremo 2022, a tredici anni di distanza dall'ultima; il 15 dicembre, durante \"Sanremo giovani\" annuncia che il titolo del brano \u00e8 \"Voglio amarti\". \nIl 21 dicembre \u00e8 co-conduttrice dell'ultima puntata de \"Le iene\", durante la quale tiene un monologo in cui ripercorre le difficolt\u00e0 incontrate all'inizio della sua carriera: \"Tra pochi giorni compir\u00f2 82 anni e torner\u00f2 a Sanremo. La prima volta \u00e8 stata nel 1965. Sono scesa dal treno con la valigia di cartone, insieme a mia sorella e alla sartina che mi aveva cucito l'abito. L'emozione, per\u00f2, era troppa: non ho cantato, ho belato. Sono stata subito eliminata. Ero disperata. Dicevano che dovevo cambiare mestiere. Ma io sapevo di avere qualcosa di magico: la mia voce. Ci ha creduto un collega, mentre cercavo una canzone per riscattarmi. Era Giorgio Gaber. Grazie a lui la mia carriera non \u00e8 finita e sono tornata a Sanremo, ma mi hanno fischiato ancora. Poi ho scoperto che quei fischi non erano per me, ma per la giuria che aveva appena eliminato Adriano Celentano con \"Il ragazzo della via Gluck\". Quella sera ho cantato lo stesso. Non avevo vinto Sanremo, ma avevo vinto le mie paure. Poi, certo, ho vinto anche Sanremo. Tre volte. Perch\u00e9 io so perseverare. E tra qualche giorno quando sar\u00f2 circondata da colleghi che fanno rap o trap, non avr\u00f2 paura di cantare la melodia che amo, nonostante il tempo che \u00e8 passato. Perch\u00e9 io sono ancora qui. E non ho intenzione di mollare finch\u00e9 con me ci sar\u00e0 la mia voce.\"\nDal 2 al 5 febbraio partecipa alla settantaduesima edizione del Festival di Sanremo, presentando la canzone \"Voglio amarti\". Nella serata dedicata alle cover interpreta \"Canzone\", dedicandola alla memoria di Milva che, in una sorta di duetto virtuale, compare all'inizio dell'esibizione in un video tratto dalla sua partecipazione al Festival di Sanremo 1968. \"Voglio amarti\" si posiziona al diciottesimo posto della classifica generale.\nAl termine delle sue esibizioni di questo Festival riceve grande approvazione da parte del pubblico presente all'Ariston con standing ovation. L'11 febbraio viene pubblicato il nuovo album \"Gargana\" seguito il 18 febbraio dalla raccolta \"Iva Zanicchi canta Cristiano Malgioglio\", con molti brani mai editati prima su CD e una versione remix inedita del brano \"Ardente\" realizzata da Cristiano Malgioglio.\nVita privata.\nIva Zanicchi \u00e8 stata sposata dal 1967 al 1985 con Antonio Ansoldi, da cui ha avuto una figlia, Michela, nata nel 1967, che le ha dato due nipoti. \nDal 1986 \u00e8 legata a Fausto Pinna.\nCarriera politica.\nEurodeputata di Forza Italia (2008-2009).\nAlle elezioni europee del 1999 Iva Zanicchi \u00e8 candidata con Forza Italia, ma non riesce a ottenere le preferenze necessarie per entrare nell'europarlamento. Alle successive elezioni europee del 2004 si candida di nuovo con Forza Italia e sembra essere eletta, ma la sua elezione non viene confermata dal riconteggio delle schede e si attesta semplicemente come prima dei non eletti.\nNel maggio 2008 si insedia al Parlamento europeo subentrando a Mario Mantovani, che ha optato per il seggio al Senato conquistato nelle elezioni politiche di aprile. In otto mesi a Strasburgo partecipa a 20 sedute su 43 plenarie (il 47%) e fa un solo intervento in aula; la Zanicchi ha giustificato le assenze in base agli impegni contrattuali presi precedentemente per la registrazione della terza stagione della fiction \"Caterina e le sue figlie\". Conclude la legislatura nel maggio 2009 con circa il 64% delle presenze.\nEurodeputata del Popolo della Libert\u00e0 (2009-2014).\nAlle elezioni europee del 2009 viene rieletta parlamentare al Parlamento europeo per Il Popolo della Libert\u00e0, aderendo al Partito Popolare Europeo. Iva Zanicchi \u00e8 anche stata eletta vicepresidente della Commissione Sviluppo del Parlamento Europeo. In seguito alla sua rielezione al parlamento europeo ha iniziato a tenere (fino al 2011) una breve rubrica settimanale su \"QN Quotidiano Nazionale\" intitolata \"W Iva l'Europa\" in cui rispondeva a domande di varia natura inerenti al suo ruolo di europarlamentare. La Zanicchi \u00e8 stata presente a quasi tutte le sedute dell'europarlamento, tanto da arrivare a essere una degli europarlamentari italiani pi\u00f9 presenti in tutta la legislatura (con oltre il 97% di presenze in aula).\nNel novembre 2009 si \u00e8 opposta alle proposte di nuovi metodi per il pagamento dei diritti d'autore sui contenuti internet, sostenendo che \"La maggioranza dei giovani europei non \u00e8 disposta a pagare per consumare i contenuti in rete, mentre solo il 52% di essi dichiara di fruire di prodotti musicali attraverso l'acquisto di cd originali\". Nel settembre 2010 ha votato a favore della revisione della direttiva europea sugli animali usati per la sperimentazione scientifica, voto che \u00e8 stato contestato da parte dell'opinione pubblica e per motivare il quale la Zanicchi ha affermato \"Mi sono fidata dei miei assistenti... Non posso mica seguire i lavori di tutte le commissioni!\"\nProprio nella veste di europarlamentare del PdL la Zanicchi \u00e8 stata invitata come ospite alla trasmissione \"L'infedele\" di Gad Lerner andata in onda su LA7 con una puntata fortemente critica nei confronti di Silvio Berlusconi il 24 gennaio 2011; Berlusconi, intervenuto telefonicamente in diretta per controbattere, ha invitato la Zanicchi a lasciare lo studio, ma l'europarlamentare \u00e8 rimasta al suo posto fino alla fine del programma.\nElezioni europee del 2014.\nLa Zanicchi ha deciso, contrariamente a quanto dichiarato in precedenza, di ricandidarsi con la rinata Forza Italia alle elezioni europee del 2014.\nNonostante le 30.454 preferenze, 10.000 in pi\u00f9 di quelle ottenute alle medesime elezioni nel 2009, nella circoscrizione Italia nord-occidentale (che raccoglie i collegi di Piemonte, Lombardia, Liguria e Valle d'Aosta) risulta, come gi\u00e0 successo nel 2004, la prima dei non eletti di Forza Italia e cos\u00ec annuncia che lascer\u00e0 la politica.\nIn occasione delle primarie del PD del 2017 ha pubblicamente dichiarato il suo appoggio ad Andrea Orlando.\nEditoria.\nNel 2001 pubblica il libro autobiografico \"Polenta di castagne\", dove racconta in chiave ironica la storia della sua famiglia con cui vince nello stesso anno il Premio Nazionale Alghero Donna di Letteratura e Giornalismo per la sezione narrativa.&lt;br&gt;\nIl 6 settembre 2005 esce \"I prati di Sara\", il suo secondo libro: un romanzo che narra la storia di due amiche.&lt;br&gt;\nIl 22 ottobre 2019 pubblica l\u2019autobiografia \"Nata di luna buona,\" il cui titolo ricorda il commento con cui fu accolta dal bisnonno Lorenzo al momento della nascita: \u00ab\u00c8 nata di gioved\u00ec e di luna buona!\u00bb."}
{"id": "92852", "revid": "125636229", "url": "https://it.wikipedia.org/wiki?curid=92852", "title": "Regolo calcolatore", "text": "Il regolo calcolatore \u00e8 una tipologia di calcolatore meccanico analogico manuale utilizzato prevalentemente tra il XVII secolo e il XX secolo.\nCome altri calcolatori meccanici del passato, il regolo calcolatore \u00e8 diventato rapidamente obsoleto con la diffusione massiva delle calcolatrici elettroniche iniziata nella seconda met\u00e0 degli anni Settanta del secolo scorso.\nDescrizione.\nIl regolo calcolatore sfrutta le propriet\u00e0 dei logaritmi, riconducendo operazioni pi\u00f9 complesse (prodotti, quozienti, esponenziali) ad operazioni pi\u00f9 semplici sui logaritmi dei rispettivi operandi. Queste vengono eseguite graficamente, spostando una o pi\u00f9 asticelle graduate con scala logaritmica.\nIl regolo calcolatore si compone di tre parti:\nLe scale del regolo.\nI regoli calcolatori portano diverse scale, a dipendenza del tipo. Alcune di queste si trovano su tutti i regoli, altre solo su regoli destinati ad operazioni particolari. Di solito le scale si riconoscono da una lettera scritta sulla sinistra. Le principali sono:\nLe scale dei numeri non indicano dei valori in senso assoluto, ma soltanto le \"cifre significative\" della notazione scientifica. Sta all'utente interpretare ogni numero aggiungendo il corretto ordine di grandezza.\nIn altri termini, la tacca \"1,2\" sulla scala dei numeri pu\u00f2 indicare anche numeri come 12 o 120, oppure numeri come 0,12 e 0,012.\nAlla stessa maniera, la scala dei logaritmi decimali indica solo la parte frazionaria del logaritmo, ovvero la sua mantissa, poich\u00e9 la sua parte intera corrisponde all'ordine di grandezza del numero.\nFunzionamento.\nMoltiplicazione.\nPer moltiplicare tra loro due numeri si esegue la somma dei loro logaritmi. \nSi porta l'1 (iniziale o finale) della scala C in corrispondenza del valore del primo fattore sulla scala D.\nIl prodotto si legge sulla scala D, in corrispondenza del secondo fattore sulla scala C.\nPer favorire la lettura, si pu\u00f2 portare un cursore in quest'ultima posizione.\nDivisione.\nPer la divisione si procede in modo inverso: allineando il secondo fattore (cio\u00e8 il divisore) sulla scala C con il prodotto (cio\u00e8 il dividendo) sulla scala D, il primo fattore (cio\u00e8 il quoziente) si legge sulla scala D in corrispondenza dell'1 (iniziale o finale) sulla scala C.\nSe \u00e8 presente la scala CI, allora allineando l'1 (iniziale o finale) della scala CI con il dividendo sulla scala D, il quoziente si legge sulla scala D in corrispondenza del divisore sulla scala C.\nQuadrato, cubo e logaritmo decimale.\nSul corpo del regolo, in corrispondenza di un numero \"x\" sulla scala D si trovano:\nSull'asta scorrevole del regolo, in corrispondenza di un numero \"y\" sulla scala C si trova il suo quadrato \"y2\" sulla scala B.Usando all'inverso queste scale, il regolo fornisce la radice quadrata, la radice cubica e l'esponenziale di base 10 di un numero.\nFunzioni trigonometriche.\nI regoli calcolatori portano le scale S per l'arcoseno e T per l'arcotangente di un numero, indicando gli angoli in gradi.\nPer trovare il seno di un angolo si allinea il cursore con il valore dell'angolo sulla scala S e si legge il seno sulla scala C, con valori compresi tra 0,1 e 1.\nSimilmente si opera sulla scala T per trovare la tangente.\nLa scala ST fornisce invece la corrispondenza tra gradi e radianti per angoli \"piccoli\", per i quali si considera l'approssimazione di Gauss \"tan(x)~sin(x)~x\". Allineando il cursore con l'angolo in gradi sulla scala ST, sulla scala C si legge il valore dell'angolo in radianti, che \u00e8 un'approssimazione del suo seno e della sua tangente.\nDi nuovo, usando all'inverso queste scale si trovano le trasformazioni inverse.\nElevamento a potenza.\nL'elevamento ad una potenza qualsiasi si pu\u00f2 eseguire solo con i regoli che portano le scale \"log log\"\nRisoluzione di equazioni di secondo grado.\nCon il regolo calcolatore si possono determinare eventuali soluzioni approssimate di equazioni moniche di secondo grado, \"x2+bx+c=0\", senza applicare la formula risolutiva.\nStoria.\nNel 1623 Edmund Gunter, professore di astronomia al Gresham College di Londra, sviluppa una scala logaritmica sulla quale, con l'aiuto di un compasso, si possono eseguire graficamente moltiplicazioni e divisioni.\nNel 1630 Edmund Wingate utilizza due \"scale di Gunter\" una di fronte all'altra per eseguire direttamente moltiplicazioni e divisioni, senza dover usare il compasso.\nNel 1632 William Oughtred, indipendentemente da Wingate, traccia due scale di Gunter su cerchi concentrici; \u00e8 il primo regolo circolare.\nVerso il 1850 Am\u00e9d\u00e9e Mannheim, professore di matematica e capitano di artiglieria dell'esercito francese, ordina le diverse scale del regolo in un modo che verr\u00e0 ripreso da buona parte dei produttori. Il regolo Mannheim porta le scale dei numeri e quelle dei quadrati sul davanti del corpo e dell'asta e la scala del seno e quella della tangente sul retro dell'asta. Per leggere le scale trigonometriche si deve girare l'asta. Viene spesso attribuito a Mannheim anche un altro semplice, ma fondamentale, contributo: l'introduzione del cursore mobile che rende pi\u00f9 semplice e precisa la lettura dello strumento. Probabilmente l'idea fu sviluppata indipendentemente da diverse persone.\nA met\u00e0 Ottocento, la nascita dell'industria meccanica di precisione (oltre ai perfezionamenti introdotti da Mannheim) permise al regolo di ottenere finalmente un'ampia diffusione. Fino a quel momento, infatti, la realizzazione artigianale di tale strumenti era costosa e numericamente limitata.\nNel 1902 l'ingegnere tedesco Max Rietz aggiunge la scala dei cubi e quella dei logaritmi decimali al regolo di Mannheim. Il regolo Rietz porta le scale dei numeri e quelle dei quadrati sul davanti del corpo e dell'asta, la scala dei cubi e quella dei logaritmi decimali sul davanti del corpo, quella del seno e quella della tangente sul retro dell'asta. Due linee di riferimento sul retro del corpo permettono di leggere le scale trigonometriche senza dover girare l'asta. Questo modello di Regolo rimarr\u00e0 il pi\u00f9 diffuso fino alla comparsa delle calcolatrici scientifiche.\nNel 1934 all'universit\u00e0 di Darmstadt il professor Alwin Walther apporta delle nuove migliorie al regolo di Rietz, introduce la scala pitagorica, sposta la scala dei logaritmi sul fianco posteriore e quelle trigonometriche sul fianco anteriore. Il retro dell'asta rimane cos\u00ec libero per tre scale esponenziali. Questo tipo di regolo, detto anche \"log log\", \u00e8 molto utile agli ingegneri in quanto permette, grazie alle scale esponenziali, di elevare un numero ad una potenza qualsiasi.\nRegoli particolari.\nEsistono molti tipi di regolo che possono essere considerati \"particolari\" per la loro forma. Tra questi ricordiamo:\nAltri sono rivolti ad un utilizzo \"particolare\" e prevedono scale molto specifiche per la funzione a cui sono destinati:\nInfine, esistevano regoli per scopi didattici di grandi dimensioni o \"proiettabili su uno schermo\". A prescindere dalla soluzione tecnica utilizzata, questi strumenti dovevano avere la caratteristica di rendere visibili a tutti gli allievi di una classe le operazioni eseguite dall'insegnante. Spesso venivano donati alle scuole dalla ditta produttrice dei regoli \"ufficialmente adottati\" per i corsi.\nCuriosit\u00e0.\nDurante i primi viaggi spaziali non esistevano calcolatrici scientifiche tascabili (la prima \u00e8 del 1972), ma solo i mainframes. Questi non erano trasportabili e richiedevano lunghi tempi di programmazione. Quindi sia gli astronauti che il centro di controllo missione si servivano di regoli calcolatori per eseguire gran parte dei calcoli necessari durante la missione. \nNel film Apollo 13 si vede una scena in cui, durante una fase critica per il riassetto della traiettoria, i tecnici nella sala di controllo svolgono i calcoli per i vari assetti utilizzando appunto regoli calcolatori. \nNella figura qui accanto si vede la scatola di un regolo Pickett, la marca utilizzata dalla NASA durante le missioni Apollo, con un autoadesivo che ne ricorda l'uso durante cinque di queste missioni. I regoli Pickett furono scelti in quanto la loro costruzione era interamente in alluminio (escluso il cursore) rispetto agli altri che avevano un'anima in legno, eventualmente infiammabile.\nBibliografia.\nIn italiano:\nIn altre lingue:"}
{"id": "92853", "revid": "125628090", "url": "https://it.wikipedia.org/wiki?curid=92853", "title": "Claudio Villa", "text": "Occasionalmente fu anche autore, con 35 canzoni depositate a suo nome. Nell'arco della sua carriera ha venduto 45 milioni di dischi in tutto il mondo. Vanta assieme a Domenico Modugno il primato di vittorie (quattro) al Festival di Sanremo: nel 1955, con \"Buongiorno tristezza\"; nel 1957 con \"Corde della mia chitarra\"; nel 1962 con \"Addio... addio\", proprio in coppia con Modugno, e nel 1967 con \"Non pensare a me\". Vinse inoltre la serata degli autori indipendenti, istituita fuori concorso in occasione del Festival del 1957, con \"Ondamarina\".\nPer il temperamento fiero fu soprannominato \"il Reuccio\" durante una puntata dello spettacolo \"Rosso e nero\", condotta da Corrado.\nBiografia.\nNacque a Roma, nel rione Trastevere dove visse fino agli anni cinquanta per poi trasferirsi da adulto a Monteverde Nuovo. Di famiglia umile, il padre, Pietro Pica, faceva il vetturino mentre la madre, Ulpia Urbani (1898-1982), era casalinga. Raccont\u00f2 di essere stato il primo ad aver scoperto, ancora ragazzo, l'eccidio delle Fosse Ardeatine, mentre cercava di capire, assieme ad un prete, da cosa venisse il misterioso cattivo odore che infestava il suo quartiere.Vinse il primo concorso canoro al quale partecip\u00f2 con la canzone \"Chitarratella\", un grande successo di Carlo Buti che Claudio idolatrava e del quale incise poi molti brani. Nel 1946 partecipa, per la prima volta, ad alcune trasmissioni locali di Radio Roma della Rai. Nel 1947, per l'etichetta Parlophon, incide il suo primo disco contenente \"Serenatella dolce e amara\" e \"Canzoncella\". Il 78 giri C 8134 \u00e8 tra i pi\u00f9 ricercati dai collezionisti.\nNel 1952 sposa l'attrice e doppiatrice cinematografica Miranda Bonansea che gli dar\u00e0 l'anno dopo il suo primo figlio, Mauro; il matrimonio finir\u00e0 dieci anni dopo. Sempre nel 1952, interpreta \"Serenata amara\", il suo primo film da protagonista; ne realizzer\u00e0 poi una trentina di film, quasi tutti solamente un pretesto per le sue esibizioni canore, passando dalla commedia all'italiana (\"La banda del buco\", \"Fontana di Trevi\") alle storie d'amore strappalacrime (\"Canzone proibita\", \"Primo applauso\"). Il ruolo, che ha pi\u00f9 amato, \u00e8 stato quello dell'artista Mario Valli, recitato in \"Granada addio\" (1966) di Marino Girolami. \nNel 1957 viene sottoposto a un curioso processo da parte della rivista \"Sorrisi e Canzoni\", dopo una sua dichiarazione ritenuta presuntuosa e immodesta (la famosa frase del \"piedistallo\"), in cui si chiede al pubblico di votare l'innocenza o assoluzione. Verr\u00e0 assolto. La stessa procedura verr\u00e0 replicata nel 1960, e dalle pagine della rivista ricever\u00e0 un'arringa difensiva da parte di Pier Paolo Pasolini, che si schierer\u00e0 per l'assoluzione del cantante. Verr\u00e0 assolto con il voto di 138.225 lettori.Nel 1959 con \"Binario\" (che \u00e8 il suo debutto come cantautore) vince la prima edizione del Festival di Barcellona. Nel 1962 partecipa al Gran Festival di Piedigrotta. Sempre nel 1962 partecipa all'Eurovision Song Contest con \"Addio addio\" classificandosi nono mentre nel 1967 con \"Non andare pi\u00f9 lontano\" arriva undicesimo nella stessa competizione.\nNel 1963 vince il Festival di Napoli con \"Jammo ja con Maria Paris, mentre nel 1965 \u00e8 semifinalista alla seconda edizione di \"Un disco per l'estate\" con \"Sifolina\", una delle sue canzoni meno conosciute ma che porter\u00e0 anche alla Mostra Internazionale di Musica Leggera di Venezia qualche mese dopo. Vince anche due edizioni di \"Canzonissima\": quella del 1964 (chiamata \"Napoli contro tutti\") con O sole mio\" e quella del 1966 (chiamata \"Scala reale\") con \"Granada\". Nell'edizione di \"Canzonissima\" del 1965 (chiamata \"La prova del nove\") si classifica terzo, mentre nell'edizione del 1967 (chiamata \"Partitissima\") si classifica secondo.\nIn quegli anni Villa ha una relazione durata circa 7 anni con la soubrette siciliana Noemi Garofalo, da cui avr\u00e0 altri due figli: nel 1962, Claudio e successivamente, nel 1966, Manuela (in arte Manuela Villa). Entrambi vengono riconosciuti suoi figli dal Tribunale di Roma dopo la sua morte, malgrado avessero iniziato la causa di riconoscimento quando ancora era in vita.\nTra il 1968 e il 1971 partecipa ogni anno a \"Canzonissima\", arrivando sempre in finale. Claudio Villa, dotato di voce di stampo tenorile, non sapr\u00e0 dopo quegli anni rinnovarsi nel repertorio al cambiare dei tempi e delle mode. In particolare rester\u00e0 per sempre legato alla canzone di stampo pi\u00f9 melodico e popolare tipico degli anni cinquanta. Sono quasi proverbiali gli acerrimi scontri con chi criticava il suo repertorio. Ogni anno al Festival di Sanremo inscenava qualche polemica plateale con l'organizzazione e la stampa, sia che fosse fra i partecipanti, sia che ne venisse escluso. Per\u00f2 Claudio Villa ha potuto sempre contare sull'affetto del suo vasto pubblico, che seguiva ogni mossa della sua carriera. I suoi concerti registravano sempre il tutto esaurito.\nClaudio Villa partecipa a \"Canzonissima 1972\" e \"Canzonissima 1973\", ma non riesce ad arrivare in finale. Nel 1973 \u00e8 ospite a \"Dove sta Zaz\u00e0?\", celebre programma presentato da Enrico Montesano e Gabriella Ferri. Con la cantante romana, sua grande ammiratrice e amica, interpreta degli stornelli a dispetto, rimasti nella storia della canzone e della televisione italiana. Nello stesso anno partecipa alla \"\".\nNel 1973 si innamora di Patrizia Baldi, che sposer\u00e0 in Campidoglio il 18 luglio 1975. Il loro matrimonio fece scalpore in quanto Patrizia era pi\u00f9 giovane di 31 anni; ma, nonostante le critiche, il loro matrimonio durer\u00e0 sino alla morte del cantante. Dal loro matrimonio sono nate altre due figlie: Andrea Celeste e Aurora.\nNel 1976 fonda a Roma, insieme al figlio Mauro, una radio privata, Radio Lazio, e conduce personalmente per alcuni anni una trasmissione chiamata \"Socialmente con Claudio Villa\". \nNel 1977 incide per la Ariston Records \"eWiva Villa\", un raro LP che ripropone successi come \"Rosso di sera\" e \"Manuela\" con organico sinfonico e arrangiamenti disco di Victor Bacchetta.\nNel febbraio 1980 nasce Andrea Celeste e a maggio 1981 nasce Aurora. Claudio Villa torna quindi padre a 54 anni.\nNel 1981, in seguito ad una perquisizione voluta dai giudici istruttori Gherardo Colombo e Giuliano Turone nella Villa Wanda di Licio Gelli, venne ritrovata la lista della P2. Tra i 932 iscritti, vi era anche il nome di Claudio Villa.\n\u00c8 interessante sottolineare che anche Claudio Villa, oltre al rivale Luciano Tajoli, interpret\u00f2 negli anni cinquanta centinaia di canzoni ormai dimenticate, ma di un certo interesse. Tra queste vanno ricordate: \"Il ponte\", \"La luna nel rio\" e \"Fontane romane,\" incise per l'etichetta Vis Radio.\nClaudio Villa inizialmente, sotto la guida del Maestro Vigilio Piubeni della casa discografica Carisch, incise diversi dischi per l'etichetta Parlophon/Carisch e poi, dopo alcuni anni, incise altri successi come \"Luna Rossa\" o \"Torna\" per l'etichetta Vis Radio; successivamente incise i suoi dischi alla Cetra (che poi divenne Fonit Cetra).\nTra il 1980 e il 1985 fu ospite fisso del programma televisivo \"Il Bingoo\", in onda sull'emittente regionale Antenna 3 Lombardia.\nIl 1982 fu per Villa un anno particolarmente negativo, funestato dalla morte della madre. Nello stesso anno fu eliminato alla prima serata del Festival di Sanremo, dove aveva presentato la canzone \"Facciamo la pace\". Nel 1984 fu ospite a Sanremo col brano fuori gara \"Un amore cos\u00ec grande\". L'ultima apparizione sanremese risale all'edizione del 1985 con la canzone di taglio melodico \"Il mio primo angelo\", che viene presa in considerazione da parte di pubblico e critica con quasi totale indifferenza. Nel 1985 fu ospite fisso del programma \"Il buon paese\" condotto da Claudio Lippi su Canale 5.\nNel 1986 si fa promotore del movimento anti fast food per contrastare la presenza di paninoteche nel centro di Roma, in special modo McDonald's a Piazza di Spagna; la prima manifestazione si tenne il 20 aprile 1986 con la partecipazione di attori, registi, scrittori e musicisti tra cui Giorgio Bracardi, Renato Nicolini, Giulia Radino, Valerio Merola, Philippe Leroy, Luciano De Crescenzo, Bombolo, Marisa Laurito e altri.\nMuore il 7 febbraio 1987 per un infarto all\u2019et\u00e0 di 61 anni all'ospedale di Padova, dove era ricoverato da diversi giorni per un intervento chirurgico al cuore. Dal gennaio del 1987 lamentava problemi cardiaci e aveva gi\u00e0 avuto un infarto, probabilmente causato dallo sforzo nell'avviare la sua motocicletta con la pedivella.\nDa ateo convinto, Claudio Villa espresse in vita la volont\u00e0 di vietare qualsiasi cerimonia religiosa per il suo funerale. Dopo la cremazione, le sue ceneri sono state sepolte a Rocca di Papa, nel cimitero di San Sebastiano; sulla sua tomba vi \u00e8 l'epitaffio \"Vita sei bella, morte fai schifo\". La sua morte venne annunciata in diretta da Pippo Baudo, durante la serata finale della XXXVII edizione del Festival di Sanremo, e fu seguita da un lungo applauso del pubblico dell'Ariston.\nAlcune delle sue interpretazioni pi\u00f9 note.\nUna lista di alcune interpretazioni incise negli anni su varie etichette discografiche.\nNella produzione di Claudio Villa, fanno parte anche brani mai pubblicati ufficialmente, interpretazioni alternative, esibizioni dal vivo (inesistenti su supporti di qualsiasi tipo) e brani tratti dalle colonne sonore dei suoi film. Esempio: \"Walzer delle candele\", \"Ragnatela\" e \"Mandulinata a Napule\" (registrate da Claudio per i suoi film, ma mai pubblicate), \"Giamaica\" e \"Romagna mia\" (eseguite in alcuni concerti dal vivo), e poi \"Finisce qui\", \"Ol' man river\", \"Oh mia bella Madunina\", \"Il walzer del buonumore\" e diverse altre che ha eseguito in noti programmi televisivi italiani.\nDoppiatori.\nPer la parte dialogata dei suoi film, Claudio Villa \u00e8 stato doppiato dai seguenti attori:"}
{"id": "92854", "revid": "983767", "url": "https://it.wikipedia.org/wiki?curid=92854", "title": "Galeso", "text": "Il Gal\u00e8so \u00e8 un fiume di origine carsica di breve corso che sorge nel territorio di Taranto.\nLa sorgente \u00e8 in un laghetto in localit\u00e0 Citrezze (Taranto), e riversa le sue acque nel Mar Piccolo. \u00c8 uno dei fiumi pi\u00f9 piccoli al mondo, \u00e8 lungo 900 metri ed ha una profondit\u00e0 media di 0,5 metri, raggiunge in certi punti una larghezza di 12-14 metri ed ha una portata di 4.000 litri al secondo. Il citro, o \"occhio del fiume\", \u00e8 profondo circa 13 metri.\nStoria.\nNome.\nL'origine del nome \"Galeso\" \u00e8 incerta, ma certamente autoctona: infatti era preesistente all'arrivo dei coloni spartani. Tuttavia lo storico greco Polibio, nelle \"Res Italicae\", riferisce che i Tarantini amavano chiamarlo Eurota, a ricordo dell'omonimo fiume che scorreva presso la citt\u00e0 madre Sparta, quasi Taranto fosse una nuova Sparta.\nRuolo.\nDa sempre il Galeso ha avuto un grande ruolo nella societ\u00e0 tarantina, come risorsa idrica ed economica. In et\u00e0 classica vi sorgeva un quartiere detto \"Ebalia\". Nelle sue acque venivano lavati i velli che, per la durezza delle acque, risultavano di un biancore particolare. Forse sulle sue sponde si \u00e8 accampato l'esercito di Annibale poi, ci fu un declino anche del Galeso. Infatti, ad alcuni viaggiatori risulta il degrado in cui il fiume versava. Nel 1169 Riccardo di Taranto, di ritorno dalla prima crociata, fece costruire l'Abbazia di Santa Maria del Galeso. Accanto alla sua foce nel 1915, prima della guerra, furono installati i Cantieri Navali. Oggi invece \u00e8 utilizzato dai contadini per irrigare agrumeti e le coltivazioni di ortaggi.\nIl Galeso nella poesia.\nVirgilio.\nPublio Virgilio Marone defin\u00ec il Galeso \"niger\", cio\u00e8 \"ombroso\" o \"scuro\", perch\u00e9 attratto dal colore bluastro che esso assumeva per via delle alghe che emergevano dal fondo. Cos\u00ec lo descrive Virgilio in \"De Coricio sene\" nel Libro IV delle \"Georgiche\":\nLa tradizione vuole che proprio su queste sponde il poeta mantovano abbia composto le egloghe e abbia tratto ispirazione per le \"Georgiche\".\nOrazio.\nIl poeta venosino Quinto Orazio Flacco si augurava, se non avesse potuto finire i suoi giorni nell'amata Tivoli, di poter venire al Galeso tanto caro. E ci\u00f2 lo racconta nell'ode \"A Settimio\" del II libro:\nAltri.\nIl Galeso \u00e8 stato decantato anche da Marco Valerio Marziale, Sesto Properzio, Claudio Claudiano.\nPi\u00f9 recentemente le sue acque hanno ispirato: Tommaso Niccol\u00f2 D'Aquino nelle sue \"Deliciae Tarantinae\", Giovanni Pascoli in \"Senex Corycius\" e Adolfo Gandiglio in \"Prope Galaesum\", componimento che vinse la \"Magna Laus\" al certamen di Amsterdam del 1927."}
{"id": "92856", "revid": "1442080", "url": "https://it.wikipedia.org/wiki?curid=92856", "title": "Toto Cutugno", "text": "Con oltre 100 milioni di copie vendute nel mondo, si stima sia tra gli artisti musicali italiani di maggior successo. Ha raggiunto la vetta delle classifiche, sia come interprete dei propri brani, sia come produttore e autore di canzoni per altri, in particolare per Adriano Celentano, a cavallo tra gli anni settanta e ottanta.\nHa partecipato, da solista, in coppia o insieme a un gruppo, a 15 edizioni del Festival di Sanremo, vincendolo una volta nel 1980 con \"Solo noi\", giungendo sei volte secondo e una volta terzo; riguardo a tale manifestazione canora, ha inoltre piazzato nei primi tre posti anche alcuni brani da lui scritti per altri artisti. Nel 1990 ha vinto l'Eurovision Song Contest con il brano \"\", secondo dei tre artisti italiani di sempre a riuscirci, dopo Gigliola Cinquetti nel 1964 e prima dei M\u00e5neskin nel 2021.\nBiografia.\nGiovent\u00f9.\nNato a Tendola, frazione di Fosdinovo (in provincia di Massa e Carrara), ultimogenito dei quattro figli di un sottufficiale di marina originario di Barcellona Pozzo di Gotto (Messina) e d'una casalinga, Olga. Cresce per\u00f2 a La Spezia, dove la sua famiglia s'era stabilita per ragioni di lavoro a pochi mesi dalla sua nascita, e che perci\u00f2 considerer\u00e0 quale proprio luogo d'origine. Sar\u00e0 il padre, suonatore di tromba, ad avvicinarlo alla musica; a nove anni suona il tamburo nella stessa banda di La Spezia in cui il padre suona la tromba. Il passaggio alla batteria, da autodidatta, avviene poco dopo. A tredici anni partecipa a un concorso regionale dove arriva terzo. Passa poi alla fisarmonica visto che non pu\u00f2 permettersi un piano.\nAnni sessanta e settanta.\nCon i gruppi.\nNella prima met\u00e0 degli anni sessanta si cimenta con un gruppo, Toto &amp; i Rockers; entra poi sempre come batterista nel gruppo Ghigo e i goghi in cui rester\u00e0 per un anno. Forma poi nel 1965 Toto e i Tati, continuando l'attivit\u00e0 di batterista ottenendo un contratto con la Carosello Records, con cui incideranno quattro 45 giri (tra il 1965 e il 1970) e con cui partecipa a Un disco per l'estate 1970 con il brano \"Questo fragile amore\", di cui \u00e8 anche autore della musica (come del resto di \"Aspetto lei\", la canzone pubblicata sul lato B del 45 giri).\nDopo questa esperienza, forma gli Albatros, in cui oltre a suonare comincia a cantare. L'incontro con Vito Pallavicini, celebre paroliere di \"Azzurro\" e tanti altri successi, che crede nel talento del giovane musicista, \u00e8 fondamentale. Nel 1976 gli Albatros partecipano al Festival di Sanremo 1976 con la canzone \"Volo AZ504\" che si classifica terza e ottiene un buon successo di vendite. Lo stesso anno sono al Festivalbar con \"Nel cuore nei sensi\" ottenendo un ottimo successo, lo stesso brano viene inciso in Francia da G\u00e9rard Lenorman, che arriva ai vertici delle classifiche. Tornano al Festival di Sanremo l'anno dopo con \"Gran premio\".\nDa solista.\nNel 1976, quando \u00e8 ancora un componente degli Albatros, comincia la carriera solista con il 45 giri \"Come ieri, come oggi, come sempre/Ragazza madre\", che passa inosservato. Il primo successo \u00e8 dell'anno successivo, il brano \"Donna donna mia\" che diventer\u00e0 la sigla del programma di Mike Bongiorno, \"Scommettiamo?\". Lo stesso anno scrive per Adriano Celentano la canzone \"Soli\" che rimane per mesi stabile al primo posto nelle classifiche delle vendite, e altri pezzi che vengono contenuti nell'omonimo album pubblicato dal molleggiato nel 1979.\nNel 1979 incide sotto l'etichetta Carosello Records \"Voglio l'anima\", il suo album d'esordio, contenente 11 brani, i quali vengono successivamente incisi da vari artisti, sia italiani che stranieri.\nAnni ottanta.\nContinua l'attivit\u00e0 di autore per artisti italiani e internazionali: in Francia per Joe Dassin, Johnny Hallyday, Claude Fran\u00e7ois, Herv\u00e9 Vilard, Michel Sardou, Mireille Mathieu, Dalida, Sheila; in Spagna e Sudamerica per Miguel Bos\u00e9, i Chocolats, Luis Rodr\u00edguez, Luis Miguel, Christian Castro.\nSanremo 1980: il trionfo.\nPartecipa e vince il Festival di Sanremo 1980 con \"Solo noi\", pezzo che lo porter\u00e0 ad aggiudicarsi il 2\u00ba posto in Hit parade e sar\u00e0 nella Top 20 dei singoli pi\u00f9 venduti del 1980. Lo stesso anno partecipa anche al Festival di Tokyo con \"Francesca non sa\" e al Festivalbar 1980 con due brani: \"Innamorati\", pezzo da lui eseguito che si aggiudica il quarto posto, e \"Olympic Games\", da lui composto ma interpretato da Miguel Bos\u00e9, che vince la kermesse. Incide anche \"Flash\", sigla dell'omonimo programma di Mike Bongiorno. Con \"Solo noi\" e \"Innamorati\" Toto inizia a scrivere anche i testi delle proprie canzoni, oltre alla musica.\nIl 1980 \u00e8 un anno importante nella carriera di Toto. Pochi anni prima si era conclusa la collaborazione con Vito Pallavicini, autore di molti testi delle sue canzoni. Nello stesso 1980 Toto scrive, con la collaborazione di Cristiano Minellono e di Claudia Mori, un'altra hit per Adriano Celentano dal titolo \"Il tempo se ne va\", compresa in \"Un po' artista un po' no\", 33 giri interamente composto da Cutugno e da Minellono. In seguito a queste floride collaborazioni escono il secondo (\"Innamorata, innamorato, innamorati\") e il terzo album (\"La mia musica\") di Toto Cutugno.\nIl successo con \"L'italiano\" (1983).\nPartecipa al Festival di Sanremo 1983 con il brano che diverr\u00e0 il suo pi\u00f9 famoso, \"L'italiano\", ma che al festival arriver\u00e0 solo al quinto posto, ma vincendo la votazione popolare (quell'anno soltanto sperimentale) del Totip. Scritta insieme a Cristiano Minellono, era stata espressamente pensata per l'interpretazione di Adriano Celentano, considerato perfetto dai due autori per quel brano. Ma Celentano rifiut\u00f2. Fu Gianni Ravera, organizzatore del Festival di Sanremo, a convincerlo a interpretarla. \"L'italiano\" scala le classifiche europee (in Italia raggiunge la prima posizione e rimane nella Top 10 per settimane), viene poi inciso e tradotto da vari artisti in diverse lingue, vendendo milioni di dischi.\nLe varie volte a Sanremo.\nNell'estate dello stesso anno pubblica il singolo \"Un'estate con te\". Al Festival di Sanremo 1984 si classifica secondo con \"Serenata\" e nello stesso anno scrive per El Puma la canzone \"C'est Venice\". Al Festival di Sanremo 1985 \u00e8 sempre secondo come autore della canzone di Luis Miguel \"Noi ragazzi di oggi\" e in estate pubblica il singolo \"Mi piacerebbe (andare al mare al luned\u00ec)\", che presenter\u00e0 al Festivalbar. Segue l'uscita del long playing \"Per amore o per gioco\", prodotto dalla Baby Records.\nSi ripresenta al Festival di Sanremo 1986 con \"Azzurra malinconia\", e ottiene un quarto posto, il piazzamento pi\u00f9 basso legato alle giurie popolari del Totip. Al Festival di Sanremo 1987 si classifica nuovamente secondo con \"Figli\" e scrive altri tre brani, \"Io amo\" (per Fausto Leali), \"Il sognatore\" (per Peppino Di Capri, firmato con altri autori) e \"Canzone d'amore\" (per i Ricchi e Poveri, collaborando con Dario Farina). Lo stesso anno comincia a lavorare a \"Domenica In\" di cui scrive la sigla \"Una domenica italiana\", cantata con Cristina D'Avena, Vincenzo Draghi e i Piccoli Cantori di Milano, dove figura tra gli autori il suo fido collaboratore Cristiano \"Popi\" Minellono. In primavera pubblica con ottimi riscontri l'album \"Mediterraneo\" per la EMI Italiana. Uno dei brani contenuti nel disco, \"Napoli\", eseguito in coppia con Fausto Leali, gareggia a Un disco per l'estate.\nNei due anni successivi a Sanremo si classifica nuovamente secondo, nel 1988 (dietro a Massimo Ranieri) con \"Emozioni\" e scrive altre due canzoni, \"Io per le strade di quartiere\" (per Franco Califano) e \"Per noi\" (per Fiordaliso), nel 1989 (dietro alla coppia Fausto Leali e Anna Oxa) con \"Le mamme\", e scrive altre due canzoni \"Se non avessi te\" (per Fiordaliso) e \"La fine del mondo\" (per Gigi Sabani).\nAnni novanta.\nDal 1989 al 1992 conduce in RAI la trasmissione \"Piacere Raiuno\" di cui interpreta anche la sigla con gli stessi coristi.\nRisale sul palco del Festival di Sanremo anche nel 1990, che in quest'anno torna alle giurie demoscopiche, riposizionandosi secondo (dietro solamente ai Pooh), con \"Gli amori\" il cui abbinamento internazionale previsto per quella edizione lo vede in coppia con Ray Charles, il quale ricever\u00e0 un'accoglienza trionfale dal pubblico presente quell'anno al \"Palafiori\". La canzone far\u00e0 poi parte nel 2004 della colonna sonora del film \"Non ti muovere\", in una scena canticchiata da Pen\u00e9lope Cruz in auto con Sergio Castellitto mentre attraversano il Molise. In autunno pubblica una raccolta di sigle televisive e canzoni sanremesi dal titolo \"Toto Cutugno: successi in TV\".\nLa vittoria a l'Eurovision Song Contest (1990).\nDopo i quattro secondi posti sanremesi come cantante (pi\u00f9 uno come paroliere), Cutugno ottenne una rivincita vincendo l'Eurovision Song Contest 1990 a Zagabria con \"\" (secondo trionfo per l'Italia); \u00e8 il primo cantante in assoluto che \u00e8 anche paroliere e compositore della canzone vincente. L'anno dopo presenta la manifestazione in coppia con Gigliola Cinquetti a Roma.\nSempre nel 1991 pubblica \"Non \u00e8 facile essere uomini\" e conduce con Raffaella Carr\u00e0 e Fabrizio Frizzi la trasmissione televisiva della Rai \"La vela d'oro\". Nell'estate 1992 Cutugno e Giorgio Faletti sono i conduttori del programma Rai \"Stasera mi butto... e tre!\" e in autunno \u00e8 al \"timone\" di \"Domenica in\". Nel 1994 scrive una canzone dal titolo \"Se mi ami\" che Claudia Mori presenta al Festival di Sanremo di quell'anno.\nTorna a Sanremo nel 1995 con \"Voglio andare a vivere in campagna\", che ottiene il suo risultato pi\u00f9 basso dalle giurie dislocate nelle varie sedi RAI, diciassettesimo su venti partecipanti della sezione Campioni. Al Festival di Sanremo 1997 invece canta \"Faccia pulita\". Per alcune stagioni, a partire dal 1998, conduce \"I fatti vostri\" su Raidue.\nAnni 2000 e 2010.\nNel 2002 ha un grande successo in Francia con \"Il treno va\". Nel 2004 \u00e8 ospite al Festival di Sanremo nella serata \"Revival\", mentre l'anno seguente ritorna al Festival ma partecipando alla gara al fianco di Annalisa Minetti con \"Come noi nessuno al mondo\", canzone che si classifica al secondo posto, la sesta volta nella sua carriera. Dopo Sanremo, Toto riprende i suoi tour al di fuori dell'Italia riservando molte serate ai diversi paesi dell'Est in cui la sua voce e le sue melodie diventano ambasciatrici della cultura musicale italiana nel mondo.\nLa malattia e il ritorno.\nNel gennaio del 2007 il cantautore ha scoperto di avere un tumore alla prostata. Ha quindi subito un'operazione e svolto la successiva terapia che si \u00e8 conclusa nell'agosto dello stesso anno.\nNel 2008 l'amico Pippo Baudo gli ha offerto la possibilit\u00e0 di tornare al Festival di Sanremo 2008 con il brano \"Un falco chiuso in gabbia\", piazzatosi al quarto posto.\nHa partecipato al Festival di Sanremo 2010 con il singolo \"Aeroplani\". Durante la serata dedicata ai duetti, \u00e8 stato accompagnato da Bel\u00e9n Rodr\u00edguez. Il brano viene eliminato dalla finale. Subito dopo esce la raccolta antologica \"I miei Sanremo\". Il 30 novembre 2010 pubblica una raccolta di brani rari intitolata \"Ritratto\".\nNel 2011 \u00e8 chiamato a Sanremo dal cantautore Tricarico, per cantare assieme \"L'italiano\" nella serata dei duetti. Nel dicembre dello stesso anno ha confermato la sua popolarit\u00e0 mondiale visitando i Paesi Baltici, nei quali la stampa locale lo ha accolto come The Italian Legend. Successo ripetuto con un concerto tenutosi a Vilnius il 23 dicembre 2011, molto apprezzato dalla critica.\nNel 2012 il celebre rocker americano Iggy Pop (gi\u00e0 leader degli Stooges) inserisce nel suo album di cover Apr\u00e8s il brano \"Et si tu n'existais pas\" scritto da Toto Cutugno.\nIl 12 febbraio 2013 ha partecipato come ospite alla prima serata del Festival di Sanremo, condotto da Fabio Fazio. Dopo aver ricevuto un premio speciale alla carriera da parte del calciatore Angelo Ogbonna, ha cantato insieme al Coro dell'Armata Rossa la sua \"L'italiano\" e \"Nel blu dipinto di blu\" come omaggio all'amico Domenico Modugno.\nNel 2015 il cantante apre la sua pagina Facebook ufficiale, e realizza il primo video, una versione in lingua cinese de \"L'italiano\" per promuovere il programma di Real Time \"Italiani made in China\".\nIl 29 aprile 2016 \u00e8 in vendita in esclusiva su iTunes \"Le nostre mani\", brano benefico scritto da Toto Cutugno, Christian Moretti, Gianni Pescini, e da lui interpretato con Al Bano, Fausto Leali e la partecipazione del \"Minicoro Monterosso\" di Bergamo. L'intero ricavato della vendita della canzone viene devoluto a favore del programma \"End Polio Now\", istituito dall'organizzazione \"Rotary International\" in modo tale da consentire l'acquisto di vaccini per i bambini di tutto il mondo. Nel 2016 torna a scrivere per Adriano Celentano: compone \"Ti lascio amore\", brano interpretato in duetto dal molleggiato e da Mina ed inserito nell'album \"Le migliori\".\nIl 30 giugno 2018 a Seraing in Belgio annulla un concerto per un malore avvenuto a causa del caldo eccessivo. Ricoverato all'ospedale di Liegi, dopo pochi giorni sar\u00e0 lui stesso a rassicurare i fan circa le condizioni di salute in graduale miglioramento.\nDal 19 gennaio al 2 marzo 2019 \u00e8 tra i giudici della seconda edizione di Ora o mai pi\u00f9.\nIl 15 marzo 2019 un gruppo di deputati ucraini, fra cui Viktor Romanyuk, ha fatto sapere di volere precludere l'ingresso nel loro paese all'artista italiano, avviando ufficiale richiesta a Vasily Gritsak, capo del SBU (\"Sluzhba Bezpeky Ukrayiny\"), i Servizi segreti dell'Ucraina."}
{"id": "92857", "revid": "281901", "url": "https://it.wikipedia.org/wiki?curid=92857", "title": "Chrysocyon brachyurus", "text": "Il crisocione o lupo dalla criniera (\"Chrysocyon brachyurus\") \u00e8 un canide cerdocionino del Sudamerica. \u00c8 l'unica specie del genere \"Chrysocyon\". Studi recenti hanno dimostrato che il crisocione non \u00e8 strettamente imparentato con i canidi diffusi attualmente: rappresenterebbe perci\u00f2 una delle specie \"sopravvissute\" dei grandi mammiferi sudamericani del Pleistocene.\nEtimologia.\nIl nome del genere Chrysocyon deriva dal greco e significa letteralmente \"cane dorato\".\nDescrizione.\nAlto fino ad 85\u00a0cm al garrese, pesa 20\u201325\u00a0kg.Il pelo \u00e8 prevalentemente di colore rosso-bruno, ma assume una colorazione nera sulla parte posteriore e sulle zampe; la parte terminale della coda \u00e8 bianca.Le due caratteristiche visivamente rilevanti sono la lunghezza sproporzionata delle zampe, che lo fanno assomigliare ad una sorta di volpe \"con i trampoli\", necessarie per muoversi tra l'erba alta di molta parte del suo habitat, e la criniera scura dal pelo assai rado, ma che lo fa giustamente frequentemente definire \"il lupo dalla criniera\", nonostante non ne abbia alcuna parentela diretta n\u00e9 a livello biologico n\u00e9 tanto meno comportamentale.Il crisocione trotterella, cammina, ma non ha, in netto contrasto con i lupi ed altri canidi, nessuna resistenza alla corsa. Il suo passo tipico, detto ambio, consiste nel sollevare entrambe le zampe dello stesso lato del corpo ponendo il peso sulle altre.\nBiologia.\nDiversamente dagli altri canidi (lupo, licaone, cuon) il crisocione non vive in branchi e non caccia grosse prede. \u00c8 un animale molto timido che raramente attacca o anche semplicemente incontra l'uomo. Vive in coppia solo quando si tratta di allevare la prole. La gestazione dura 67 giorni e la femmina pu\u00f2 partorire fino a 6 cuccioli.\nIl crisocione \u00e8 solito cacciare di notte. Prede abituali sono lepri, uccelli e roditori. Il comportamento di caccia del crisocione \u00e8 caratterizzato da balzi improvvisi (tecnica usata anche dalla volpe).\nLa frutta, come si vede dai molari particolarmente adatti allo scopo, costituisce una componente importante della dieta, in particolare la pianta di pomodoro selvatico (\"Solanum lycocarpum\", anche detta frutto del lupo o \"lobeira\") senza la quale l'animale soffrirebbe di calcoli renali. Il crisocione contribuisce attraverso i suoi escrementi a disperdere i semi della pianta. Si pu\u00f2 dunque parlare di una vera e propria \"simbiosi\", che coinvolge anche alcune specie di formiche (le formiche \"tagliafoglie\"): il crisocione spesso defeca sui nidi di queste formiche, che usano gli escrementi per concimare i funghi coltivati nel loro formicaio, ma scartano i semi ammucchiandoli all'esterno. I semi germogliano cos\u00ec pi\u00f9 facilmente e danno vita a nuove piante di lobeira, che spargeranno nuovi frutti e quindi nuovi semi, chiudendo il cerchio.\nDistribuzione e habitat.\nIl crisocione \u00e8 sempre stato assai raro nel suo areale geografico e il degrado ambientale peggiora la situazione, anche perch\u00e9 non si adatta di buon grado alla presenza umana. \u00c8 diffuso nel Brasile meridionale (dove \u00e8 chiamato \"lobo-guar\u00e0\" o lupo rosso), Paraguay, Bolivia e nella zona orientale delle Ande.\nConservazione.\nLa lista rossa dell'IUCN lo considera prossimo alla minaccia ma non immediatamente a rischio di estinzione. Allo stato selvatico sono stimati circa 17000 individui. L'areale si \u00e8 ridotto o frammentato in alcune regioni; in Uruguay l'ultima segnalazione risale al 1990.\n\u00c8 un animale molto ambito negli zoo, dove gi\u00e0 nel 1967 venne ottenuto un primo parto in cattivit\u00e0 ma i piccoli, non curati dalla madre, non sopravvissero. 10 anni pi\u00f9 tardi vi erano una novantina di esemplari negli zoo, con circa un terzo nato in cattivit\u00e0, i parti erano una decina l'anno ma spesso i piccoli non sopravvivevano."}
{"id": "92859", "revid": "1442080", "url": "https://it.wikipedia.org/wiki?curid=92859", "title": "Tipo di carattere", "text": "Il tipo di carattere, in tipografia e in informatica, \u00e8 un insieme di caratteri tipografici caratterizzati e accomunati da un certo stile grafico o intesi per svolgere una data funzione.\nIl comune termine inglese \"font\" proviene dal francese medioevale \"fonte\", e sta a significare \u00ab(qualcosa che \u00e8 stato) fuso\u00bb (dal latino \"fundere\"), con riferimento ai caratteri mobili prodotti per la stampa tipografica, ottenuti versando il metallo fuso nella forma contenente la matrice del singolo carattere.\nUn tipo di carattere solitamente contiene un vario numero di singoli simboli, detti \"glifi\", quali lettere, numeri e punteggiatura. I tipi di carattere possono contenere anche ideogrammi e simboli come caratteri matematici, note musicali, segni geografici, icone, disegni e molto altro ancora.\nSi potrebbe definire la struttura del carattere, nel suo senso pi\u00f9 ampio, come una serie di regole di progetto (per esempio di stile, immagine o impressione) all'interno delle quali il progettista pu\u00f2 concepire ogni singolo carattere. Questa definizione permette inoltre l'aggiunta di nuovi caratteri con forme preesistenti, per esempio quello aggiunto al momento dell'introduzione dell'euro.\nStoria.\nStoricamente i tipi di carattere venivano prodotti in dimensioni ben definite (su tutte, il corpo). Prima dell'invenzione della stampa a caratteri mobili il materiale pi\u00f9 utilizzato era il legno per corpi da punti 36 in avanti. Nella realizzazione di un tipo veniva considerata anche la qualit\u00e0, ovvero la quantit\u00e0, di ciascuna lettera presente. Lo stile di un dato carattere teneva conto di tutti questi fattori. \nIn seguito sono intervenuti molti fattori che hanno determinato un cambiamento: la maggiore disponibilit\u00e0 di stili; le maggiori richieste provenienti dagli stampatori; la produzione di tipi di specifica forza di occhio (quanto scuro appare il testo, grassetto, normale o chiaro, per esempio) e con specifiche le famiglie di caratteri sono generalmente: primario, chiaro, neretto nero e, nerissimo, tondo (diritto) corsivo (inclinato) [condizioni aggiuntive (generalmente \u00abregolare\u00bb, contrapposto a \u00abcorsivo\u00bb o \u00abstretto\u00bb). Il risultato \u00e8 stata la definizione di \"famiglie\" o \"tipi\" di caratteri. Gli stampatori anglofoni hanno utilizzato il termine \"fount\" per secoli riferendosi al dispositivo utilizzato all'epoca per assemblare la stampa in una particolare dimensione e stile. \nLe fonderie di caratteri colavano praticamente ogni carattere in varie leghe di piombo dal 1450 fino alla met\u00e0 del XX secolo. Nel 1890 emerse la composizione meccanizzata che fondeva al momento i caratteri direttamente in linee della corretta dimensione e lunghezza, secondo necessit\u00e0. Questa tecnologia rimase nota come a \"metallo caldo\" e rimase diffusa e proficua fino agli anni settanta. Dopo ci fu un periodo relativamente breve di transizione (circa 1950 - 1990) in cui la tecnologia fotografica (nota come fotocomposizione) produceva tipi di carattere distribuiti in rotoli o dischi di pellicola. La fotocomposizione permette la scalatura ottica, il che permette ai progettisti di produrre dimensioni multiple da un singolo tipo (esistono comunque limitazioni fisiche sul sistema di riproduzione ed erano comunque necessarie alcune modifiche di progetto su dimensioni diverse, per esempio per permettere la corretta distribuzione dell'inchiostro). I sistemi di fotocomposizione manuali che utilizzavano caratteri su pellicola in rullo permettevano per la prima volta una spaziatura di precisione fra i caratteri senza grandi sforzi. Questo diede luce a una grande industria di produzione dei tipi di carattere negli anni sessanta e settanta.\nNella met\u00e0 degli anni settanta erano in uso tutte le maggiori tecnologie tipografiche, e i loro tipi di carattere, dal processo originale in pressa di Johann Gutenberg, alle compositrici meccaniche in metallo, fotocompositrici manuali, fotocompositrici controllate da elaboratori elettronici e le prime compositrici digitali (macchine massicce con piccoli processori e uscita su video a tubo catodico). Dalla met\u00e0 degli anni ottanta, data l'avanzata della tipografia digitale, \u00e8 stata universalmente adottata la grafia americana \"font\", che oggi quasi sempre indica un file contenente le sagome scalabili dei caratteri (caratteri digitali), generalmente in un qualche formato comune. I progettisti di alcuni tipi di carattere, come il Microsoft \"Verdana\", hanno ottimizzato il prodotto principalmente per l'uso su schermo.\nI tipi di carattere digitali possono codificare l'immagine di ciascun carattere o come bitmap (descrizione di tipo bitmap) o con una descrizione di livello superiore delle linee e delle curve che racchiudono uno spazio (descrizione vettoriale). Lo spazio definito dalla sagoma di un carattere \u00e8 poi riempito da un \u00abrasterizzatore\u00bb che decide quali pixel sono \u00abneri\u00bb e quali \u00abbianchi\u00bb. Questo processo \u00e8 semplice alle alte risoluzioni, come sulle stampanti laser o sui sistemi tipografici di fascia alta, ma sullo schermo, dove ogni singolo pixel pu\u00f2 fare la differenza fra leggibilit\u00e0 e illeggibilit\u00e0, i caratteri digitali necessitano di informazioni aggiuntive per produrre bitmap leggibili nelle dimensioni pi\u00f9 piccole. Oggi i caratteri digitali contengono anche dati rappresentanti la tipografia utilizzata per comporli, incluse le spaziature, i dati per la creazione dei caratteri accentati dai componenti e semplici legature, come fl. I linguaggi di descrizione che fungono da formato per i tipi digitali includono PostScript, TrueType e OpenType. La gestione di questi formati (inclusa la conversione in immagini) \u00e8 presente nei sistemi operativi di Microsoft e Apple, nei prodotti Adobe e in quelli di diverse altre societ\u00e0 minori. Per creare un tipo di carattere da zero lo si disegna in formato vettoriale (ad esempio SVG). Successivamente il file vettoriale viene convertito in formato font (ttf, otf, ...) con l'uso di software specifici.\nPer i tipi di caratteri definiti con tecniche vettoriali \u00e8 possibile utilizzare alcune tecniche che permettono di sostituire, in particolare sui bordi, i pixel totalmente neri che vengono percepiti come profili seghettati con altri pixel con gradazioni intermedie, per ottenere una soluzione percettivamente migliore. Tale tecnica \u00e8 detta \"antialiasing\" o allisciamento.\nAlcuni caratteri da molti anni sono stati usati moltissimo fino a diventare estremamente popolari e riconoscibili. Per questo motivo molti professionisti designer e progettisti tendono ad evitarli, anche perch\u00e9 li considerano esteticamente non professionali.\nCaratteri mobili.\nL'uso dei caratteri mobili avviene sostanzialmente secondo l'antico sistema inventato da Gutenberg. Si tratta di riprodurre il testo con dei blocchetti in lega di piombo su ognuno dei quali \u00e8 inciso in rilievo un segno tipografico (una lettera, un numero e cos\u00ec via).\n\u00c8 comprensibile perci\u00f2 che questi blocchetti, dovendo formare il testo all'interno di una pagina, debbano possedere una forma regolare e ben precisa. Si stabilisce quindi di prendere un'unit\u00e0 di misura e di fare in modo che ogni variazione avvenga secondo multipli o sottomultipli di tale misura (spazi tra le lettere, altezza o larghezza delle lettere e cos\u00ec via). Tale unit\u00e0 di misura \u00e8 chiamata \"punto tipografico\" o \"punto Didot\" (dal nome del tipografo francese che lo stabil\u00ec nel Settecento, Fran\u00e7ois-Ambroise Didot). Tale unit\u00e0 corrisponde a poco meno di 0,376\u00a0mm, nei Paesi anglosassoni a 0,352\u00a0mm. Il punto \u00e8 anche chiamato \"piccola unit\u00e0 tipografica\", in virt\u00f9 del fatto che esiste la \"grande unit\u00e0 tipografica\" o riga, corrispondente a 12 punti (pari a 4,224 mm).\nL'altezza di un carattere viene perci\u00f2 misurata in punti e viene chiamata \"corpo\", ma dato che ogni carattere avr\u00e0, in generale, un'altezza diversa dagli altri, ci si riferisce all'altezza del blocchetto di piombo che lo imprime sulla carta. Ogni blocchetto sar\u00e0, come detto, uguale all'altro.\nCaratteristiche dei tipi di carattere.\nI tipografi hanno prodotto un completo vocabolario per descrivere e discutere l'aspetto dei caratteri. Qualche termine \u00e8 applicabile solo ad alcuni sistemi di scrittura.\nDimensioni.\nLa maggior parte dei modi di scrittura condivide la nozione di una linea di base: una linea orizzontale immaginaria su cui si appoggiano i caratteri. Talvolta parte dei glifi, la parte discendente cresce al di sotto della linea base. Similmente, la distanza tra la linea base e la cima del glifo pi\u00f9 alto \u00e8 chiamata \"ascesa\". L'ascesa e la discesa non necessariamente includono lo spazio occupato da accenti o altri segni diacritici.\nNelle scritture latina, greca e cirillica, la distanza fra la linea base e la cima di un normale carattere minuscolo \u00e8 chiamata \"occhio medio\". La parte di glifo al di sopra \u00e8 l'ascendente. L'altezza dell'ascendente pu\u00f2 avere un effetto sostanziale sulla leggibilit\u00e0 e l'aspetto di un carattere. Il rapporto fra l'occhio medio e l'ascesa \u00e8 spesso utilizzata per classificare i caratteri tipografici.\nApertura.\nL'andamento delle aste curve aperte di caratteri come la \"C\", \"c\", \"S\", \"s\", \"a\", \"e\" e cos\u00ec via, \u00e8 de\ufb01nito apertura. Alcuni caratteri come l\"'Helvetica\" o il \"Bodoni\" sono caratterizzati da aperture pi\u00f9 ridotte, mentre il \"Bembo\", il \"Centaur\" o il \"Rotis\" possiedono aperture pi\u00f9 ampie.\nCrenatura.\nLa crenatura, in inglese \"kerning\", indica la riduzione dello spazio in eccesso tra le due lettere, allo scopo di eliminare spazi bianchi antiestetici e dare un aspetto pi\u00f9 omogeneo al testo. Un esempio dove spesso si attua la crenatura \u00e8 quello di avvicinare le due lettere a bracci obliqui \"A\" e \"V\". Pu\u00f2 comunque avvenire tra lettere curve come \"O\" e \"C\".\nPeso.\nIl peso \u00e8 il rapporto tra area inchiostrata e area in bianco della serie di caratteri, o meglio lo spessore dei tratti che lo compongono indipendentemente dalla sua dimensione.\nStile.\nI tipi di carattere si possono suddividere in due categorie principali: con o senza grazie (note anche con il francese \"serif\", poi trasferito anche all'inglese), ma esiste anche una terza categoria di carattere, chiamato informale, che generalmente riproduce la scrittura in corsivo o manuale delle lettere, con stili pi\u00f9 o meno differenti. I caratteri graziati hanno delle particolari terminazioni alla fine dei tratti delle lettere, l'uso delle grazie deriva dai caratteri lapidari romani, dove era molto difficile scalpellare nel marmo angoli di novanta gradi necessari a terminare le aste.\nL'industria tipografica si riferisce ai tipi di carattere senza grazie come \"bastoni\", \"lineari\", \"sans-serif\" (dal francese \"sans\", \u00absenza\u00bb) o anche \"grotesque\" (in tedesco \"grotesk\").\nEsiste una grande variet\u00e0 sia fra i tipi di carattere graziati sia fra i bastoni; entrambi i gruppi contengono tipi progettati per testi lunghi e altri intesi per scopi principalmente decorativi. La presenza o l'assenza di grazie \u00e8 solo uno dei molti fattori nella scelta di un tipo.\nI caratteri con grazie sono generalmente considerati pi\u00f9 facili da leggere in lunghi passaggi che quelli senza. Gli studi al riguardo sono ambigui e suggeriscono che la maggior parte dell'effetto sia dovuta solo a una maggiore familiarit\u00e0 ai caratteri con grazie. Come regola generale, i lavori stampati come libri e giornali usano quasi sempre caratteri graziati, almeno per il corpo del testo. I siti Web non sono obbligati a specificare un tipo di carattere e possono semplicemente rispettare le preferenze dell'utente. Fra i siti che specificano il carattere, la maggior parte utilizzano un tipo di carattere non graziato moderno quale il \"Verdana\" dato che \u00e8 opinione comune che, diversamente dal materiale stampato, sullo schermo del computer i caratteri senza grazie, per la linearit\u00e0 del tratto, siano riproducibili con definizione superiore e quindi di migliore leggibilit\u00e0. Tale preferenza \u00e8 andata perdendo di importanza con il progressivo miglioramento della definizione degli schermi moderni.\nProporzionalit\u00e0.\nUn carattere tipografico che mostri glifi di larghezza variabile \u00e8 detto \"proporzionale\" mentre un carattere tipografico che possieda glifi con larghezza fissa \u00e8 detto \"non proporzionale\" (o \"monospace\" o a larghezza fissa): ad esempio nei caratteri proporzionali la \u00abw\u00bb e la \u00abm\u00bb sono della stessa larghezza mentre la \u00abi\u00bb \u00e8 pi\u00f9 stretta.\nI caratteri proporzionali sono generalmente considerati pi\u00f9 attraenti e pi\u00f9 facili da leggere e sono quindi i pi\u00f9 comunemente utilizzati in materiale stampato pubblicato professionalmente. Per la stessa ragione, sono tipicamente utilizzati anche nelle interfacce grafiche delle applicazioni per computer. Molti caratteri proporzionali contengono cifre di larghezza fissa in modo che le colonne di numeri possano essere allineate.\nI primi caratteri monospazio sono stati creati per le stampanti, in quanto lo spostamento da un carattere all'altro era sempre della stessa larghezza. L'utilizzo dei caratteri a larghezza fissa continu\u00f2 nei primi computer che potevano visualizzare un solo tipo di carattere. Comunque, anche se i moderni PC possono mostrare qualsiasi carattere, i caratteri monospazio vengono ancora usati nella programmazione, l'emulazione di terminale e per la stampa di dati incolonnati dei documenti di solo testo. Esempi di tipi di carattere monospazio sono l\"'Andale Mono\", il \"Courier\", il \"Prestige Elite\", il \"Monaco\" e l\"OCR-B\". I caratteri non proporzionali sono considerati migliori per alcune applicazioni, dato che si allineano in colonne ordinate.\nL'arte ASCII necessita di caratteri non proporzionali per essere vista correttamente. In una pagina Web, i caratteri non proporzionali possono essere introdotti tra i tag codice_1. In si usa il comando codice_2 per scrivere caratteri non proporzionali.\nI redattori leggono i manoscritti in caratteri a larghezza fissa. Sono pi\u00f9 semplici da correggere ed \u00e8 considerato scortese inviare un manoscritto scritto con un carattere proporzionale.\nFamiglie di caratteri.\nDato che \u00e8 stata creata una quantit\u00e0 immensa di caratteri nei secoli, essi vengono comunemente categorizzati in \"famiglie\", in base alla loro apparenza. Questa categorizzazione corrisponde vagamente con la loro evoluzione storica.\nInizialmente si possono suddividere fra \"maiuscoli\", \"con grazie\", \"senza grazie\", e \"decorativi\".\nI campioni seguenti contengono una frase senza senso, il cui unico scopo \u00e8 di contenere tutte le lettere dell'alfabeto (pangramma).\nCon grazie.\nI caratteri con grazie, chiamati in ambito anglosassone \"roman\", comprendono a loro volta vari gruppi principali: \nSenza grazie.\nI caratteri \"sans-serif\" sono diventati i pi\u00f9 diffusi per la visualizzazione del testo sugli schermi dei computer. Sui display digitali a bassa risoluzione, i dettagli dei \"serif\" potrebbero scomparire o apparire troppo grandi. Il termine deriva dalla parola francese \"sans\", che significa \"senza\" e \"serif\" di origine incerta, probabilmente dalla parola olandese \"schreef che\" significa \"linea\" o tratto di penna. Nei supporti stampati, sono pi\u00f9 comunemente usati per la visualizzazione e meno per il corpo del testo .\nPrima che il termine \"sans-serif\" diventasse comune nella tipografia inglese, erano stati usati molti altri termini. Uno di questi termini antiquati per sans serif era \"gotico\", che \u00e8 ancora usato nella tipografia dell'Asia orientale e talvolta visto in nomi di caratteri come News Gothic, Highway Gothic, Franklin Gothic o Trade Gothic .\nI caratteri senza grazie si possono classificare approssimativamente in quattro gruppi principali:\nAltri caratteri senza grazie di uso comune sono \"Optima\", \"Tahoma\" e \"Verdana.\"\nSi deve notare che in alcune serie (per esempio nell'Arial) i caratteri I (I maiuscola) e l (L minuscola) sono perfettamente identici. Il Verdana invece li mantiene appositamente distinti, dato che la I maiuscola, che fa eccezione, \u00e8 munita di grazie.\nGotico.\nI primi caratteri tipografici utilizzati con l'invenzione della pressa da stampa somigliano alla calligrafia maiuscola dell'epoca. \nSimboli.\nA differenze delle precedenti, consistono in raccolte di simboli e non di caratteri per il testo. Esempi ne sono lo Zapf Dingbats (un famoso tipo di carattere con simboli vari) e il Sonata (un tipo di carattere per spartiti musicali).\nAltre.\nI tipi di carattere informali (o \"script\") simulano la calligrafia: Zapfino e Zapf Chancery ne sono esempi. Non si prestano molto bene a grandi quantit\u00e0 di corpo di testo, poich\u00e9 l'occhio umano li trova pi\u00f9 difficili da leggere rispetto a molti serif o sans-serif.\nHanno generalmente forme di caratteri molto particolari e possono addirittura comprendere immagini di oggetti, animali o altro nel design. Hanno generalmente caratteristiche molto specifiche (per esempio, evocativi del Wild West , del Natale , dei primi baci di una coppia, di film dell'orrore ...) e quindi uso molto limitato. Non sono adatti per il corpo del testo.\nI tipi di carattere PI sono principalmente costituiti da pittogrammi come segni decorativi, orologi, simboli da orari ferroviari, numeri racchiusi in cerchi e altro. Alcuni esempi sono lo Zapf dingbats, il Webdings e il Wingdings.\nTesto utilizzato per dimostrare i caratteri.\nUn pangramma come \u00abthe quick brown fox jumps over the lazy dog\u00bb spesso serve per dimostrare l'aspetto di un carattere. Per esempi pi\u00f9 estesi viene comunemente usato testo senza senso come \u00ablorem ipsum\u00bb o altro testo in latino quale l'inizio della Prima Catilinaria di Cicerone. Nella versione italiana di Microsoft Windows viene spesso utilizzato il proemio dell'Iliade (nella traduzione di Vincenzo Monti del 1825).\nCaratteri e diritto d'autore.\nAlcuni stati consentono il diritto d'autore sul disegno dei caratteri, altri permettono solo la concessione di un brevetto su disegni particolarmente originali. I caratteri in formato informatico spesso diventano soggetti a diritto d'autore in quanto programmi per computer. Il nome del disegno pu\u00f2 essere registrato quale marchio registrato. Come risultato di queste diverse protezioni legali, spesso .\nAlcuni elementi dei meccanismi software impiegati per la visualizzazione hanno brevetti software associati. In particolare, la Apple ha brevettato alcuni degli algoritmi di \"hinting\" relativi a TrueType obbligando alternative \"open source\" quali FreeType a utilizzare algoritmi diversi. A sua volta la Microsoft Corporation ha sviluppato i caratteri Open Type."}
{"id": "92861", "revid": "1610933", "url": "https://it.wikipedia.org/wiki?curid=92861", "title": "Crisocione", "text": ""}
{"id": "92863", "revid": "1705737", "url": "https://it.wikipedia.org/wiki?curid=92863", "title": "Geomorfologia", "text": "La geomorfologia (dal greco \u03b3\u03b7 (\"ge\"), in italiano \"Terra\" e \u03bc\u03bf\u03c1\u03c6\u03ae (\"morf\u00e9\"), \"Forma\" e \u03bb\u03bf\u03b3\u03bf\u03c2 (\"logos\"), \"Discorso, Trattato\") \u00e8 una branca della geografia fisica che studia la morfologia della superficie terrestre, cio\u00e8 le forme che costituiscono il rilievo del territorio, investigandone l'origine e l'evoluzione. In particolare, studia le correlazioni tra la morfologia del terreno, le sue caratteristiche litologiche e gli agenti che lo hanno modellato. Viene comunemente riferito allo studio della superficie delle terre emerse, ma pu\u00f2 anche essere usato riferendosi allo studio dei fondali marini e di altri pianeti.\nStoria.\nLa Geomorfologia originariamente non era separata dalla Geografia. Il primo modello geomorfologico consisteva nel ciclo geografico o \"ciclo dell'erosione\", sviluppato da geografo e padre della geomorfologia William Morris Davis tra il 1884 e il 1899. Occupandosi della forma delle valli, il ciclo \u00e8 presentato come una sequenza nella quale un fiume era solito scavare una valle, sempre pi\u00f9 profondamente, ma nella quale l'erosione dei fianchi vallivi avrebbe compensato in parte l'incisione con un livellamento del terreno, sebbene ad una quota minore. \nQuesto modello \u00e8 attualmente considerato troppo semplicistico, specie se applicato a situazioni pratiche.\nWalther Penck svilupp\u00f2 un modello alternativo nel 1920, basato su cicli di risalita ed erosione, ma anch'esso era troppo limitato e semplificato per spiegare l'ampia variet\u00e0 di forme ed eventi presenti in natura.\nDescrizione.\nStudia inoltre la storia e la dinamica del territorio al fine di predirne i futuri cambiamenti attraverso la combinazione di osservazioni, esperimenti fisici, e modelli matematici. La disciplina \u00e8 praticata anche nella geodesia, nella geologia, e nell'ingegneria ambientale. I primi studi della geomorfologia trovano fondamento nella pedologia, uno dei due rami della scienza della terra. \nLa superficie terrestre si modifica in risposta agli agenti fisici che insistono su di essa, siano essi di origine naturale e/o antropica. combinazione tra processi naturali e antropogeografici. \nIl territorio viene modellato attraverso il sollevamento delle placche tettoniche e il vulcanismo. La spoliazione del territorio avviene anche attraverso l'erosione e il movimento gravitativo, che produce sedimenti trasportati e depositati altrove all'interno del territorio o al largo. Il territorio viene inoltre modificato da fenomeni di subsidenza, sia a causa di cambiamenti della tettonica sia dovuti ai depositi sedimentari. \nQuesti processi sono a loro volta influenzati in modo diverso dal clima, dall'ecologia e dall'attivit\u00e0 umana. Altri settori particolari della geomorfologia sono rappresentati, ad esempio: dallo studio e previsione delle frane, dalla dinamica fluviale e della loro relativa messa in sicurezza, dalla protezione delle coste, dalla valutazione della presenza di acqua su altri pianeti come Marte (esogeomorfologia), etc.\nAmbiti.\nLa geomorfologia studia qualsiasi interazione tra litosfera, atmosfera, idrosfera e biosfera, rilevando le forme visibili di questa interazione, e prevedendone l'evoluzione, sia studiando quelle passate che osservando quelle contemporanee.\nPer studiare e interpretare il rilievo terrestre si avvale dell'analisi quantitativa di fattori naturali strettamente legati fra loro quali ad esempio: l'energia solare, i valori di ogni passaggio nel ciclo idrologico o nel ciclo dell'acqua e il grado di movimento delle placche tettoniche (in sintonia con la geofisica) per calcolare l'et\u00e0 e lo sviluppo futuro delle masse terrestri.\nL'utilizzo e la scoperta di strumenti e tecniche di misurazione sempre pi\u00f9 accurati ha inoltre permesso l'osservazione diretta dei processi erosivi e dei movimenti dei versanti e non solo l'analisi delle conseguenze di quei fattori.\nL'avvento della tecnologia, tramite simulazioni informatiche sempre pi\u00f9 precise e complesse, ha infine permesso la nascita ed il perfezionamento di modelli sempre pi\u00f9 realistici, i quali vengono applicati per capire, prevenire e studiare zone sempre pi\u00f9 ampie di terreno e un numero maggiore di eventi.\nMoltissime sono le possibilit\u00e0 di intervento della geomorfologia, quasi sempre legate e sovrapposte ad altre discipline geologiche, quali la Geofisica, la Geodinamica e lo studio di tipo geografico-fisico.\nGeomorfologia fluviale.\nUno dei principali settori di studio della geomorfologia \u00e8 rappresentato dalla geomorfologia fluviale, ovvero lo studio delle strutture e delle dinamiche geomorfologiche dei corsi d'acqua e dei bacini fluviali.\nFiumi e torrenti non sono solo condotti d'acqua, ma anche di sedimenti. L'acqua, scorrendo sul letto del fiume, \u00e8 in grado di mobilizzare i sedimenti e trasportarli a valle, sia come sedimento di fondo, sia come carico sospeso che come sedimento in soluzione. L'entit\u00e0 del sedimento trasportato dipende dalla disponibilit\u00e0 del sedimento stesso e della sua immissione nel fiume.\nQuando i fiumi scorrono attraverso il paesaggio, generalmente aumentano le loro dimensioni fondendosi con altri fiumi. Il reticolo di corsi d'acqua cos\u00ec formato costituisce un \"sistema di drenaggio\" ed \u00e8 spesso dendritico, ma pu\u00f2 assumere altre strutture a seconda della topografia regionale e della geologia del sottosuolo. L'insieme del sistema di drenaggio e dei sedimenti associati costituisce dal punto di vista dell'ambiente sedimentario un sistema alluvionale.\nGeomorfologia glaciale.\nI ghiacciai, sebbene geograficamente ristretti, sono agenti effettivi del cambiamento del paesaggio. Il movimento graduale del ghiaccio verso valle causa esarazione e escavazione delle rocce sottostanti. L'abrasione produce sedimento fine detto \"glacial flour\". Le forme deposte dal ghiacciaio all'atto del suo ritiro, costituite dai detriti che trasportava, sono chiamate morene. L'erosione glaciale \u00e8 responsabile della formazione delle valli a U (mentre le valli a V sono di origine fluviale).\nMeteorizzazione.\n\u00c8 il risultato della dissoluzione chimica e del logoramento meccanico delle rocce da parte di radici di piante, espansione del ghiaccio, ed azione abrasiva dei sedimenti. La meteorizzazione costituisce la fonte dei sedimenti trasportati dai processi fluviali, glaciali, eolici o biotici.\nProdotto della meteorizzazione \u00e8 la formazione del suolo e dei depositi residuali. Ad oggi una delle frontiere della geomorfologia \u00e8 l'integrazione delle varie componenti nella formazione del rilievo e del paesaggio, con particolare attenzione al ruolo che la biosfera pu\u00f2 esercitare su di esso.\nTassonomia.\nI diversi processi geomorfologici agiscono su differenti scale spaziali e temporali. Per aiutare la schematizzazione di tabelle che classifichino il paesaggio, alcuni geomorfologi utilizzano la seguente tassonomia:\nIl suo uso, comunque, \u00e8 raro e pu\u00f2 essere frainteso - La natura del cambiamento del territorio pu\u00f2 essere meglio compresa concettualizzandola come un \"continuum\" di pi\u00f9 processi."}
{"id": "92867", "revid": "729019", "url": "https://it.wikipedia.org/wiki?curid=92867", "title": "Clare Island", "text": "Clare Island (\"Cliara\" in gaelico irlandese) \u00e8 una suggestiva isola situata sull'ingresso della Clew Bay, nel Mayo, Irlanda.\nCelebre per essere stata il covo della regina pirata Grace O'Malley, oggi annovera 120 abitanti circa.\nStoria.\nDurante il Medioevo, Clare Island faceva parte dei territori della famiglia O'Malley, come testimonia il castello vicino al porto, sulla costa orientale, denominato \"Grace O'Malley's castle\", in virt\u00f9 della sua abitante pi\u00f9 famosa.\nImportantissima anche l'abbazia delle carmelitane nella costa meridionale, fondata e costruita sempre dagli O'Malley, con all'interno rarissimi reperti medievali, specialmente il soffitto affrescato, e il luogo probabile di sepoltura di Grace O'Malley.\nNel 1588 una nave dell'Invincibile Armata si incagli\u00f2 sulle coste dell'isola e il suo equipaggio fu massacrato dagli O'Malley.\nUno dei punti di maggiore interesse dell'isola \u00e8 il faro (\"Clare Island Lighthouse\"), fatto costruire da John Denis Browne, 1\u00ba Marchese di Sligo, nel 1806. Il 29 settembre 1813 un incendio, causato da una poco attenta esposizione della lampada a petrolio, distrusse parte della torre e la lantera. La ricostruzione fu completata nel 1818, ma nel 1834 la torre fu colpita da un fulmine. La costruzione, di forma cilindrica, \u00e8 alta 118 metri (387 piedi) e larga 11 (36 piedi). Dopo 159 anni di fedele servizio, non fu pi\u00f9 adoperato grazie all'adozione di un faro pi\u00f9 moderno sull'isolotto di Achillbeg, qualche metro al largo di Achill Island, avvenuta il 28 settembre 1965. Dal 1965 il faro di Clare Island \u00e8 stato prima un bed-and-breakfast ed oggi una residenza privata.\nTra il 1909 e il 1911, il naturalista di Belfast Robert Lloyd Praeger pass\u00f2 del tempo sull'isola dando un'accurata descrizione del luogo, della fauna e della flora, senza precedenti per il tempo e modello per successive osservazioni di quel tipo.\nTrasporti e infrastrutture.\nClare Island \u00e8 raggiunta quotidianamente da piccoli traghetti che partono da \"Roonagh Pier\", vicino Louisburgh. Sull'isola \u00e8 presente, accanto alle poche abitazioni, un hotel, un vecchio faro adibito a ristorante e una scuola elementare. Presenti mappe per \"trekker\", scalatori ed esploratori in bicicletta."}
{"id": "92868", "revid": "104458", "url": "https://it.wikipedia.org/wiki?curid=92868", "title": "B\u00fcrglen", "text": ""}
{"id": "92871", "revid": "1652635", "url": "https://it.wikipedia.org/wiki?curid=92871", "title": "Gas", "text": "Un gas \u00e8 un aeriforme la cui temperatura \u00e8 superiore alla temperatura critica; di conseguenza, i gas non possono essere liquefatti senza prima essere raffreddati, al contrario dei vapori. Un gas \u00e8 un fluido che non ha volume proprio (tende a occupare tutto il volume a sua disposizione) e che \u00e8 facilmente comprimibile.\nNell'uso comune, il termine \"gas\" indica spesso lo stato della materia \"aeriforme\". L'esempio pi\u00f9 immediato di gas \u00e8 costituito dall'aria, nella quale i gas pi\u00f9 abbondanti sono l'azoto e l'ossigeno.\nMolti gas sono incolori anche se si ricordano tra le eccezioni il cloro (verde paglierino chiaro), lo iodio (porpora) e il diossido di azoto (quest'ultimo un composto, di color marrone).\nInoltre i gas hanno importanza economica fondamentale nell'industria: come esempi ci sono l'ossigeno, usato nell'industria siderurgica per ossidare le impurezze del ferro nella produzione dell'acciaio, e l'azoto per la produzione dell'ammoniaca.\nDescrizione.\nFormalmente, un gas \u00e8 un aeriforme la cui temperatura \u00e8 superiore alla temperatura critica; gli aeriformi a temperatura inferiore a questa si dicono in stato di vapore. Un gas non \u00e8 condensabile, cio\u00e8 non pu\u00f2 essere portato allo stato liquido comprimendolo a temperatura costante. Al contrario, un vapore diventa liquido quando \u00e8 sufficientemente compresso a temperatura costante. Sia nel linguaggio comune sia in quello tecnico, quando non \u00e8 necessario distinguere fra gli stati di gas e di vapore, si usa \"gas\" come sinonimo di \"aeriforme\".\nI gas rappresentano lo stato della materia in cui le forze interatomiche e intermolecolari tra le singole particelle di una sostanza sono cos\u00ec piccole che non c'\u00e8 pi\u00f9 un'effettiva coesione tra di esse. Gli atomi o le molecole del gas sono liberi di muoversi assumendo ciascuno una certa velocit\u00e0: le particelle atomiche o molecolari del gas quindi interagiscono urtandosi continuamente l'un l'altra. Per questo un gas non ha un volume definito ma tende a occupare tutto lo spazio a sua disposizione, e assume la forma del contenitore che lo contiene, riempiendolo. Un altro vincolo che pu\u00f2 limitare il volume di un gas \u00e8 un campo gravitazionale, come nel caso dell'atmosfera terrestre.\nNel linguaggio corrente si dice che una data sostanza \"\u00e8 un gas\" quando la sua temperatura di ebollizione \u00e8 molto al di sotto della temperatura ambiente, cio\u00e8 quando si trova normalmente allo stato di gas sulla Terra. Per esempio \u00e8 normale dire che \"il metano \u00e8 un gas mentre il ferro non lo \u00e8\", sebbene il metano possa benissimo trovarsi allo stato liquido (raffreddato al di sotto di \u2212161\u00a0\u00b0C, ovvero ) e il ferro allo stato gassoso (riscaldato oltre i 2\u00a0750\u00a0\u00b0C, ovvero 3\u00a0023\u00a0K). A temperatura ambiente sono 11 gli elementi chimici che si trovano allo stato di gas: oltre ai gi\u00e0 citati azoto e ossigeno, hanno rilevanza l'elio, il neon, l'argon (tutti gas nobili) e il radon, anch'esso gas nobile e unico elemento tra quelli naturalmente radioattivi a trovarsi in uno stato non solido.\nUn gas pu\u00f2 essere approssimato a un gas ideale quando si trova a una temperatura \"molto maggiore\" della sua temperatura critica, ossia che formula_1 e convenzionalmente si intende che i due termini devono differire di almeno un ordine di grandezza. Ci\u00f2 equivale a chiedere che formula_2.\nLa temperatura critica \u00e8 la temperatura corrispondente al punto di massimo della curva (a forma di campana) liquido-vapore. All'interno della campana, il fluido cambia di fase, all'esterno resta allo stato gassoso qualunque sia la sua pressione. Imponendo che formula_1, la curva del liquido-vapore pu\u00f2 non essere rappresentata nel diagramma di Andrews (diagramma pressione-volume), non \u00e8 visibile se si adotta una scala normale.\nEtimologia e storia del termine \"gas\".\nIl termine \"gas\" fu coniato dal chimico fiammingo belga Jean Baptiste van Helmont nel 1630. Sembra derivi, come spieg\u00f2 Leo Meyer, dalla trascrizione della sua pronuncia della parola greca \u03c7\u03ac\u03bf\u03c2 (\"ch\u00e0os\"), che lui fece diventare \"geist\"; ma Weigand e Scheler fecero risalire l'origine etimologica al tedesco \"gascht\" (fermentazione): quindi sarebbe, secondo loro, inizialmente usata dal chimico van Helmont per indicare la fermentazione vinosa. Tralasciando l'etimologia, sappiamo per certo che il chimico di Bruxelles van Helmont all'et\u00e0 di 63 anni fu il primo a postulare l'esistenza di sostanze distinte nell'aria che cos\u00ec chiam\u00f2 nei suoi saggi pubblicati dal figlio Mercurio van Helmont. Pochi anni dopo l'irlandese chimico Robert Boyle enunci\u00f2 che l'aria era costituita da atomi e da vuoto e solo dopo 140 anni le affermazioni di Boyle e di van Helmont si dimostreranno vere.\nI gas perfetti.\nIn fisica e in termodinamica si usa generalmente l'approssimazione detta dei \"gas perfetti\": un gas per essere \"perfetto\" o \"ideale\" deve sottostare alle cosiddette ipotesi meccaniche della teoria cinetica molecolare:\nQueste approssimazioni conducono a formulare la legge nota come equazione di stato dei gas perfetti, che descrive, in condizioni di equilibrio termodinamico, la relazione fra pressione, volume e temperatura del gas:\ndove p \u00e8 la pressione, V il volume occupato dal gas, n la quantit\u00e0 di sostanza del gas, R la costante universale dei gas perfetti e T \u00e8 la temperatura assoluta (in kelvin). Per esempio, una mole di gas perfetto occupa 22,4 litri a temperatura di 0 \u00b0C e pressione di 1 atmosfera.\nDa questa legge discendono:\nOltre alle leggi summenzionate, per i gas perfetti vale anche la legge di Avogadro: a pari condizioni di temperatura e pressione, se due gas occupano lo stesso volume hanno la stessa quantit\u00e0 di sostanza.\nLegge isoterma (o legge di Boyle).\nLa legge isoterma deve il suo nome dalla composizione della parola greca \u1f34\u03c3\u03bf\u03c2, \"\u00ecsos\", \u00abuguale\u00bb con la parola \u03d1\u03b5\u03c1\u03bc\u03cc\u03c2, \"therm\u00f2s\", \u00abcaldo\u00bb (qui inteso come \u00abtemperatura\u00bb).\nSi consideri un gas in equilibrio termodinamico con temperatura, pressione e volume noti. Se si fanno variare il volume e la pressione, mantenendo per\u00f2 costante la temperatura, si trova che le prime due grandezze non variano a caso, ma lo fanno in modo tale che il loro prodotto rimanga costante, ossia:\ncio\u00e8 per una certa massa di gas a temperatura costante, le pressioni sono inversamente proporzionali ai volumi occupati. La curva nel piano cartesiano pressione-volume che ha per equazione l'equazione sopra riportata \u00e8 un'iperbole equilatera. La legge di Boyle \u00e8 una legge limite, vale cio\u00e8 con buona approssimazione, non in modo assoluto per tutti i gas. Un gas perfetto o gas ideale che segua perfettamente la legge di Boyle non esiste. Le deviazioni dei gas reali dal comportamento del gas perfetto sono piccole per un gas che si trovi a bassa pressione e a una temperatura nettamente al di sopra di quella di liquefazione.\nUna variazione del volume e della pressione che lasci invariata la temperatura \u00e8 detta trasformazione isoterma.\nLegge isobara (o prima legge di Gay Lussac).\nLa legge isobara (comp. del greco \u1f34\u03c3\u03bf\u03c2, \"\u00ecsos\", \u00abuguale\u00bb e \u03b2\u03ac\u03c1\u03bf\u03c2, \"b\u00e0ros\", \u00abpeso\u00bb, qui \u00abpressione\u00bb) afferma che un gas perfetto che alla temperatura di 0\u00a0\u00b0C occupa un volume formula_6 e che viene riscaldato mantenendo costante la pressione occupa alla temperatura formula_7 un volume formula_8 espresso dalla legge:\nin cui formula_6 \u00e8 il volume occupato dal gas a 0\u00a0\u00b0C (ovvero 273,15 K) e formula_11 \u00e8 pari a 1/273,15 ed \u00e8 chiamato \"coefficiente di dilatazione termica\". La temperatura \u00e8 espressa in gradi Celsius. La trasformazione isobara avviene a pressione costante, mentre si ha una variazione del volume e della temperatura. Tale trasformazione nel piano di Clapeyron \u00e8 rappresentata da un segmento parallelo all'asse dei volumi. Quindi la variazione di volume che subisce un gas per la variazione di temperatura di ogni grado Celsius ammonta a 1/273 del volume che il gas occupa a 0\u00a0\u00b0C, ed \u00e8 esprimibile come:\nformula_12,\nche sottolinea come il rapporto tra volume occupato e pressione rimanga costante in ogni istante della trasformazione.\nLegge isocora (o seconda legge di Gay Lussac).\nLa legge isocora (comp. del greco \u1f34\u03c3\u03bf\u03c2, \"\u00ecsos\", \u00abuguale\u00bb e \u03c7\u03ce\u03c1\u03b1, \"c\u00f2ra\", \u00abspazio\u00bb, qui \u00abvolume\u00bb) afferma che un gas perfetto che alla temperatura di 0\u00a0\u00b0C ha una pressione formula_13 e che viene scaldato mantenendo costante il volume si trova, alla temperatura formula_7, a una pressione formula_15 espressa dalla legge:\nLa trasformazione isocora \u00e8 una variazione della pressione e della temperatura a volume costante; \u00e8 rappresentata nel piano di Clapeyron da un segmento parallelo all'asse delle pressioni e pu\u00f2 essere espressa mediante la relazione:\nche esprime in questo caso come durante la trasformazione il rapporto tra pressione del gas e sua temperatura rimanga costante.\nI gas reali.\nUn tentativo di produrre un'equazione che descriva il comportamento dei gas in modo pi\u00f9 realistico \u00e8 rappresentato dall'equazione dei gas reali. Le correzioni apportate all'equazione dei gas perfetti sono due: si tiene conto del volume proprio delle molecole, che non sono quindi pi\u00f9 considerate puntiformi, e si considerano le interazioni tra molecole che venivano trascurate nel caso dei gas perfetti.\nLa prima correzione ha l'effetto di rendere non indefinitamente comprimibile il gas; il suo riscontro empirico \u00e8 la liquefazione cui vanno soggetti i gas reali se compressi (e raffreddati) a sufficienza.\nL'altra correzione fa s\u00ec che i gas reali non si espandano infinitamente ma arrivino a un punto in cui non possono occupare pi\u00f9 volume (questo perch\u00e9 tra gli atomi si stabilisce una forza molto piccola, dovuta alla variazione casuale delle cariche elettrostatiche nelle singole molecole, chiamata forza di van der Waals).\nPer questo la legge dei gas perfetti non fornisce risultati accurati nel caso di gas reali, soprattutto in condizioni di bassa temperatura e/o alta pressione, mentre diventa pi\u00f9 precisa in caso di gas rarefatti, ad alta temperatura e a bassa pressione, cio\u00e8 quando forze intermolecolari e volume molecolare diventano trascurabili.\nL'equazione dei gas reali si pu\u00f2 ricostruire tenendo quindi conto del fatto che il volume a disposizione del gas sar\u00e0 (V - nb), dove b \u00e8 il volume occupato dalle molecole per quantit\u00e0 di sostanza e n \u00e8 la quantit\u00e0 di gas considerata, e la pressione sar\u00e0 invece corretta di un fattore a/V2 che tiene conto delle forze di attrazione fra atomi.\nDunque l'equazione, detta anche equazione di Van der Waals, risulta::\nQuesta equazione non \u00e8 valida in ogni caso, ma solo in particolari condizioni, ma \u00e8 molto importante in quanto si pu\u00f2 identificare all'interno di essa un significato fisico. Un'equazione che invece ci d\u00e0 un'esatta visione dello stato del gas reale \u00e8 l'equazione del viriale (di cui si parla pi\u00f9 specificamente alla voce equazione di stato)."}
{"id": "92873", "revid": "110157", "url": "https://it.wikipedia.org/wiki?curid=92873", "title": "B\u00fcrglen (Uri)", "text": "B\u00fcrglen (toponimo tedesco) \u00e8 un comune svizzero di 4\u00a0021 abitanti del Canton Uri.\nStoria.\nSecondo la leggenda in questo borgo visse l'eroe leggendario svizzero Guglielmo Tell.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "92874", "revid": "1305772", "url": "https://it.wikipedia.org/wiki?curid=92874", "title": "TCP", "text": ""}
{"id": "92875", "revid": "599013", "url": "https://it.wikipedia.org/wiki?curid=92875", "title": "Udp", "text": ""}
{"id": "92876", "revid": "287204", "url": "https://it.wikipedia.org/wiki?curid=92876", "title": "Altdorf", "text": ""}
{"id": "92879", "revid": "599013", "url": "https://it.wikipedia.org/wiki?curid=92879", "title": "Jos\u00e9 Luis Rodriguez Zapatero", "text": ""}
{"id": "92881", "revid": "125851141", "url": "https://it.wikipedia.org/wiki?curid=92881", "title": "Lycaon pictus", "text": "Il licaone (\"Lycaon pictus\", ), detto anche cane selvatico africano, \u00e8 un canide lupino diffuso nell'Africa subsahariana. Si tratta del canide africano pi\u00f9 grande ed \u00e8 l'unico rappresentante del genere \"Lycaon\", che si distingue dal genere \"Canis\" sia per il minor numero di dita che per la dentizione, tipicamente ipercarnivora. \u00c8 classificato dalla IUCN come specie a rischio, a causa della sua scomparsa in gran parte del suo areale storico. La popolazione attuale \u00e8 composta da circa 39 subpopolazioni contenenti 6.600 adulti, di cui solo 1.400 sessualmente maturi. Il declino di queste popolazioni continua tuttora, principalmente a causa della frammentazione del suo habitat, della persecuzione umana e delle malattie trasmesse dai cani randagi.\n\u00c8 una specie altamente sociale, in quanto vive in branchi con gerarchie separate per i maschi e per le femmine. Al contrario della maggior parte dei mammiferi carnivori gregari, sono le femmine e non i maschi a lasciare il branco d'origine una volta raggiunta la maturit\u00e0 sessuale, e ai cuccioli \u00e8 permesso mangiare per primi le carcasse. Il licaone \u00e8 un predatore diurno, specializzato nella caccia alle antilopi, che cattura attraverso l'inseguimento condotto fino allo sfinimento dell'erbivoro. Come gli altri canidi, rigurgita il cibo per i cuccioli, ma estende questo comportamento anche agli adulti, fino al punto di rendere quest'azione un fondamento della coesione sociale. Ha pochi nemici in natura, sebbene la predazione da parte dei leoni sia un caso frequente di morte, mentre le iene macchiate spesso gli rubano il cibo.\nSebbene non appaia frequentemente nei racconti e nei miti africani come altri carnivori, venne rispettato nelle diverse culture di caccia e raccolta, in particolare sia presso gli egizi predinastici che i san.\nStoria.\nIl resoconto pi\u00f9 antico segnalato sulla presenza della specie viene dal poeta greco Oppiano di Anazarbo, che descrisse il cosiddetto \"thoa\" come un ibrido tra un lupo e un leopardo, dato che assomigliava al primo nella forma e al secondo nel colore. Nel \"Collectanea rerum memorabilium\" di Gaio Giulio Solino, risalente al III secolo a.C., viene descritto un animale variopinto dai tratti lupini sconosciuto, proveniente dall'Etiopia.\nLa specie fu scientificamente descritta per la prima volta nel 1820 da Coenraad Temminck, dopo aver esaminato un esemplare catturato nei pressi della costa del Mozambico. Temminck gli assegn\u00f2 il nome binomiale di \"Hyaena picta\", classificandolo erroneamente come una iena. Fu riconosciuto come un canide solo nel 1827 da Joshua Brookes, che lo ribattezz\u00f2 \"Lycaon tricolor\". La radice del termine \"Lycaon\" la troviamo nel termine greco \u03bb\u03c5\u03ba\u03b1\u03af\u03bf\u03c2 (\"lykaios\"), il cui significato \u00e8 \"lupesco\". L'epiteto specifico \"pictus\" deriva invece dal latino \"dipinto\".\nTassonomia ed evoluzione.\nIn passato, a causa della scarsit\u00e0 di reperti fossili, l'evoluzione del licaone fu scarsamente compresa. Venne inizialmente proposto quale genere ancestrale della specie il \"Xenocyon,\" un genere vissuto sia in Eurasia, dalla Germania al Giappone, che in Africa, dal Pleistocene inferiore al Pleistocene medio. Il Xenocyon falconeri, condivideva con il licaone la mancanza d'un primo osso metacarpale, sebbene la sua dentizione fosse meno specializzata. Questo collegamento fu poi smentito dal fatto che l'articolazione metacarpale assente non \u00e8 un buon indizio di parentela, cos\u00ec come non lo \u00e8 una dentizione troppo diversa. Un candidato pi\u00f9 probabile fu \"L. sekowei\", presente in Sudafrica al tempo del Plio-Pleistocene: in base alla morfologia cranica e dentale, dimostra gli stessi adattamenti alla dieta ipercarnivora presente nell'attuale licaone. \"L. sekowei\" mantenne l'articolazione metacarpale, assente nella specie odierna; per di pi\u00f9 era un animale pi\u00f9 robusto, con denti pi\u00f9 grande del 10%.\nIl paleontologo George G. Simpson ha collocato il licaone nella sottofamiglia dei Simocyoninae, insieme al Cuon alpinus e allo Speothos venaticus, siccome tutte e tre le specie sono fornite di dentatura carnassiale a cuspidi taglienti. Tale tassonomia fu messa in dubbio dalla zooarcheologa, Juliet Clutton-Brock che not\u00f2, a parte la dentizione, la mancanza di tratti in comune tra le tre specie per poterle raggruppare in una sottofamiglia. Con l'avvento della biologia molecolare, \u00e8 stato rivelato che, sebbene il licaone sia un parente distante dei canidi del genere \"Canis\", \u00e8 pur sempre pi\u00f9 imparentato con loro. Gli studi filogenetici pongono il licaone e il cuon alpino all'interno di un clade di \"canidi lupini\", pi\u00f9 imparentati con i lupi propriamente detti, che con gli sciacalli africani.\nSottospecie.\nSin dal 2005, la Mammal Species in the World riconosce cinque sottospecie:\nCiononostante, sebbene la specie dimostri un'ampia diversit\u00e0 genetica, questa classificazione delle sottospecie non \u00e8 universalmente accettata. Fu in passato ritenuto, in base ad un numero limitato di esemplari, che i licaoni situati in Africa orientale e meridionale fossero geneticamente distinti. Studi pi\u00f9 recenti con un numero superiore di soggetti, dimostrarono che avvenne un elevato tasso di incroci fra le due popolazioni. Le popolazioni meridionali e nordorientali dimostrano la presenza di alleli di DNA mitocondriale e nucleare distinti, con una zona di transizione che ingloba, fra i due, le popolazioni del Botswana, dello Zimbabwe e della Tanzania sudorientale. I licaoni dell'Africa occidentale potrebbero possedere un aplotipo distinto, potendo cos\u00ec definirsi in una vera sottospecie.\nDescrizione.\nIl licaone \u00e8 il canide africano pi\u00f9 grande e robusto. Misura da 60 a 75\u00a0cm d'altezza. In Africa orientale, gli adulti pesano dai 20 ai 25 chili, mentre in Africa meridionale arrivano fino a 30 chili. Le femmine sono generalmente dal 3 al 7% pi\u00f9 piccole dei maschi. In confronto ai membri del genere \"Canis\", il licaone \u00e8 relativamente alto e snello, con orecchie sproporzionate e privo degli speroni delle zampe anteriori. Le due dita intermedie tendono ad essere fuse insieme. La sua dentizione \u00e8 inoltre diversa dalla dentizione dei \"Canis\", avendo un ultimo molare inferiore ridotto, canini sottili e premolari proporzionalmente fra i pi\u00f9 grandi di tutti i membri dell'ordine Carnivora. Il primo carnassiale inferiore \u00e8 fornito d'una cuspide tagliente, che gli conferisce la capacit\u00e0 di consumare le carcasse molto rapidamente. Condivide questo tratto con il cuon alpino e lo speoto. Tra i canidi selvatici, il licaone \u00e8 secondo solo al lupo grigio in termini di potenza del morso. Nel 2005, il biologo del National Geographic Brady Barr ha rilevato, con l'ausilio dello gnatodinamometro, una pressione esercitata da un esemplare di cane selvatico africano di 317 psi (circa 1.410\u00a0N); studi successivi, basati questa volta sullo studio dell'anatomia, della conformazione cranica e muscolare e sulla dinamicit\u00e0 degli stessi, hanno rivelato che tale forza pu\u00f2 arrivare a 340 psi (circa 1.515 N).\nIl pelo del licaone differisce dal pelo degli altri canidi, dato che \u00e8 costituito interamente da peli rigidi e ispidi senza sottopelo. Pi\u00f9 invecchia, pi\u00f9 gradualmente perde il pelo, infatti, gli esemplari pi\u00f9 anziani si riconoscono abbastanza facilmente, essendo quasi privi di pelo. Il colore del vello \u00e8 estremamente variegato. Probabilmente \u00e8 una strategia di identificazione visuale, al fine di potersi fra loro riconoscere a distanze comprese tra i 50 e i 100 metri. Il manto differisce a seconda della collocazione geografica; gli esemplari stanziati in Africa nordorientale tendono ad essere soprattutto di colore nero, con piccole chiazze bianche e gialle, mentre quelli stanziati in Africa meridionale hanno colori pi\u00f9 intensi: un misto di peli bruni, neri e bianchi. Il livello massimo di vello variegato si trova sull'addome e sugli arti. Il muso tende invariabilmente al nero, sfumando nel marrone nei pressi delle guance e della fronte. Una striscia nera si estende dalla fronte attorno alle orecchie, per diventare dietro di colore bruno-nerastro. In alcuni esemplari, sotto gli occhi \u00e8 possibile individuare la presenza di una macchia marrone. La nuca \u00e8 solitamente marrone o gialla. Una macchia bianca ogni tanto si presenta dietro le zampe anteriori, mentre in alcuni esemplari zampe, torace e gola sono totalmente bianchi. La coda normalmente \u00e8 dotata di una punta bianca con una base nera e, in mezzo, peli marroni. Alcuni licaoni non hanno la punta bianca, oppure gli crescono peli neri sotto la punta bianca. Tale screziatura \u00e8 asimmetrica, con il lato sinistro dotato di maculazioni diverse dalla destra.\nComportamento.\nSocialit\u00e0 e riproduzione.\nIl licaone possiede legami sociali molto forti, pi\u00f9 di quelli tra i leoni e le iene maculate, con le quali condivide il suo areale. In tal modo, la specie raramente si trova in uno stato solitario. Il licaone vive in branchi permanenti composti da 2 a 27 adulti e cuccioli del primo anno. Il branco medio stanziato nel Parco nazionale Kruger e nel parco Masai Mara consiste di 4-5 adulti, mentre i branchi situati nella Riserva faunistica Moremi e nel Selous possono contenerne da 8 a 9. Sono stati segnalati branchi pi\u00f9 numerosi, mentre vari gruppi possono temporaneamente aggregarsi nel periodo delle migrazioni degli springbok nell'Africa del Sud. I maschi e le femmine formano gerarchie di dominanza separate, con queste ultime solitamente guidate da una femmina anziana. I maschi possono essere guidati da maschi anziani, ma essi possono essere soppiantati dagli esemplari pi\u00f9 giovani; in questo modo, alcuni branchi possono contenere numerosi ex-maschi dominanti. La coppia dominante tende a monopolizzare il diritto a riprodursi. La specie \u00e8 diversa dalla maggior parte dei mammiferi carnivori sociali, in quanto sono le femmine a lasciare il branco d'origine una volta giunte alla maturit\u00e0 sessuale. Inoltre, in un branco i maschi tendono a superare di numero le femmine con una proporzione di 3 ad 1. Dopo aver lasciato il branco d'origine, le femmine si infiltrano in un altro branco, cacciando via le femmine residenti, impedendo cos\u00ec l'inincrocio, dandole la possibilit\u00e0 di trovare un branco nuovo in cui riprodursi. I maschi raramente lasciano il loro branco, e, solitamente, vengono rifiutati da branchi che gi\u00e0 contengono esemplari maschi. Sebbene possa essere considerato il canide pi\u00f9 sociale, gli manca sia il linguaggio corporeo che facciale caratteristico dei lupi grigi, probabilmente dovuto ad una societ\u00e0 meno gerarchica, che rende inutile un tale repertorio. Le espressioni facciali, sebbene siano importanti per i lupi nel ristabilire legami sociali dopo lunghe assenze, non sono necessari nei licaoni, che tendono a stare insieme per periodi pi\u00f9 lunghi.\nI licaoni stanzianti in Africa orientale non sembrano possedere un periodo riproduttivo costante, mentre quelli situati in Africa meridionale tendono a riprodursi tra aprile e luglio. Quando le femmine vanno in calore, sono accompagnate da un maschio che tende a tener lontani gli altri. Al contrario di altri canidi, i licaoni solitamente non formano un nodo dopo la monta. Ci\u00f2 potrebbe dovuto ad un adattamento per evitare di essere aggredito da altri predatori durante e dopo l'accoppiamento. La gravidanza dura da 69 a 73 giorni, con un intervallo tra le gravidanze di 12-24 mesi. Il licaone pu\u00f2 produrre le cucciolate pi\u00f9 grosse tra i canidi, da 6 a 16 cuccioli, dando cos\u00ec alle femmine la capacit\u00e0 di produrre da sole interi branchi. Siccome \u00e8 impossibile acquisire cibo sufficiente per pi\u00f9 di due di tali cucciolate, la riproduzione \u00e8 un privilegio della femmina dominante, che uccide i cuccioli nati dalle subordinate. Dopo aver partorito, la femmina dominante resta nella tana, mentre il resto del branco caccia. Solitamente, allontana gli altri membri del branco che si avvicinano ai cuccioli fino a che non possono consumare cibo solido, a partire dall'et\u00e0 di 3-4 settimane. I cuccioli lasciano la tana dopo tre settimane, vengono svezzati due settimane dopo, e consumano il cibo solido rigurgitato dagli adulti. Le fattezze adulte si manifestano all'et\u00e0 di sette settimane attraverso l'allungamento degli arti, delle orecchie e del muso. Una volta giunti all'et\u00e0 di 8-10 settimane, i cuccioli abbandonano la tana e accompagnano gli adulti durante le cacce. I membri del branco pi\u00f9 giovani mangiano per primi, un privilegio che termina una volta superato l'anno d'et\u00e0.\nComportamenti venatori.\nIl licaone \u00e8 un predatore specializzato nella caccia alle antilopi di taglia media e grossa. Insieme al ghepardo, \u00e8 l'unico mammifero carnivoro africano che caccia principalmente di giorno. La sua strategia consiste nell'avvicinarsi silenziosamente alla preda, per poi inseguirla per un periodo di tempo che va dai 10 ai 60 minuti ad una velocit\u00e0 di 66\u00a0km/h. L'inseguimento normalmente non supera i due chilometri, e la preda viene ripetutamente morsa agli arti, all'addome e al posteriore, fino allo sfinimento. Le prede piccole vengono semplicemente abbattute e fatte a pezzi. I metodi di caccia possono variare a seconda del tipo di preda; gli gnu, per esempio, vengono solitamente costretti a correre in massa, per meglio individuare gli esemplari pi\u00f9 vulnerabili, mentre alle specie pi\u00f9 territoriali come le antilopi, che si difendono correndo in formazioni circolari, vengono bloccate le vie di fuga. Prede di taglia media tendono a soccombere dopo solo 2-5 minuti, mentre prede pi\u00f9 grosse come gli gnu possono resistere per circa un'ora e mezza. Sono i licaoni maschi adulti solitamente ad afferrare per il naso prede pericolose come i facoceri. Prede piccole come i roditori, le lepri e gli uccelli sono cacciati da esemplari solitari. Prede pericolose come i trionomidi e gli istrici vengono uccise con un solo rapido morso, allo scopo di evitare ferite. Le prede piccole vengono mangiate interamente, mentre le prede grosse vengono private di carne e organi, lasciando intatte pelle, testa e scheletro. Il licaone pu\u00f2 mangiare rapidamente, potendo consumare una gazzella di Thomson in un quarto d'ora. Allo stato selvatico, il tasso di consumo della specie varia da 1.2 a 5.0 chili di carne per ogni licaone. Un branco stanziato in Africa orientale fu segnalato abbattere tre prede al giorno. Al contrario di altri predatori sociali, i licaoni rigurgitano anche per gli adulti, oltre che per i cuccioli. I cuccioli abbastanza grandi da mangiare cibo solido mangiano per primi.\nEcologia.\nHabitat.\nGli habitat privilegiati del licaone sono la savana e il deserto. Questo canide generalmente evita le foreste. \u00c8 probabile che questa preferenza sia legata ai metodi di caccia della specie, che richiedono spazi aperti privi di alberi che ostacolerebbero la vista o l'inseguimento. In ogni caso, se \u00e8 necessario, il canide si infiltra durante gli inseguimenti nelle zone di boscaglia, di bosco e montane. Comunque, \u00e8 stata eccezionalmente segnalata la presenza in Etiopia di almeno una popolazione, precisamente nella foresta di Harenna, e di un branco sulla sommit\u00e0 del Kilimangiaro. Nello Zimbabwe, la specie \u00e8 stata segnalata ad altitudini di 1.800 metri, mentre in Etiopia i licaoni sono stati avvistati ad altitudini di 2,800 metri, con un esemplare morto segnalato a 4,050 metri presso l'altopiano del Sanetti. Nelle zone in cui i licaoni condividono il loro areale con i leoni, i canidi preparano le loro tane in zone rocciose, zone che i leoni generalmente evitano.\nDieta.\nIn Africa orientale, la preda preferita del licaone \u00e8 la gazzella di Thomson, mentre in Africa centrale e meridionale il canide preferisce gli impala, le redunche, i cob, i lichi e gli springbok. La sua dieta, comunque, non \u00e8 limitata a queste specie, potendo avere la possibilit\u00e0 di abbattere anche gnu, facoceri, oribi, cefalofini, cobi, gazzelle di Grant, zebre, tragelafi striati, struzzi, orici, bufali neri, cuccioli di giraffa e prede pi\u00f9 piccole come i dik-dik, gli istrici le lepri, le lepri saltatrici e i trionomidi. Certi branchi avvistati nel Serengeti si sono specializzati nella caccia alla zebra, spesso ignorando altre prede disponibili. Almeno un branco fu segnalato ad uccidere ripetutamente otocioni. Il licaone raramente si nutre di animali da loro stessi non uccisi, sebbene siano stati segnalati mentre derubavano iene, leopardi, leoni e trappole.\nNemici e concorrenti.\nI leoni dominano i licaoni, e sono la principale causa di morte sia degli adulti che dei cuccioli. Le popolazioni di licaone sono scarse nelle zone dove i leoni sono abbondanti. Un branco reintrodotto nel parco nazionale d'Etosha fu sterminato dai leoni. Negli anni sessanta, nel Ngorongoro, i licaoni aumentarono di numero dopo che la popolazione dei leoni sub\u00ec un decremento, per poi nuovamente diminuire una volta che la popolazione dei leoni tese ad aumentare. Eccezione che conferma la regola, sono stati segnalati casi dove i licaoni sono riusciti ad abbattere leoni malati o feriti.\nLe iene maculate sono considerati importanti cleptoparassiti; spesso seguono i licaoni per derubarne le prede. Le iene controllano le zone dove i licaoni hanno cacciato, nutrendosi di qualsiasi resto disponibile delle loro prede. Le iene solitarie si avvicinano cautamente ai licaoni mentre si stanno cibando di una carcassa per impadronirsi di qualche boccone, ma vengono spesso cacciate via. In gruppo, le iene hanno pi\u00f9 successo nel derubare i licaoni, sebbene questi ultimi possono avere la meglio grazie alla loro superiore cooperazione fra i membri del branco. I licaoni raramente si cibano delle prede delle iene. Sebbene i licaoni possano facilmente allontanare le iene solitarie, tutto sommato tale relazione \u00e8 ad esclusivo vantaggio delle iene, con le popolazioni di licaone che risultano pi\u00f9 basse in zone dove le iene sono pi\u00f9 numerose.\nTalvolta, in Africa meridionale, i licaoni sono in competizione con il leopardo nella caccia all'impala. I licaoni scacciano i leopardi dalle loro prede e uccidono i cuccioli di leopardo. D'altro canto, si conoscono casi di leopardi maschi che hanno aggredito e ucciso licaoni adulti isolati.\nAreale.\nIl licaone in passato viveva nelle zone montane e desertiche e in gran parte dell'Africa subsahariana, essendo assente solo nelle zone pi\u00f9 secche e boscose. La specie \u00e8 stata quasi sterminata in Africa settentrionale e occidentale, e i suoi numeri sono enormemente diminuiti in Africa centrale e nordorientale. La maggior parte dei licaoni attualmente sopravvive in Africa meridionale e orientale.\nStatus.\nNord Africa.\nIl licaone \u00e8 molto raro in Nord Africa, e gli esemplari rimasti potrebbero essere di grande valore genetico, potendo trattarsi di una sottospecie separata.\nAfrica occidentale.\nLa situazione in Africa occidentale \u00e8 precaria, con l'unica popolazione autosufficiente stanziata nel Parco nazionale di Niokolo-Koba in Senegal. Si segnalano ogni tanto i licaoni in altre zone del Senegal, in Guinea e in Mali.\nAfrica centrale.\nIl licaone \u00e8 molto raro in Africa centrale, essendo estinto in Gabon, nella Repubblica Democratica del Congo e la Repubblica del Congo. Le uniche popolazioni autosufficienti vivono nella Repubblica Centrafricana, Ciad e soprattutto in Camerun.\nAfrica orientale.\nL'areale del licaone in Africa orientale \u00e8 frammentato, essendo stato sterminato sia in Uganda che in gran parte del Kenya. Una piccola popolazione vive in un areale che comprende, l'Etiopia meridionale, il Sudan del Sud, il Kenya settentrionale, e probabilmente l'Uganda settentrionale. La specie potrebbe ancora essere presente, con un numero di esemplari limitato, in Somalia meridionale, ma \u00e8 certamente estinto in Ruanda, Burundi ed Eritrea. \u00c8 piuttosto numeroso in Tanzania meridionale, soprattutto nella riserva faunistica del Selous che nel parco nazionale di Mikumi.\nAfrica del Sud.\nL'Africa meridionale contiene numerose popolazioni di licaoni autosufficienti: tra il Botswana settentrionale, la Namibia settentrionale e lo Zimbabwe occidentale. In Sudafrica, il parco nazionale di Kruger ospita oltre 400 esemplari. Lo Zambia ospita due popolazioni notevoli, una nel parco nazionale di Kafue, e un'altra presso la valle di Luangwa. La specie rimane rara in Malawi, ed \u00e8 probabilmente estinta in Angola e Mozambico.\nNelle culture africane.\nI licaoni sono figure comuni su diversi reperti, soprattutto su tavolette e altri oggetti risalenti all'Egitto predinastico, probabilmente simboleggiando l'ordine contro il caos, insieme alla transizione tra la vita selvaggia e la vita domestica. I cacciatori predinastici potrebbero essersi identificati con i licaoni, siccome la tavoletta dei cacciatori dimostra una fila di guerrieri mentre indossano code di licaone sulle cinture. Nel periodo arcaico, le rappresentazioni del licaone si ridussero a favore delle rappresentazioni del lupo.\nSecondo l'orientalista tedesco, Enno Littmann, il popolo della Regione dei Tigr\u00e8 in Etiopia credeva che ferire un licaone con una lancia, e bagnando la coda nel sangue per poi lanciarla all'aggressore, ne avrebbe causato la morte immediata. Perci\u00f2, i pastori preferivano allontanare i licaone tramite le pietre che alle armi bianche.\nIl licaone ha un ruolo importante nella mitologia del popolo San dell'Africa meridionale. Secondo una favola, il licaone viene indirettamente collegato con l'origine della morte. Siccome la lepre venne condannata dalla luna ad essere per sempre inseguita dai licaoni dopo che la prima rifiut\u00f2 l'offerta della luna di dare a tutti gli animali la possibilit\u00e0 di rinascere dopo la morte. Un'altra racconta come Kaang si vendica contro gli altri d\u00e8i inviandogli un esercito di uomini trasformati in licaoni, sebbene non venga mai specificato chi vinse la battaglia. I San del Botswana considerano il licaone come il cacciatore perfetto, per cui si spalmano i piedi con i fluidi odoriferi della specie, credendo che ci\u00f2 conferir\u00e0 loro il suo coraggio e agilit\u00e0. La specie per\u00f2 non viene rappresentata spesso sulle pitture rupestri San, con l'unico esempio notevole trattandosi d'un fregio sul monte Erongo che raffigura un branco che insegue due antilopi."}
{"id": "92882", "revid": "2", "url": "https://it.wikipedia.org/wiki?curid=92882", "title": "Jos\u00e9 Luis Zapatero", "text": ""}
{"id": "92886", "revid": "2217845", "url": "https://it.wikipedia.org/wiki?curid=92886", "title": "Cuon alpinus", "text": "Il cuon alpino (Cuon alpinus , detto anche cane rosso, cane selvatico asiatico o semplicemente cuon, \u00e8 un canide lupino indigeno dell'Asia Centrale, meridionale e sudorientale. \u00c8 geneticamente vicino ai canidi del genere \"Canis\", nonostante abbia il cranio dal profilo concavo, manchi del terzo molare inferiore e i suoi molari superiori siano forniti di una sola cuspide invece di due o quattro. L'areale del cuon alpino era molto pi\u00f9 vasto durante il Pleistocene, inglobava quasi tutta l'Eurasia e il Nordamerica, ma si restrinse a quello attuale 12\u00a0000-18\u00a0000 anni fa.\nIl cuon \u00e8 un animale altamente sociale, vive in grandi clan caratterizzati dalla mancanza di gerarchie rigide e dalla presenza di molteplici femmine riproduttive. Questi clan sono composti normalmente da una dozzina di individui ma sono stati segnalati gruppi anche di quaranta esemplari. \u00c8 un cacciatore sociale diurno che dimostra una preferenza per gli ungulati di taglia medio-grande. Nelle foreste tropicali il cuon condivide il suo habitat con tigri e leopardi ma evita gli scontri con essi cibandosi di prede diverse.\nLa IUCN classifica il cuon come specie in pericolo: la sua popolazione conta infatti meno di 2500 esemplari adulti. Tra i fattori che contribuiscono a questo declino vi sono la distruzione ambientale, la scarsit\u00e0 di prede, la concorrenza con altri predatori e le malattie contratte dai cani domestici.\nEtimologia.\nOltre a \"cuon\", l'animale \u00e8 chiamato in numerosi modi, tra cui \"dhole\", \"colsun\", \"buansu\" e \"adjag\". Il nome \"cuon\" deriva dal greco \u03ba\u03cd\u03c9\u03bd, cio\u00e8 \"cane\", mentre l'etimologia di \"dhole\" \u00e8 pi\u00f9 incerta. La sua prima menzione a stampa fu nel 1808, in un resoconto scritto dal soldato britannico Thomas Williamson, che incontr\u00f2 l'animale nel distretto di Ramgarh e afferm\u00f2 che gli abitanti del luogo lo chiamassero \u201cdhole\". Nel 1827, Charles Hamilton Smith propose una derivazione della parola da una lingua parlata in \"varie zone dell'Oriente\". Due anni dopo, Smith colleg\u00f2 la parola col turco \"deli\" (folle, pazzo), e lo paragon\u00f2, erroneamente, con l'anglosassone \"dol\" e l'olandese \"dul\", sebbene questi ultimi due derivino invece dal protogermanico *\"dwalaz\" (stupido, cretino). Richard Lydekker, quasi 80 anni dopo, sostenne che la parola non era usata dagli indigeni nell'areale della specie. Secondo il dizionario \"Merriam-Webster\", il nome potrebbe derivare da \"t\u014d\u1e37a\", la parola kannada per lupo.\nScoperta, storia e tassonomia.\nIl primo documento attestante l'esistenza della specie risale al 1794 e venne redatto da un esploratore di nome Pesteref, che incontr\u00f2 il cuon durante i suoi viaggi nell'Estremo Oriente russo. Lo descrisse come un predatore sociale, simile allo sciacallo dorato, che si nutriva di stambecchi alpini. Peter Pallas gli diede il nome binomiale \"Canis alpinus\" nel 1811, scrivendo che il suo areale inglobava l'Udskoi Ostrog settentrionale nell'attuale Oblast' dell'Amur, verso il lato orientale del Lena, comparendo anche nei pressi dell'Enisej, e che ogni tanto oltrepassava il confine cinese. Questo areale russo settentrionale \u00e8 molto pi\u00f9 a nord di quello attualmente attestato per la specie. Il naturalista britannico Brian Hodgson diede al cuon il nome binomiale \"Canis primaevus\", e ipotizz\u00f2 che si trattasse del progenitore del cane. Hodgson riconobbe solo successivamente le differenze fisiche, separando il cuon dal genere \"Canis\", e assegnandoli il nome generico \"Cuon\".\nIl primo studio sull'origine della specie fu opera del paleontologo Erich Thenius, che concluse che il cuon fosse il discendente di un antenato simile allo sciacallo dorato apparso dopo il Pleistocene. Il membro del genere \"Cuon\" pi\u00f9 antico attualmente conosciuto \u00e8 il \"C. majori\" della Cina Villafranchiana. \"C. majori\" manteneva pi\u00f9 tratti in comune con i canidi del genere \"Canis\" che non con la specie attuale, che possiede molari ridotti con cuspidi forniti di punte taglienti. \"C. majori\" perse l'ultimo molare inferiore nello Ioniano inferiore, originando la specie moderna durante lo Ioniano superiore, quando il molare inferiore rimasto divenne un dente dal singolo cuspide tagliente. I cuon dello Ioniano superiore erano praticamente indistinguibili dai loro discendenti, a parte le loro dimensioni maggiori, che si avvicinavano a quella del lupo grigio. Il cuon si estinse in gran parte del suo areale europeo durante l'ultimo periodo glaciale, ma continu\u00f2 a resistere fino all'Olocene inferiore nella penisola iberica e presso il Riparo Fredian nell'Italia settentrionale. Il vasto areale pleistocenico di questa specie includeva anche numerose isole asiatiche in cui oggi \u00e8 estinta, inclusi lo Sri Lanka, il Borneo e probabilmente Palawan. I reperti fossili, come i resti rinvenuti in Beringia e in Messico, indicano che visse anche nel Nordamerica.\nLa morfologia particolare del cuon \u00e8 stata fonte di confusione nel determinare la posizione sistematica della specie tra i canidi. George Simpson lo mise nella sottofamiglia Simocyoninae insieme al licaone e allo speoto, data la loro dentatura simile. Ulteriori studi dimostrarono che il cuon ha pi\u00f9 caratteristiche in comune con i canidi del genere \"Canis\" che con il licaone e lo speoto, e che qualsiasi somiglianza con questi ultimi \u00e8 dovuta solo ad un'evoluzione convergente Uno studio sul genoma dei canidi rivel\u00f2 che sia il cuon che il licaone sono pi\u00f9 strettamente imparentati con i lupi grigi, i coyote, i lupi africani, gli sciacalli dorati e i lupi etiopi che non con gli sciacalli dalla gualdrappa e striati, i quali sarebbero pi\u00f9 filogeneticamente basali. La parentela con \"Canis\" potrebbe essere stata confermata in una menagerie del Madras, dove lo zoologo Reginald Pocock riport\u00f2 un accoppiamento avvenuto tra un cuon e uno sciacallo dorato..\nSottospecie.\nStoricamente furono riconosciute 10 sottospecie di cuon. Attualmente la MSW3 ne riconosce solo tre.\nGli studi sul DNA mitocondriale e i microsatelliti del cuon dimostrano per\u00f2 che non ci sono distinzioni razziali notevoli. Tuttavia sono stati scoperti due gruppi filogeografici di cuon nell'entroterra asiatico che probabilmente si divisero durante un periodo glaciale. Una di queste popolazioni si estende dall'India meridionale, centrale e settentrionale (al sud del Gange) fino alla Birmania, mentre l'altro si estende dall'India a nord del Gange all'India nordorientale, alla Birmania, alla Thailandia e alla penisola malese. L'origine dei cuon presenti a Sumatra e a Giava \u00e8 ancora incerta, dato che sono geneticamente pi\u00f9 vicini agli esemplari dell'India, della Birmania e della Cina piuttosto che alle specie della Malesia. Data l'assenza di ulteriori dati, i ricercatori hanno teorizzato che i cuon di Sumatra e di Giava potrebbero essere stati introdotti nelle isola dagli umani.\nDescrizione.\nIl cuon \u00e8 stato descritto sia come una combinazione del lupo grigio e della volpe rossa, sia come un canide dai tratti felini, per la schiena lunga e gli arti snelli. Ha un cranio largo e robusto con una cresta sagittale elevata, e i suoi masseteri sono altamente sviluppati in confronto a quelli degli altri canidi, dando alla faccia dell'animale un aspetto da iena. Il suo rostro \u00e8 pi\u00f9 corto di quello del cane e della maggior parte degli altri canidi. La specie \u00e8 fornita di sei invece che di sette molari inferiori. I molari superiori sono meno robusti rispetto a quelli del lupo, avendo solo una cuspide invece che 2-4 come gli altri canidi, un adattamento che si ritiene migliori la capacit\u00e0 tagliente, permettendo cos\u00ec al cuon di competere con successo contro i concorrenti nel cibarsi di carcasse. Gli adulti possono pesare 18 chili e le femmine pesano circa 4.5 chili di meno dei maschi. \u00c8 alto 43-56 cm al garrese e misura 91 cm di lunghezza. Come il licaone, le sue orecchie sono arrotondate invece che appuntite. \u00c8 fornito di 6-7 paia di mammelle, a volte anche otto.\nIl tono generale della pelliccia \u00e8 rossiccia, con sfumature pi\u00f9 intense durante l'inverno. Nel manto invernale, infatti, la schiena \u00e8 coperta d'un colore rosso ruggine saturato con sfumature brunastre lungo la testa, il collo e le spalle. La gola, il torace, i fianchi, l'addome e le parti superiori degli arti sono pi\u00f9 giallastre. Le parti inferiori degli arti sono biancastre, con segni bruni scuri sui lati frontali delle zampe anteriori. Il muso e la fronte sono grigio-rossicci. La coda \u00e8 molto folta e pelosa, di un colore generalmente rosso ocra con una punta marrone scura. Il manto estivo \u00e8 pi\u00f9 corto, ispido e scuro. I peli di guardia laterali e dorsali negli adulti misurano 2-3 cm. I cuon dello zoo di Mosca fanno la muta una volta all'anno, da marzo a maggio.\nIl cuon emette fischi simili ai richiami della volpe rossa, a volte trascritti come \"coo-coo\". Come questo suono sia prodotto \u00e8 sconosciuto, siccome le sue corde vocali non differiscono tanto da quelle della volpe rossa che non emette tali suoni, ma si ritiene aiuti a coordinare i membri del clan quando viaggiano nelle foreste fitte. Quando attacca una preda, emette un suono descritto come un \"KaKaKaKAA\" stridulo. Altri suoni includono gemiti (quando chiedono per il cibo), ringhii (per minacciare), urla, schiamazzi (entrambi richiami d'allarme) e guaiti. Contrariamente ai lupi, i cuon non ululano n\u00e9 abbaiano. Il cuon ha un linguaggio del corpo complesso. I saluti amichevoli o sottomissivi sono accompagnati dalle leccature, dalla ritrazione delle labbra e dall'abbassamento della coda. I cuon giocherelloni fanno un inchino accompagnato alla apertura della bocca con le labbra ritratte e la coda tenuta verticalmente. I cuon aggressivi o minacciosi corrugano le labbra avanti in un ringhio e alzano i peli del dorso, tenendo la coda orizzontale o verticale. Quando hanno paura, i cuon ritraggono le labbra, con la coda tra le gambe e le orecchie abbassate.\nEcologia e comportamento.\nComportamento e territorialit\u00e0.\nCome gi\u00e0 detto, il cuon non ha rigide gerarchie sociali (come, ad esempio, quelle del lupo grigio), dato che la scarsit\u00e0 stagionale di cibo non \u00e8 cos\u00ec problematica. Per questo motivo \u00e8 pi\u00f9 simile al licaone, per quanto riguarda il comportamento sociale. Il nome collettivo con cui si indica un insieme di cuon \u00e8 il \"clan\" invece che \"branco\"; quest'ultimo termine, infatti, fa riferimento a un gruppo di animali che cacciano sempre insieme mentre i clan di cuon si dividono spesso, specialmente durante la primavera, in gruppi di 3-5 esemplari, numero ideale per catturare i giovani ungulati. I capibranco sono difficili da identificare perch\u00e9 non assumono posture di dominanza, come fanno i lupi, sebbene i subordinati dimostrino sottomissione. Le lotte all'interno del clan sono rare. Il cuon \u00e8 molto meno territoriale del lupo e i membri di un clan, una volta raggiunta la maturit\u00e0 sessuale, possono unirsi senza problemi ad un clan diverso. In India i clan consistono tipicamente di 5-12 individui mentre in Thailandia i clan raramente superano i tre esemplari. Contrariamente alle altre specie di canidi, non ci sono prove che i cuon usino l'urina per marcare il loro territorio. Quando i cuon urinano, in particolar modo i maschi, alzano entrambe le zampe posteriori, assumendo una postura quasi verticale a testa in gi\u00f9. Questo comportamento si \u00e8 visto anche negli speoti. La defecazione non sembra avere un ruolo di delimitazione territoriale, in quanto le feci sono, per la maggior parte, depositate in latrine all'interno del territorio, piuttosto che alle periferie. Non grattano il terreno come fanno gli altri canidi per depositare il loro odore.\nTane.\nSono stati descritti quattro tipi di tane utilizzate dal cuon: una semplice tana di terriccio con una sola entrata (solitamente si tratta della tana abbandonata e ristrutturata di una iena striata o di un istrice), una tana cavernosa e complessa con pi\u00f9 di una entrata, una tana semplice cavernosa scavata sotto o tra le rocce e una tana cavernosa complessa interconnessa con altre tane. Le tane solitamente si trovano tra la boscaglia fitta o sulle rive dei fiumi prosciugati. L'entrata d'una tana pu\u00f2 essere verticale, con una caduta improvvisa lunga un metro e mezzo. Il tunnel si apre in un'anticamera, da cui diparte pi\u00f9 d'un passaggio. Certe tane possono presentare sei entrate che conducono a corridoi collegati lunghi fino a 30 metri. Queste \"citt\u00e0\" sotterranee sono a volte scavate da molteplici generazioni di cuon e sono occupate dalle femmine del clan, che condividono la cura della prole. Come i licaoni e i dingo, i cuon evitano di abbattere prede presso le loro tane.\nRiproduzione e sviluppo.\nIn India la stagione degli amori \u00e8 tra ottobre e gennaio, mentre i cuon nello zoo di Mosca si riproducono solitamente in febbraio. Al contrario dei branchi di lupi, un clan di cuon pu\u00f2 contenere pi\u00f9 di una femmina riproduttiva. Non \u00e8 insolito per le femmine condividere la stessa tana allo scopo, come detto qui sopra, di accudire le rispettive cucciolate. Durante l'accoppiamento la femmina assume una postura accovacciata felina. Al contrario delle altre specie di canidi, il maschio non rimane attaccato alla femmina dopo la monta. La coppia invece si sdraia sui fianchi, in una formazione semicircolare. La gravidanza dura 60-63 giorni e le cucciolate solitamente sono di 4-6 cuccioli. La crescita dei cuccioli \u00e8 pi\u00f9 veloce di quella del lupo, ed \u00e8 paragonabile a quella del coyote. I cuccioli sono allattati per almeno 58 giorni. Durante questo periodo il clan nutre la madre nella tana. Una volta cominciato lo svezzamento, gli adulti rigurgitano cibo per i cuccioli fino a che questi non sono abbastanza grandi per partecipare alla caccia. Rimangono presso la tana per 70-80 giorni e poi, all'et\u00e0 di sei mesi, cominciano ad accompagnare gli adulti nella caccia, assistendo all'abbattimento di prede grandi come i sambar. In cattivit\u00e0, la longevit\u00e0 massima \u00e8 di 15-16 anni.\nComportamenti venatori.\nPrima d'una battuta di caccia, i membri del clan si annusano a vicenda, strofinandosi i corpi e montandosi etero e omosessualmente. Il cuon \u00e8 principalmente un cacciatore diurno: predilige infatti le prime ore del mattino e solo raramente caccia di notte quando c'\u00e8 luna piena, a dimostrazione che la vista \u00e8 un senso importante nel rintracciare le prede. Sebbene non sia veloce come lo sciacallo o la volpe, pu\u00f2 inseguire una preda per molte ore. Durante un inseguimento, uno o due cuon possono prendere l'iniziativa mentre gli altri membri del gruppo mantengono una velocit\u00e0 meno elevata, assumendo la guida quando i primi si stancano. La maggior parte degli inseguimenti non dura molto e supera raramente i cinquecento metri. Quando inseguono prede veloci, i cuon possono correre a una velocit\u00e0 di trenta miglia all'ora. I cuon spesso spingono le prede verso l'acqua, dove i movimenti di queste sono rallentati.\nSe la preda \u00e8 di grandi dimensioni, una volta immobilizzata, un cuon la afferra per il naso mentre il resto del clan la abbatte tirandola per i fianchi e il posteriore, disdegnando di afferrarla per la gola. Sono stati noti ad occasionalmente accecare le prede attaccandogli gli occhi. I capricorni sono fra le uniche prede capaci di difendersi efficacemente contro i cuon, grazie alla loro pelle spessa, al loro pelo folto e alle corna affilate capaci d'impalarli. I cuon lacerano i fianchi della preda, sventrandola, e consumano il cuore, il fegato, i polmoni e porzioni dell'intestino. Lo stomaco e il rumine vengono solitamente lasciati. Prede pesanti meno di 50 chili normalmente cedono dopo due minuti, mentre i grandi cervi possono resistere fino a quindici minuti prima di morire. Una volta uccisa la preda, i cuon strappano pezzi di carne per mangiarli in solitudine. Al contrario dei branchi di lupi, in cui la coppia riproduttiva monopolizza le parti migliori della carcassa, i cuon danno priorit\u00e0 al benessere dei cuccioli durante il pasto, permettendogli di mangiare per primi. Sono generalmente tolleranti verso gli animali spazzini che li accompagnano su una carcassa.\nDieta.\nTra le prede cacciate in India vi sono i cervi pomellati, i sambar, i muntjak, i tragulidi, i barasinga, i cinghiali, i gaur, i bufali d'acqua, i banteng, i bovini, i nilgai, le capre, le lepri indiane, i ratti dell'himalaya e i colobi. In Kashmir cacciano i markhor, mentre in Birmania la preda principale \u00e8 il tameng. I cuon di Sumatra cacciano i tapiri dalla gualdrappa mentre quelli di Giava attaccano i sambar dalla criniera. Nel Tien Shan e nei monti Tarbagatai i cuon si cibano di stambecchi siberiani, arkhar, caprioli, maral e cinghiali. Nei monti Altaj e Sajany cacciano i moschi e le renne. Nella Siberia orientale le loro prede preferite sono i caprioli, i wapiti della manciuria, i cinghiali, i moschi e le renne, mentre nel Territorio del Litorale attaccano i sika e i goral. In Mongolia si cibano prevalentemente di argali e raramente di stambecchi siberiani. Come il licaone, ma contrariamente al lupo grigio, il cuon non caccia gli umani. Contrariamente a molti canidi, il cuon non disdegna la frutta e la verdura. In cattivit\u00e0 lo si \u00e8 visto mangiare vari tipi di erbe e foglie, apparentemente per puro piacere. I cuon del Tien Shan infatti consumano una quantit\u00e0 notevole di rabarbero di montagna durante l'estate. Sebbene sia opportunista, il cuon sembra avere una certa riluttanza nell'assalire i bovini domestici. Tuttavia, la predazione del bestiame da parte dei cuon in Bhutan \u00e8 un problema sin dagli ultimi anni novanta, dato che il bestiame viene spesso lasciato libero a pascolare nei boschi, a volte per settimane intere. I bovini che invece vengono tenuti in stalla di notte o pascolati presso le case non vengono attaccati. I buoi sono pi\u00f9 vulnerabili delle vacche, probabilmente perch\u00e9 vengono protetti di meno.\nNemici e concorrenti.\nIn certe regioni, i cuon condividono il loro areale con le tigri e i leopardi. La concorrenza fra queste specie viene solitamente evitata attraverso la scelta di categorie di prede diverse, sebbene rimanga una sovrapposizione alimentare notevole. Insieme ai leopardi, i cuon tipicamente preferiscono prede pesanti tra i 30 e 175 chili, mentre le tigri selezionano solitamente animali di peso superiore. Altre caratteristiche, come il sesso, l'arborealit\u00e0 e l'aggressivit\u00e0 delle prede possono giocare un ruolo nel modo in cui i tre predatori li scelgono. I cuon attaccano selettivamente i cervi pomellati maschi, mentre i leopardi sono meno selettivi, e le tigri preferiscono prede pi\u00f9 grandi. I cuon e le tigri raramente riescono a catturare i colobi, mentre i leopardi ci riescono grazie alla loro agilit\u00e0 negli alberi. In contrasto, i leopardi sono cacciatori di cinghiali inefficaci in confronto ai cuon e alle tigri, causa la forza e la ferocia dei suini.\nIn certe occasioni, i cuon sono stati segnalati ad assalire le tigri. Quando sono braccati dai cuon, le tigri cercano rifugio sugli alberi o si posizionano con le spalle a un tronco o un cespuglio, dove possono essere molestate per lunghi periodi prima di tentare a fuggire. Le tigri che fuggono vengono solitamente uccise, mentre quelle che affrontano i cuon hanno pi\u00f9 possibilit\u00e0 di salvezza. Le tigri sono avversarie pericolose per i cuon, essendo fornite di abbastanza forza fisica da poter uccidere un cuon con una sola zampata. Lo scrittore Kenneth Anderson descrisse un tale evento a cui lui ebbe modo di assistere:\nCi\u00f2 che rimaneva della tigre in questione fu scoperta il giorno dopo cinque miglia dal luogo di battaglia iniziale, circondata da cinque cuon morti.\nI cuon possono derubare i leopardi delle loro prede, mentre i leopardi possono tentare di uccidere i cuon se li incontrano da soli o in coppia. Siccome i leopardi sono pi\u00f9 piccoli delle tigri ed \u00e8 pi\u00f9 probabile che caccino i cuon, i clan di cuon tendono a reagire pi\u00f9 aggressivamente verso di loro che verso le tigri. Sono stati segnalati numerosi casi in cui i cuon hanno costretto i leopardi a rifugiarsi negli alberi. Si riteneva un tempo che i cuon fossero un fattore significativo nel sopprimere le popolazioni di ghepardo asiatico, ma la cosa \u00e8 dubbia dato che i ghepardi evitano le zone di bosco fitto preferite dai cuon.\nI clan di cuon ogni tanto molestano gli orsi dal collare e labiati, impedendogli di rifugiarsi nelle caverne e mordendogli i posteriori.\nSebbene siano solitamente antagonistici verso i lupi grigi, occasionalmente i due canidi cacciano insieme. C'\u00e8 almeno un caso in cui un lupo solitario fu adottato da una coppia di cuon nel Debrigarh Wildlife Sanctuary. Ogni tanto, formano gruppi misti con gli sciacalli dorati. I cani randagi possono uccidere i cuon, anche se sono stati segnalati casi in cui le due specie mangiavano insieme.\nMalattie e parassiti.\nIl cuon \u00e8 vulnerabile a un numero di diverse malattie, soprattutto nelle zone dove condivide il suo areale con altri canidi. Patogeni contagiosi come \"Toxocara canis\" sono presenti nelle sue feci, e pu\u00f2 contrarre la rabbia, il cimurro, la rogna, la tripanosomosi, il parvovirus canino, ed endoparassiti come i cestodi e i nematodi.\nAreale.\nIl cuon potrebbe essere ancora presente nel parco nazionale di Tunka, presso il Lago Bajkal. Potrebbe ancora vivere nel Territorio del Litorale, con segnalazioni non confermate nella foresta protetta di Pikthsa-Tigrovy Dom. In altre zone del Territorio, non ci sono state segnalazioni sin dagli anni settanta. Attualmente, non ci sono segnalazioni recenti affidabili di cuon in Russia. Lo stesso vale per Mongolia, Kazakistan, Kirghizistan, e Tagikistan, sebbene un esemplare sia stato catturato nel distretto di Jiangxi in Cina meridionale. Nel 2011-2013, fu segnalata la presenza di numerosi cuon ad altitudini di 2,000-3,500 metri presso la riserva di Taxkorgan nella regione del Karakorum/Pamir nel Xinjiang, presso i confini con Pakistan, Tagikistan e Afghanistan. Sono stati avvistati anche nell'Altyn-Tagh, presso il Tibet. Non si sa con certezza se la specie continui ad abitare nel Tien Shan, sebbene appaia in poche unit\u00e0 nel Gansu, con almeno un clan segnalato nel Qilian Shan nel 2006. Resiste ancora in Tibet, e potrebbe anche abitare in Corea del Nord.\nSebbene non ci siano state segnalazioni in Pakistan, la specie una volta viveva nelle steppe alpine che si estendevano fino al Kashmir. Il cuon resiste ancora in India a sud del Gange, soprattutto nelle pianure centrali e i ghati occidentali ed orientali degli stati meridionali. Nell'India nordorientale, abita nell'Arunachal Pradesh, Assam, Meghalaya, e il Bengala occidentale. Lo stato della specie nelle Himalaya e l'India nordoccidentale \u00e8 precaria, con le popolazioni frammentate. Potrebbero esistere ancora nella zona Ladakh del Kashmir. Abitava una volta nella regione Terai della pianura indo-gangetica. Nel 2011 in Nepal, dei clan furono avvistati attraverso fotocamere trappola nei parchi nazionali di Chitwan e Kanchenjunga. In Bhutan, i cuon si sono recuperati dopo una campagna d'avvelenamento svolto negli anni settanta, ristabilendosi negli anni novanta. Attualmente, occupano il Parco nazionale di Jigme Dorji. I cuon sono ancora presenti nelle riserve forestali della zona Sylhet del Bangladesh nordorientale e i colli di Chittagong nel sudoriente. \u00c8 improbabile per\u00f2 che i cuon in questi luoghi rappresentino popolazioni stabili, siccome la maggior parte delle segnalazioni sono solo di individui solitari o piccoli gruppi che probabilmente sono in declino a causa della mancanza di prede.\nLa presenza del cuon in Birmania \u00e8 stata confermata in undici zone, dove sembra che, insieme al leopardo, abbia rimpiazzato la tigre come predatore alfa. Il suo areale \u00e8 molto frammentario nella penisola malese, Sumatra, Giava, Vietnam e Thailandia. Nel 2014, fu confermata la continuata presenza della specie nel Parco nazionale di Kerinci Seblat in Sumatra. Un sondaggio di fotocamere trappola nel santuario forestale di Khao Ang Rue Nai in Tailandia nel 2008-2010 conferm\u00f2 la presenza di almeno un clan in buona salute. Nel Laos settentrionale, i cuon sono stati soggetti a vari studi nelle zone protette nel corso del 2012.\nUna popolazione disgiunta \u00e8 stata segnalata negli anni novanta nelle zone di Trebisonda e Rize nella Turchia nordorientale, presso il confine con la Georgia. Certe autorit\u00e0 hanno accettato la segnalazione come valida, mentre altre si sono dette scettiche. Nel 2013, fu abbattuto un esemplare presso Cabardino-Balcaria. Nel 2015, una spedizione guidata dal museo di storia naturale di Sofia tent\u00f2 di confermare la presenza di cuon in Turchia. La ricerca non ebbe frutto.\nNella cultura.\nUna cimasa presente sullo stupa di Bharhut, risalente al 100 a.C., rappresenta tre cuon che costringono una persona o spirito a rifugiarsi su un albero, come fanno i cuon odierni con le tigri. La reputazione feroce dell'animale \u00e8 espressa in India attraverso i suoi numerosi nomi peggiorativi, che dalla Lingua hindi si traducono in \"diavolo rosso\", \"cane diavolo\", \"diavolo della giungla\" o \"mastino di K\u0101l\u012b\". Lo zoologo Leopold von Schrenck ebbe difficolt\u00e0 nell'ottenere esemplari di cuon durante la sua esplorazione dell'Amur, perch\u00e9 i giliachi locali temevano molto l'animale. Questo timore non era per\u00f2 condiviso dai Tungusi. Von Schrenk teorizz\u00f2 che il diverso atteggiamento verso i cuon fosse legato al fatto che i Tungusi erano un popolo di caccia e raccolta. Creature simili ai cuon sono descritte in numerosi vecchi testi europei, tra cui le saghe degli Ostrogoti, dove vengono raffigurati come cani infernali. I cani demoniaci che accompagnano Arlecchino nelle sacre rappresentazioni francesi del medioevo e i cani leggendari della foresta di Broc\u00e9liande sono stati accostati ai cuon. Secondo Charles Hamilton Smith, i canidi feroci di Montefalcone descritti da Scaligeri potrebbero essere basati sui cuon, siccome vengono descritti come diversi dai lupi per comportamento, vocalizzi e apparenza. Lo stemma dei Montefalconi infatti rappresenta due cani rossi come sostegni.\nI cuon appaiono col nome di \"Dhole\" nella storia \"I cani rossi\" nel \"Secondo libro della giungla\" di Rudyard Kipling, dove vengono rappresentati come animali aggressivi e sanguinari che vengono dal Deccan per invadere il territorio del branco di Seonee, dimora di Mowgli e della sua famiglia adottiva di lupi. Vengono descritti in forma di enormi branchi contenenti centinaia di esemplari, e sono temuti anche da Hathi capo del popolo degli elefanti. I dhole sono odiati dal popolo libero a causa della loro distruttivit\u00e0, il loro disdegno per le tane e il fatto che sono forniti di pelo tra le dita. Con l'aiuto di Mowgli e Kaa, il popolo libero riesce a sterminare i dhole adescandoli in una trappola, facendogli attraversare la zona degli alveari delle api assassine e un fiume torrenziale che li decimer\u00e0, per poi uccidere i superstiti.\nNei videogiochi \"Far Cry 4\" e \"Far Cry Primal\" i dhole sono presenti come animali che possono essere cacciati per costruire alcuni oggetti con le loro pelli e in \"Primal\" possono essere addomesticati."}
{"id": "92888", "revid": "793215", "url": "https://it.wikipedia.org/wiki?curid=92888", "title": "Pim", "text": ""}
{"id": "92889", "revid": "773636", "url": "https://it.wikipedia.org/wiki?curid=92889", "title": "MART", "text": ""}
{"id": "92890", "revid": "466539", "url": "https://it.wikipedia.org/wiki?curid=92890", "title": "Muotathal", "text": "Muotathal (toponimo tedesco) \u00e8 un comune svizzero di 3\u00a0485 abitanti del Canton Svitto, nel distretto di Svitto.\nGeografia.\nSorge nella valle del fiume Muota (\"Muotatal\"), a sud-est di Svitto, che si estende per 12 km in parte tra gole boscose. Superato Muotathal, nella valle laterale dello Starzlenbach si trova l'ingresso alla grotta H\u00f6lloch, tra le pi\u00f9 grandi d'Europa, dove si trova uno spettacolare complesso di caverne e di gallerie ricco di concrezioni."}
{"id": "92896", "revid": "1522738", "url": "https://it.wikipedia.org/wiki?curid=92896", "title": "Ortografia della lingua spagnola", "text": "Accento prosodico e accentazione grafica delle parole.\nIn spagnolo, come in altre lingue latine, le parole portano un segno grafico di accento (in spagnolo: \"tilde\") quando non seguono la regola generale di accentazione. Questo segno grafico coincide con quello che, in italiano e altre lingue, viene chiamato accento acuto (\u00e1, \u00e9, \u00ed, \u00f3, \u00fa), anche se ci\u00f2 non ha nulla a che vedere con la maggiore o minore apertura delle vocali.\nVengono qui riportati i casi particolari di accentazione:\nPronuncia.\nA margine, si aggiunge come oggi non esista il suono /t\u0361s/, che invece esisteva in passato in corrispondenza delle palatalizzazioni di \"c\" ma anche come lettera a s\u00e9, cio\u00e8 la \"c\" con la cedilla, la lettera \u00e7. Oggi \u00e8 caduta in disuso ma ancora in uso in portoghese e reperibile in francese (ma oggi si pronuncia /s/ in entrambe le lingue). Infine, come curiosit\u00e0, la parola \"cedilla\" significa \"piccola zeta\" dal vecchio nome di Z, zeta &lt; \"ceta\" (&gt; cedilla)."}
{"id": "92899", "revid": "2074539", "url": "https://it.wikipedia.org/wiki?curid=92899", "title": "Lingua afrikaans", "text": "L'afrikaans \u00e8 una lingua germanica occidentale presente in Africa australe.\nI Paesi in cui \u00e8 maggiormente diffusa sono il Sudafrica del quale \u00e8 una delle lingue ufficiali, la Namibia e, in minore estensione, Botswana e Zimbabwe.\nLa glottologia classifica l'afrikaans come lingua figlia dell'olandese parlato nelle Province Unite (odierni Paesi Bassi) nel XVII secolo: tale era infatti la lingua dei primi coloni che sbarcarono presso il Capo di Buona Speranza e ivi fondarono Citt\u00e0 del Capo (in afrikaans \"Kaapstad\").\nTale lingua, che assimil\u00f2 anche influssi da inglese e portoghese, divenne nota come \"olandese del Capo\" (, ) e, successivamente, \"afrikaans\", contrazione di \"afrikaan hollands\", \"olandese africano\".\nIl gruppo etnico che parla afrikaans come madrelingua si chiama afrikaner, definibili grossolanamente, e con eccezioni, come tutti gli europoidi dell'Africa meridionale di origine olandese, mentre quelli di origine anglosassone, sudeuropea e slava sono generalmente di madrelingua inglese.\nDistribuzione geografica.\nDal censimento sudafricano del 2011 emerge che i madrelingua afrikaans sono , pari al 13,5% della popolazione.\nAd essi si aggiungono, secondo \"Ethnologue\", circa locutori L2 per un totale di circa 17 milioni di persone che parlano tale lingua.\nLe province di massima diffusione dell'afrikaans sono quelle del Capo Occidentale e del Capo Settentrionale, in cui \u00e8 parlato da circa il 50% della popolazione.\nLa lingua \u00e8 diffusa anche in Namibia, Paese in cui al 2020 \u00e8 parlato dal 9,4% della popolazione.\nComunit\u00e0 di lingua afrikaans si trovano anche in altri paesi dell'Africa meridionale, come Botswana, Malawi, Lesotho, Swaziland, Zambia e Zimbabwe.\nDiffusione in Sudafrica per provincia.\nLa tabella mostra l'andamento della diffusione dell'afrikaans in Sudafrica per provincia nei tre censimenti dopo la fine dell\"'apartheid\".\nDialetti e lingue derivate.\nIn Sudafrica si distinguono i dialetti della provincia del Capo Occidentale, della provincia del Capo Orientale e del fiume Orange.\nStoria.\nLa lingua afrikaans deriva dal dialetto detto kaap-nederlands (nederlandese del Capo) che si svilupp\u00f2 fra i coloni boeri e i lavoratori portati nella Colonia del Capo dalla Compagnia Olandese delle Indie Orientali tra il 1652 e il 1705.\nI boeri erano originari soprattutto delle Province Unite (gli odierni Paesi Bassi), sebbene vi fossero anche molti tedeschi, francesi e scozzesi. I lavoratori importati erano di origine malese; ad essi si aggiunsero inoltre molti boscimani e khoi.\nL'afrikaans \u00e8 quindi una lingua figlia dell'olandese con prestiti di lingue africane e non.\nIl nome di \"olandese del Capo\", termine usato anche per riferirsi collettivamente ai primi coloni del Capo, o \"Kitchen Dutch\" (termine spregiativo usato per riferirsi alla neonata lingua afrikaans).\nTuttavia \u00e8 anche descritto come una lingua creola o parzialmente creolizzata. In ultima analisi, il termine \"afrikaans\" deriva dall'olandese \"Afrikaans-Hollands\", che significa \"olandese africano\". \u00c8 la prima lingua della maggior parte degli Afrikaner e dei Coloureds dell'Africa australe.\nUna ricerca di J.A. Heese stima che nel 1807 il 36,8% della popolazione che parlava l'afrikaans fosse di origine olandese, il 35% tedesca, il 14,6% francese e il 7,2% non-bianca.\nIl termine \"afrikaans\" corrisponde alla traduzione nederlandese di \"africano\": infatti il nome della lingua afrikaans in nederlandese \u00e8 \"zuid-afrikaans\", ovvero \"sudafricano\".\nL'afrikaans fu infatti considerato un dialetto nederlandese fino all'inizio del XX secolo, quando fu riconosciuto come una lingua distinta: le sue particolarit\u00e0 grammaticali quali ad esempio la mancanza quasi totale di coniugazione del verbo e dell'imperfetto, la negazione doppia e un solo genere grammaticale, ne fanno una lingua a s\u00e9 stante.\nOrtografia.\nNonostante i molti paralleli con l'ortografia olandese, l'afrikaans attua una serie di semplificazioni ortografiche rispetto alla lingua madre. Incluse quelle con i segni diacritici, l'afrikaans utilizza 26 lettere dell'alfabeto latino.\nIn afrikaans, infatti, molte consonanti sono state eliminate dalla precedente ortografia olandese. Ad esempio, la parola olandese \"slecht\" (\"cattivo\") diventa \"sleg\" in afrikaans. Inoltre, l'afrikaans e alcuni dialetti olandesi non fanno distinzione tra /s/ e /z/, unendoli in /s/. Per rappresentare la fusione, mentre la parola \"sud\" in olandese \u00e8 \"zuid\", In afrikaans diventa \"suid\".\nAllo stesso modo, il digrafo olandese \"ij\", normalmente pronunciato come /\u0259\u026a\u032f/, \u00e8 scritto come \"y\", tranne dove sostituisce il suffisso olandese \"-lijk\" che viene pronunciato come /l\u0153k/ o /lik/, come per esempio con \"waarschijnlijk\", che in afrikaans diventa \"waarskynlik\".\nUn'altra differenza \u00e8 l'articolo indeterminativo, \"'n\" in afrikaans e \"een\" in olandese. \"Un libro\" \u00e8 \"'n boek\" in afrikaans, mentre \u00e8 \"een boek\" o \"'n boek\" in olandese. Questo \"'n\" \u00e8 di solito pronunciato appoggiato una vocale debole, [\u0259].\nIl suffisso diminutivo in afrikaans \u00e8 \"-tjie\", mentre in olandese \u00e8 \"-tje\", quindi un \"po'\" \u00e8 \"bietjie in afrikaans e \"beetje in olandese.\nLe lettere \"c\", \"q\", \"x\", e \"z\" si verificano quasi esclusivamente in prestiti dal francese, inglese, greco e latino. Questo perch\u00e9 solitamente le parole che avevano \"c\" e \"ch\" nell'originale olandese sono scritte rispettivamente con \"k\" e \"g\" in afrikaans. Analogamente \"qu\" e \"x\" sono scritti rispettivamente \"kw\" e \"ks\". Ad esempio, \"ekwatoriaal\" invece di \"equatoriaal\" e \"ekskuus\" invece di \"excuus\" .\nLe vocali con segni diacritici non prestate dall'afrikaans sono \"\u00e1\", \"\u00e9\", \"\u00e8\", \"\u00ea\", \"\u00eb\", \"\u00ed\", \"\u00ee\", \"\u00ef\", \"\u00f3\", \"\u00f4\", \"\u00fa\", \"\u00fb e\" \"\u00fd\". Sebbene ancora importanti, i segni diacritici vengono ignorati durante l'alfabetizzazione. Per esempio, \"ge\u00ebet\" al posto delle tre e una di fianco all'altra, *\"geeet\", che non pu\u00f2 mai accadere in afrikaans, o \"s\u00ea\", che si traduce in \"dire\", mentre \"se\" \u00e8 una aggettivo possessivo.\nVocabolario.\nNonostante si stimi che la lingua afrikaans sia composta per il 90% e il 95% da parole di origine olandese, la lingua appare influenzata dalle lingue coloniali e commerciali come l'inglese, il francese e il Portoghese e dalle lingue del posto e degli schiavi, come le lingue khoisan, bantu, xhosa, malese e malgascio.\nDi seguito faremo alcuni esempi.\nMalese.\nA causa del primo insediamento di una comunit\u00e0 di Cape Malay a Citt\u00e0 del Capo, che ora sono conosciute come \"coloureds\", numerose parole malesi sono state introdotte in afrikaans. Alcune di queste parole sono entrate in olandese attraverso la lingua indonesiana come parte del patrimonio coloniale. Le parole malesi in afrikaans includono:\nPortoghese.\nAlcune parole provenivano originariamente dal portoghese come \"sambreel\" (\"ombrello\") dal portoghese \"sombreiro\", \"kraal\" (\"recinto\") da \"curral\", e \"mielie\" (\"mais\") da \"milho\". Queste parole sono diventate cos\u00ec comuni in Sudafrica da essere usate in molte altre lingue del Sudafrica. Alcune di queste parole esistono anche in olandese, come \"sambreel\" (\"parasole\"), sebbene l'uso sia meno comune e i significati possano differire.\nLingue khoisan.\nAlcune di queste parole esistono anche in olandese, anche se con un significato pi\u00f9 specifico: per esempio \"karos\" significa \"coperta tribale sudafricana di pelli di animali\".\nLingue bantu.\nI prestiti dalle lingue bantu in afrikaans includono i nomi di uccelli indigeni (come \"mahem\" e \"sakaboela)\" e piante indigene (come \"maroela\" e \"tamboekie\").\nEsempi.\nEsempio del verbo \"geven\" \u2192 \"gee\" (dare).\nEsempio del verbo olandese \"geven\" e del verbo afrikaans \"gee\" (\"dare\"):"}
{"id": "92901", "revid": "466539", "url": "https://it.wikipedia.org/wiki?curid=92901", "title": "Boston", "text": "Boston \u00e8 una citt\u00e0 degli Stati Uniti d'America, capoluogo della contea di Suffolk e capitale del Commonwealth del Massachusetts. \u00c8 la citt\u00e0 pi\u00f9 grande dello Stato e della Nuova Inghilterra nonch\u00e9 il centro economico e culturale pi\u00f9 importante. Nel 2018 aveva una popolazione stimata di abitanti che la rende la ventunesima citt\u00e0 pi\u00f9 grande della federazione. La citt\u00e0 \u00e8 il fulcro di un'area metropolitana pi\u00f9 grande chiamata Greater Boston che ospita 4,5 milioni di persone ed \u00e8 la decima area metropolitana pi\u00f9 grande del Paese.\nUna delle pi\u00f9 antiche citt\u00e0 degli Stati Uniti, Boston \u00e8 stata fondata sulla penisola di Shawmut nel 1630 da un gruppo di coloni puritani provenienti dall'Inghilterra. \u00c8 stata teatro di numerosi eventi della rivoluzione americana, come il massacro di Boston, il Boston Tea Party, la battaglia di Bunker Hill e l'assedio di Boston. Mediante la bonifica e l'annessione comunale, Boston si \u00e8 espansa oltre la penisola originale. Dopo l'indipendenza americana dalla Gran Bretagna, Boston ha continuato ad essere un importante porto e centro manifatturiero, cos\u00ec come un centro per l'educazione e la cultura.\nMolti college ed universit\u00e0 della zona fanno di Boston un centro di istruzione superiore e universitario di rilevanza mondiale. Le basi dell'economia della citt\u00e0 comprendono la finanza, servizi professionali ed economici e le attivit\u00e0 di governo. La citt\u00e0 ha uno dei costi della vita pi\u00f9 alti degli Stati Uniti, sebbene rimanga ai vertici della classifica delle citt\u00e0 pi\u00f9 vivibili.\nGeografia fisica.\nTerritorio.\nSi affaccia sulla costa atlantica e sorge su una serie di penisole collegate tra loro da ponti e tunnel sottomarini. Con una superficie di 120 km\u00b2, Boston si trova al quinto posto nella classifica delle aree metropolitane pi\u00f9 grandi degli USA.\nLa citt\u00e0 sorge alla confluenza dei fiumi Charles e Mystic e, dove questi sfociano nell'Atlantico, venne costruito il porto di Boston. Grazie al porto, e al denso traffico generatosi, la citt\u00e0 divenne presto un importante centro commerciale e marittimo.\nClima.\nSecondo la nota classificazione climatica di K\u00f6ppen, il clima di Boston appartiene alla fascia Cfa: quindi al clima temperato delle medie latitudini, con precipitazioni abbondanti in tutte le stagioni, cio\u00e8 senza mesi poco o per nulla piovosi, ed estate molto calda. In realt\u00e0 il clima della citt\u00e0 pu\u00f2 anche essere incluso nella fascia Dfa, climi freddi delle medie latitudini, che a differenza del Cfa ha un inverno con temperature pi\u00f9 basse (valori medi del mese pi\u00f9 freddo inferiori ai ). Del resto il mese pi\u00f9 caldo dell'anno, luglio, ha una media assoluta (media tra le massime e le minime) intorno ai 22-23\u00a0\u00b0C e quindi, in base agli anni e alle stazioni meteo considerate, si pu\u00f2 definire l'estate di Boston molto calda se supera i 22\u00a0\u00b0C (lettera \" a \" della classifica di K\u00f6ppen) o semplicemente calda se non supera questo valore limite (lettera \" b \"). Quindi tutto dipende dalla stazione meteorologica presa in riferimento per la citt\u00e0 e dal periodo considerato in esame. In effetti si pu\u00f2 dire che la capitale del Massachusetts ha un clima ibrido tra il Cf il Df con estate molto calda (Cfa-Dfa) o calda (Cfb-Dfb).\nSecondo la stazione di Boston Logan Intl Ap riferita al trentennio 1961-1990 il mese pi\u00f9 freddo \u00e8 stato gennaio con una media delle massime e delle minime rispettivamente di +2,0\u00a0\u00b0C e \u22125,7\u00a0\u00b0C, mentre il mese pi\u00f9 caldo \u00e8 stato luglio con valori di +27,6\u00a0\u00b0C e +18,3\u00a0\u00b0C. La temperatura media assoluta dell'anno \u00e8 stata di +10,7\u00a0\u00b0C. Le precipitazioni sono ben distribuite in tutte le stagioni e i mesi. Il totale medio annuo \u00e8 risultato di 1054,3\u00a0mm, il mese pi\u00f9 piovoso novembre con 107,1\u00a0mm, mentre luglio quello con meno precipitazioni, media di 72,1\u00a0mm. Dunque abbiamo un minimo relativo estivo e un massimo tra l'autunno e l'inverno.\nBoston ha un clima tra il marittimo e il continentale. Infatti la zona costiera di quella regione pu\u00f2 avere, secondo la direzione delle correnti prevalenti, un tempo dettato dall'Oceano Atlantico e quindi pi\u00f9 mite nel periodo invernale e pi\u00f9 fresco in quello estivo o un tempo governato dalle zone continentali del Nord America e di conseguenza pi\u00f9 gelido in inverno e pi\u00f9 caldo in estate. Queste circostanze climatiche fanno s\u00ec, come abbiamo visto sopra, che la differenza termica tra l'estate e l'inverno sia molto pi\u00f9 marcata di quanto ci si dovrebbe aspettare in una citt\u00e0 di mare.\nI giorni con precipitazioni sono mediamente 126 ben distribuiti ogni mese. Tra novembre e aprile ci sono 97 giorni con temperature negative di cui tre con minime al di sotto dei \u221215\u00a0\u00b0C, mentre tra marzo e novembre si registrano 153 giorni con temperature dai 18\u00a0\u00b0C in su. Ogni anno cadono, tra novembre e aprile, 104\u00a0cm di neve (molto raramente \u00e8 nevicato anche a ottobre e maggio). I giorni con temporali sono 16 concentrati soprattutto nella stagione estiva.\nL'estate pu\u00f2 registrare punte di caldo molto elevate (temperatura massima pi\u00f9 alta registrata, +40,0\u00a0\u00b0C registrato il 4 luglio 1911) con sostenuti indici di umidit\u00e0 e questo avviene quando soffiano sulla citt\u00e0 venti caldi dall'entroterra statunitense, ma anche valori decisamente pi\u00f9 bassi grazie alla moderazione delle correnti orientali atlantiche. In questa stagione sono frequenti gli improvvisi acquazzoni (a volte veri e propri nubifragi) o violenti temporali che in poche ore possono scaricare decine di\u00a0mm di piogge, anche accompagnati da grandine, che allagano la citt\u00e0. Frequenti anche le nebbie soprattutto lungo le zone pi\u00f9 costiere.\nForse a Boston la stagione pi\u00f9 suggestiva \u00e8 l'autunno. Infatti questo \u00e8 il periodo in cui la natura della Nuova Inghilterra, di cui il Massachusetts fa parte, d\u00e0 spettacolo di s\u00e9 con il suggestivo fenomeno del \"foliage\", cio\u00e8 quella incredibile trasformazione, dovuta alle prime gelate notturne, del colore delle foglie decidue di migliaia di km\u00b2 di foreste (compresi gli alberi dei numerosi parchi della citt\u00e0) che in poche settimane si vestono di accesi e sfolgoranti tonalit\u00e0 pastello (in particolare il rosso vivo e il marrone). Questa \u00e8 anche la stagione in cui sono ancora possibili i calori di un'estate che tarda ad andare via, il cosiddetto Indian summer (Estate indiana). Ma da queste parti la seconda parte dell'autunno \u00e8 anche il periodo in cui iniziano a verificarsi le prime irruzioni gelide a causa di correnti nord-occidentali proveniente da un Canada sempre pi\u00f9 freddo. Queste irruzioni, che generalmente iniziano a novembre, portano le prime nevicate sulla citt\u00e0.\nL'inverno \u00e8 molto freddo e nevoso e fenomeni come i blizzard, violente tempeste di vento e di neve che fanno precipitare le temperature di parecchi gradi sotto lo zero, o la pioggia sopraffusa hanno una certa frequenza. La temperatura pi\u00f9 bassa registrata a Boston \u00e8 stata di \u221227,8\u00a0\u00b0C il 9 febbraio 1934. Ovviamente anche nei mesi pi\u00f9 freddi, quando le correnti provengono da Sud o dall'oceano, le precipitazioni possono essere sotto forma liquida. Le temperature medie delle minime dei mesi di dicembre, gennaio, febbraio e marzo sono negative.\nLa prima parte della primavera resta ancora rigida e spesso nevosa mentre nella seconda met\u00e0 della stagione le temperature salgono velocemente e iniziano i primi calori pre-estivi. La formazione della nebbia in citt\u00e0 \u00e8 pi\u00f9 probabile, a causa dello scontro tra l'acqua dell'Oceano ancora freddo e l'aria sempre pi\u00f9 calda, tra la seconda parte della primavera e l'inizio dell'estate.\nOccasionalmente tempeste di origine tropicale o veri e propri uragani caraibici possono minacciare la citt\u00e0.\nStoria.\nIl nome originario della citt\u00e0 era \"Trimountain\", dai suoi tre colli, in seguito fu chiamata Boston dall'omonima citt\u00e0 inglese.\nFu fondata nel 1630 dai coloni puritani inglesi, in fuga dalle persecuzioni della madrepatria e guidati da John Winthrop. Divenne colonia sei anni pi\u00f9 tardi, nel 1636, con il nome di Massachusetts Bay.\nFu subito un centro culturale importante; nel 1634 fu fondata la Boston Latin School, ancora oggi un esclusivo liceo pubblico. Per i suoi laureati fu fondata nel 1636 l'Harvard University, famosa e prestigiosa universit\u00e0 situata nella contigua Cambridge, la quale possiede il pi\u00f9 grande patrimonio al mondo, ovvero circa 34 miliardi di dollari. Nel 1653 apr\u00ec a Boston la prima biblioteca pubblica e nel 1704 usc\u00ec il \"News-Letter\", il primo giornale delle Tredici Colonie.\nBoston ebbe sempre un ruolo importante nella storia del paese dai tempi delle colonie, ed \u00e8 qui che ebbero origine le lotte per l'indipendenza.\nIl Boston Tea Party pass\u00f2 alla storia come il primo atto di ribellione nei confronti dell'Inghilterra. Il governo britannico infatti nel 1773 affid\u00f2, con una sorta di monopolio, il commercio del t\u00e8 alla Compagnia Inglese delle Indie Orientali, ma con le tasse imposte era decisamente pi\u00f9 costoso rispetto a quello che proveniva direttamente dall'India. Il 16 dicembre 1773, un gruppo di appartenenti ai \"Figli della Libert\u00e0\", travestiti da pellerossa, assalt\u00f2 nel porto di Boston tre navi della Compagnia delle Indie, e gett\u00f2 in mare le casse di t\u00e8 che erano stivate a bordo.\nVerso la fine del XIX secolo lo sviluppo di altre citt\u00e0 costiere e l'espansione verso ovest, nonch\u00e9 lo spostamento delle fabbriche verso il sud alla ricerca di manodopera a buon mercato, arrestarono l'espansione non solo di Boston ma di tutta la regione della Nuova Inghilterra. Sempre in questo periodo, in occasione della Grande Carestia irlandese, arrivarono nella regione migliaia di immigrati irlandesi, che erano di religione cattolica, e che si stabilirono soprattutto a Boston. Mutarono cos\u00ec l'assetto etnico, religioso ed economico della citt\u00e0. I nuovi arrivati furono ben presto raggiunti da altri immigrati provenienti dall'Italia e dal Portogallo. L'immigrazione attuale proviene per lo pi\u00f9 dall'America Latina (a Boston \u00e8 presente la comunit\u00e0 brasiliana con la pi\u00f9 grande concentrazione di tutti gli Stati Uniti) e dal Sud-est asiatico (Vietnam e Cambogia), tra le altre nazioni.\nNegli anni 1860 inizi\u00f2 la costruzione della Cattedrale della Santa Croce, sede della arcidiocesi.\nNel 1919 la citt\u00e0 fu sede di una delle pi\u00f9 singolari catastrofi del XX secolo, quando in seguito alla rottura di un serbatoio di melassa numerose strade della citt\u00e0 furono inondate da quel liquido viscoso. L'evento, che provoc\u00f2 la morte di 21 persone e il ferimento di 150 \u00e8 passato alla storia come l'inondazione di melassa di Boston.\nA \"East Boston\", quartiere popolare della citt\u00e0, c'\u00e8 un colle che si chiama \"Orient Heights\" e che fu la destinazione dei primi immigranti italiani (durante gli anni 1860), abruzzesi e avellinesi. Il centro statunitense dell'ordine Don Orione si trova a Orient Heights, con un santuario e una statua famosa della Madonna. Anche oggi Orient Heights \u00e8 la zona di Boston pi\u00f9 ricca di italofoni. Dopo Orient Heights, il \"North End\" \u00e8 la zona che \u00e8 pi\u00f9 vicina al concetto di una \"Piccola Italia\", con molti ristoranti anche se recentemente la vita culinaria \u00e8 diventata pi\u00f9 variata e diffusa in tutta la citt\u00e0, soprattutto nei quartieri benestanti di Back Bay e del South End. Nonostante l'esistenza di zone con una certa concentrazione di italiani, oggi rimangono pochi emigrati italiani e la maggior parte degli italo-americani \u00e8 gi\u00e0 assimilata. Thomas Menino \u00e8 stato il primo sindaco italo-americano della citt\u00e0, in carica dal 1993 al 2014.\nIl 15 aprile 2013 un grave attentato colp\u00ec la citt\u00e0: due ordigni furono fatti esplodere nei pressi del traguardo della maratona cittadina, provocando 3 morti e oltre 200 feriti. Uno dei due attentatori, originari della Cecenia, venne ucciso durante un conflitto a fuoco dalla polizia il 19 aprile, mentre l'altro (suo fratello minore) fu arrestato il giorno seguente.\nCultura.\nBoston ha occupato e tutt'oggi occupa un ruolo di primo piano nel panorama intellettuale, culturale e scientifico degli Stati Uniti. Nell'area metropolitana di Boston vi sono oltre 50 \"college\" e universit\u00e0 (ricordiamo in particolare l'Universit\u00e0 di Harvard e il Massachusetts Institute of Technology, che hanno sede nel sobborgo di Cambridge). Sono molti i centri di ricerca sia di tipo scientifico sia di tipo sociale, in gran parte a causa della presenza delle note universit\u00e0.\nOggi molti nomi illustri nella storia politica e culturale degli Stati Uniti provengono da famiglie dell'alta borghesia liberale bostoniana. Nel passato l'area di Boston \u00e8 stata al centro dei movimenti culturali pi\u00f9 influenti degli Stati Uniti, come il Trascendentalismo di Ralph Waldo Emerson e David Henry Thoreau, attorno a cui si \u00e8 sviluppata la grande letteratura e filosofia americana. La King's Chapel, a Boston, divenne nel 1785 la prima Chiesa unitariana nel nuovo mondo. La Christian Science o Cristianesimo scientista (letteralmente \"Scienza cristiana\") \u00e8 un nuovo movimento religioso cristiano metafisico fondato nel 1879 a Boston da Mary Baker Eddy (1821-1910). Nel 1908, Mary Baker Eddy ha fondato anche il quotidiano statunitense The Christian Science Monitor. Anche il movimento per l'abolizione della schiavit\u00f9, negli anni precedenti e contemporanei alla guerra civile, aveva sede a Boston. Anche oggi lo spirito ribelle del popolo bostoniano \u00e8 presente nella politica degli USA.\nNel 2005 la Corte suprema dello Stato del Massachusetts ha approvato una legge a favore del matrimonio fra omosessuali, il primo Stato americano a riconoscere dette unioni.\nIstruzione.\nDentro i confini della citt\u00e0 di Boston hanno sede l'Universit\u00e0 di Boston, la Northeastern University, la Suffolk University e la University of Massachusetts Boston.\nLa \"Boston Latin School\", fondata nel 1635, \u00e8 la pi\u00f9 antica scuola superiore degli Stati Uniti. La scuola \u00e8 uno dei principali \"vivai\" in cui si forma l'\u00e9lite bostoniana, i cosiddetti \"Boston Brahmins\". Il programma di studio segue le linee delle \"Latin schools\" del XVIII, che ponevano lo studio dei \"classici\" al centro dell'educazione. Lo studio del latino \u00e8 ancora obbligatorio per quattro o tre anni, secondo la classe di ingresso nella scuola.\nBiblioteche e archivi.\nLa \"Boston Public Library\", fondata nel 1848 \u00e8 la biblioteca municipale pubblica di Boston. \u00c8 stata la prima biblioteca aperta al grande pubblico negli Stati Uniti, e la prima biblioteca pubblica a permettere alle persone di prendere in prestito libri e altro materiale.\nLa \"John F. Kennedy Library\" \u00e8 la biblioteca presidenziale dedicata a John Fitzgerald Kennedy, 35\u00ba Presidente degli Stati Uniti. Ospita numerosi documenti relativi alla presidenza Kennedy ed effetti personali appartenuti al Presidente.\nIl \"Boston Athen\u00e6um\" e una delle pi\u00f9 antiche biblioteche indipendenti degli Stati Uniti.\nI \"Massachusetts Archives\" sono l'Archivio di Stato del Massachusetts e custodiscono molti documenti relativi all'epoca dell'indipendenza americana.\nMusei.\nI maggiori musei di Boston sono il Museum of Fine Arts e l'Isabella Stewart Gardner Museum.\nAltri musei sono il \"Museum of Science\", il \"Boston Children's Museum\" e il \"New England Aquarium\".\nIl \"New England Holocaust Memorial\", la cui creazione venne sostenuta dall'allora sindaco Raymond Flynn, pur non essendo formalmente un museo, ne svolge in parte la funzione mantenendo la memoria dell'Olocausto e dei liberatori dei campi di sterminio nazisti.\nNel 2011 \u00e8 stato inaugurato il Museo dell'acquedotto di Chestnut Hill, ricavato in un edificio che era all'origine una stazione di pompaggio dellacquedotto.\nMusica.\nLa \"Symphony Hall\" \u00e8 la pi\u00f9 prestigiosa sala da concerto di Boston, e serve da sede principale alla \"Boston Symphony Orchestra\" e alla \"Boston Pops Orchestra\".\nLa \"Boston Opera House\" \u00e8 il teatro dell'opera cittadino, e a Boston \u00e8 ambientata la vicenda dell'opera lirica \"Un ballo in maschera\" di Giuseppe Verdi del 1859.\nA Boston ha sede il Berklee College of Music, fondato nel 1945, che \u00e8 il pi\u00f9 importante istituto universitario privato del mondo dedicato alla musica contemporanea, in particolare allo studio del jazz e della musica moderna americana,\nA Boston si \u00e8 formata la \"rock band\" Aerosmith nel 1970.\nBoston \u00e8 stata uno dei centri musicali pi\u00f9 importanti per il \"rock\" \"underground\" negli anni ottanta e novanta. La cosiddetta \"scena di Boston\" includeva gruppi come Mission of Burma, Dinosaur Jr, Lemonheads e Buffalo Tom.\nCharlestown.\nIl \"Bunker Hill Monument\" e la \"U.S.S. Constitution \"sono due delle destinazioni turistiche pi\u00f9 popolari e si trovano nella zona pi\u00f9 storica di Boston, Charlestown.\nChinatown.\nA Boston \u00e8 presente un antico quartiere cinese intorno a Beach Street.\nPopolazione.\nSecondo il censimento del 2010 la popolazione di Boston \u00e8 composta per il 53,9% da bianchi, il 22,4% da neri, l'8,9% da asiatici, il 17,5% da ispanici e lo 0,2% da nativi americani.\nSecondo le stime del 2000 la comunit\u00e0 di origine irlandese rappresenta il 15,8% della popolazione, quella di origine italiana l'8,3%, quella di origine tedesca il 4,1%, quella di origine inglese il 4,5% e quella caraibica il 6,4%. Vi \u00e8 anche una sostanziale presenza di vietnamiti e dominicani immigrati in citt\u00e0 di recente.\nTurismo.\nBoston \u00e8 una citt\u00e0 turisticamente rilevante. Dai musei alle gallerie d'arte, dalle vie di negozi ai parchi verdi, dai grattacieli alle case in mattoncini rossi di Back Bay e Beacon Hill, dai quartieri universitari del MIT, Harvard e Boston University fino al distretto finanziario.\nLa citt\u00e0 vive due anime molto diverse tra l'inverno e l'estate. In primavera, sciolta la coltre di neve, Boston offre un'infinit\u00e0 di attrazioni, dai cinema all'aperto alle cene \"al fresco\".\nInfrastrutture e trasporti.\nAeroporti.\nLa citt\u00e0 \u00e8 servita dall'Aeroporto Internazionale Logan collegato tramite due linee della metropolitana di Boston (la Blue Line e la Silver Line), grazie a una serie di stazioni che collegano i quattro terminal (Terminal A, B, C ed E).\nMobilit\u00e0 urbana.\nLa citt\u00e0 \u00e8 servita da una fitta rete di mezzi pubblici, tra cui linee autobus, filobus, metropolitane, ferroviarie e dal servizio di ferryboat, gestite dalla societ\u00e0 MBTA (Massachusetts Bay Transportation Authority). Il servizio di trasporto pubblico collega inoltre la citt\u00e0 all'intera area metropolitana di Boston.\nServizio ferroviario suburbano.\nIl servizio ferroviario suburbano denominato MBTA Commuter Rail collega le due principali stazioni della citt\u00e0, Boston Sud e Boston Nord, all'estesa area metropolitana cittadina. Si compone di 12 linee ed \u00e8 gestito dalla Keolis per conto della MBTA.\nMetropolitana.\nLa metropolitana di Boston \u00e8 una delle infrastrutture di trasporto pubblico tra le pi\u00f9 importanti dello Stato del Massachusetts e degli Stati Uniti d'America. Nata alla fine dell'Ottocento, si \u00e8 estesa e sviluppata durante tutto il Novecento. Il servizio \u00e8 in funzione dalle 5:00 circa del mattino fino alle 00:30 della notte, gli orari differiscono a seconda della linea, le linee sono identificate da diversi colori (Rossa, Silver, Blu e Arancio). L'intero sistema di linee collega tra loro la citt\u00e0 di Boston e i sobborghi vicini che costituiscono l'area metropolitana della citt\u00e0, tra cui Somerville, Malden e Revere a nord, Quincy e Braintree a sud.\nStrettamente legate alla rete metropolitana sono le due linee metrotranviarie Verde e Ashmont-Mattapan, con la prima linea che serve il quartiere di Cambridge, sede della Harvard University e del Massachusetts Institute of Technology.\nEconomia.\nImportanti aziende multinazionali come la Fidelity Investments, Boston Consulting Group e Bain Investments hanno la loro sede a Boston.\nGrazie a un'economia basata sui servizi finanziari, sanitari e di ricerca nel campo della tecnologia, in particolare della biotecnologia, Boston \u00e8 uno dei centri economici pi\u00f9 importanti di tutti gli USA e si trova all'ottavo posto a livello mondiale in termini di PIL pro capite. \u00c8 un importante centro commerciale e la terza delle citt\u00e0 americane in termini di reddito pro capite dopo San Francisco e New York. \u00c8 inoltre uno dei maggiori centri turistici della Nuova Inghilterra e vista la sua posizione geografica e i legami economici un importante porto d'ingresso e scalo da e verso l'Europa, con voli internazionali verso quasi tutte le principali capitali europee.\nIl benessere della citt\u00e0 e la scarsa disponibilit\u00e0 di abitazioni hanno anche portato una forte gentrificazione delle zone centrali, il che ha contribuito all'esodo dei cittadini di classe media verso le zone periferiche e addirittura di un'emigrazione dei propri cittadini verso altre regioni americane.\nNonostante la sua quinta posizione nei mercati americani Boston \u00e8 un importante partner commerciale per l'Italia in diversi settori, in parte dovuto ai gusti del suo popolo piuttosto benestante. Per esempio nelle importazioni dei mobili italiani si trova sproporzionalmente al terzo posto rispetto alle altre citt\u00e0 americane.\nPerci\u00f2 nel 2005 il governatore dello Stato del Massachusetts, Mitt Romney, e il presidente della Regione Lombardia, Roberto Formigoni, hanno siglato un accordo di intesa per stimolare la collaborazione tra aziende, istituzioni e ricercatori che operano nel settore delle biotecnologie e delle scienze mediche. Esiste una forte comunit\u00e0 di giovani ricercatori italiani nel settore universitario e privato.\nAmministrazione.\nGemellaggi.\nAl 22 giugno 2011, Boston \u00e8 gemellata con 8 citt\u00e0:\nSport.\nOgni anno, fin dal 1897 e nel giorno del Patriots' Day, si tiene sulle strade cittadine la maratona di Boston, una delle pi\u00f9 antiche e importanti corse podistiche al mondo.\nBoston \u00e8 rappresentata in tutte e quattro le leghe del \"Big Four\" (le quattro grandi leghe sportive professionistiche americane) con le seguenti franchigie:\nAltre franchigie statali afferenti alle altre leghe sportive professionistiche sono:"}
{"id": "92907", "revid": "842", "url": "https://it.wikipedia.org/wiki?curid=92907", "title": "Web browser", "text": ""}
{"id": "92915", "revid": "1226", "url": "https://it.wikipedia.org/wiki?curid=92915", "title": "Dinastia Tolemaica", "text": ""}
{"id": "92919", "revid": "767487", "url": "https://it.wikipedia.org/wiki?curid=92919", "title": "Distretto di Svitto", "text": "Il distretto di Svitto (in tedesco \"Bezirk Schwyz\") \u00e8 un distretto del Canton Svitto, in Svizzera. Confina con i distretti di Einsiedeln a nord, di March a nord-est, di Gersau e di K\u00fcssnacht a ovest, con il Canton Zugo a nord, il Canton Glarona a est, il Canton Uri a sud, il Canton Nidvaldo a sud-ovest e il Canton Lucerna (distretto di Lucerna Campagna) a ovest. Il capoluogo \u00e8 Svitto. Comprende una parte del lago dei Quattro Cantoni, del lago di Zugo e la totalit\u00e0 del lago di Lauerz.\nComuni.\nAmministrativamente \u00e8 diviso in 15 comuni:"}
{"id": "92921", "revid": "9548063", "url": "https://it.wikipedia.org/wiki?curid=92921", "title": "Sun GridEngine", "text": ""}
{"id": "92923", "revid": "767487", "url": "https://it.wikipedia.org/wiki?curid=92923", "title": "SUPER-UX", "text": "SUPER-UX \u00e8 un sistema operativo Unix-like prodotto dalla NEC Corporation e utilizzato dalla Cray Inc. nei supercomputer Cray SX-6 e nei sistemi NEC SX-6 che la NEC vende direttamente in Giappone. \u00c8 alla base del supercomputer Earth Simulator. Il sistema \u00e8 un porting del Unix System V versione 4.2MP con aggiunte BSD e Linux oltre che di alcune caratteristiche proprietarie necessarie all'utilizzo dei supercomputer."}
{"id": "92925", "revid": "125851046", "url": "https://it.wikipedia.org/wiki?curid=92925", "title": "Glossario dei giochi di ruolo", "text": "Questo glossario dei giochi di ruolo elenca alcuni termini utilizzati nei giochi di ruolo e ne illustra il significato."}
{"id": "92926", "revid": "1482985", "url": "https://it.wikipedia.org/wiki?curid=92926", "title": "Sinodo del cadavere", "text": "Il Sinodo del cadavere, noto anche come Concilio cadaverico, \u00e8 il nome attribuito al processo per sacrilegio istruito \"post mortem\" a carico di papa Formoso (891-896). Nei primi mesi dell'897, su decisione di papa Stefano VI, il corpo del pontefice fu riesumato, sottoposto a un macabro interrogatorio e quindi a esecuzione postuma dopo essere stato formalmente giudicato colpevole.\nAntefatti e motivazioni del processo.\nGi\u00e0 all'epoca dell'insediamento pontificale di papa Giovanni VIII (872), esponente della fazione romana \"filo-francese\", favorevole dunque alla politica imperiale dei carolingi occidentali (Carlo il Calvo e poi Carlo il Grosso), a Roma Formoso rappresentava l'espressione dell'opposizione \"filo-germanica\", particolarmente attiva in citt\u00e0, che era guidata non solo da personaggi di spicco dell'amministrazione civile, ma anche da alti funzionari e prelati all'interno della curia, come appunto lo stesso Formoso. Di fronte al precipitare degli eventi causati dai duri scontri avvenuti tra le opposte fazioni per la successione al trono imperiale, Formoso (insieme ad altri personaggi di rilievo del suo partito) lasci\u00f2 Roma nella notte tra il 14 e il 15 aprile 876. Il 19 aprile Giovanni VIII, che aveva accusato i suoi avversari di congiura contro lo Stato, convoc\u00f2 un concilio nel Pantheon, nel quale ordin\u00f2 loro di presentarsi per esporre le proprie motivazioni, e in particolare intim\u00f2 a Formoso di fare ritorno a Roma, pena la scomunica, con una lunga serie di accuse. I capi dell'opposizione, Formoso compreso, si guardarono bene dall'accettare l'ingiunzione e il 30 giugno Giovanni, convocato un secondo concilio, scagli\u00f2 contro tutti loro la scomunica, condannandoli in contumacia. Nell'agosto dell'878 Formoso, durante un concilio celebrato sotto la presidenza di papa Giovanni a Troyes, ottenne che la sentenza di scomunica venisse ritirata, a condizione di essere ridotto allo stato laicale e di non rientrare mai pi\u00f9 a Roma.\nIl successore di Giovanni, papa Marino I (882-884), appartenente al partito \"filo-germanico\", sciolse dalla scomunica tutti quei membri del clero che erano stati coinvolti nella pretesa congiura, compreso lo stesso Formoso, che dopo il giugno dell'883 fu riconfermato nella sua carica di vescovo della diocesi di Porto (la cui nomina risaliva all'864) e venne sciolto dagli obblighi contratti nell'878 durante il concilio di Troyes.\nIl pontificato di papa Formoso.\nIl fatto che Formoso fosse vescovo gi\u00e0 di un'altra diocesi (\"Portus\") avrebbe dovuto costituire motivo di impedimento alla nomina pontificale, in quanto i canoni ecclesiastici dell'epoca vietavano la traslazione di un vescovo da una sede ad un'altra, e dunque non avrebbe potuto essere eletto vescovo di Roma, ma gi\u00e0 con papa Marino I si era derogato alla norma, e l'irregolarit\u00e0 dell'elezione non fu mai impugnata contro di lui se non dopo la sua morte.\nIl 6 ottobre 891 Formoso venne dunque eletto papa, grazie al sostegno del partito \"filo-germanico\" romano e in particolare di Arnolfo di Carinzia, re dei Franchi orientali (la parte germanica del dissolto impero carolingio). L'opposizione era guidata da Guido II, duca di Spoleto, inizialmente in buoni rapporti con Formoso, ma che aveva poi lasciato il partito \"filo-germanico\" per crearne uno a carattere nazionalista.\nAl momento Formoso non poteva far altro che sostenere la causa dei duchi di Spoleto, visto che, per la lontananza di Arnolfo, Roma si trovava alla merc\u00e9 di Guido, gi\u00e0 incoronato imperatore nell'891 da papa Stefano V. Pertanto, su richiesta dello stesso Guido, il 30 aprile 892 Formoso rinnov\u00f2 la sua incoronazione e, nella stessa cerimonia, incoron\u00f2 co-imperatore il figlio dodicenne Lamberto II. Il papa per\u00f2 temeva che lo Stato Pontificio cadesse nelle mani dei troppo potenti e troppo vicini duchi di Spoleto (e infatti Guido, sfruttando il potere della corona imperiale, ripetutamente ed impunemente sconfinava nei territori della Chiesa, compiendo razzie). La situazione rischiava di provocare disordini a Roma tra i due opposti partiti, pertanto nel settembre 893 Formoso implor\u00f2 Arnolfo di Carinzia, legittimo imperatore, di intervenire. Nella primavera dell'894 Arnolfo affront\u00f2 una prima spedizione dimostrativa in Italia, senza ottenere alcun concreto risultato.\nMorto Guido a fine 894, il figlio Lamberto II si trov\u00f2 a dover prendersi cura della madre Ageltrude, accesissima avversaria dei \"filo-germanici\", e reclam\u00f2 immediatamente l'incoronazione ad imperatore, a cui Formoso non pot\u00e9 opporsi; intanto per\u00f2 inviava una nuova ambasceria ad Arnolfo il quale, nell'autunno dell'895, scese ancora una volta in Italia deciso, stavolta, a chiudere definitivamente la partita e a prendersi anche il titolo di re d'Italia.\nLamberto, Ageltrude e il partito degli spoletini, indignati per il voltafaccia del papa, gli giurarono odio eterno e reagirono: Lamberto si barric\u00f2 a Spoleto, in attesa di Arnolfo, mentre la madre eccitava la rivolta in Roma; il papa fu catturato e incarcerato in Castel Sant'Angelo e i rivoltosi, preso il controllo della citt\u00e0, si chiusero all'interno delle Mura leonine pronti a resistere. Arnolfo per\u00f2 ebbe la meglio: le sue forze entrarono in Roma e liberarono Formoso; Ageltrude fugg\u00ec a Spoleto e alcuni giorni dopo, nel febbraio dell'896 (forse il 22), il papa incoron\u00f2 imperatore Arnolfo, che ben presto lasci\u00f2 Roma e si mosse contro il Ducato di Spoleto. Ma una paralisi lo colp\u00ec mentre era in marcia, e fu costretto a tornare in Baviera non essendo pi\u00f9 in grado di continuare la campagna. La situazione all'improvviso si capovolse: Formoso d'un tratto si trov\u00f2 scoperto e abbandonato ai disordini che immediatamente scoppiarono in Roma, fomentati dal partito spoletino che subito aveva ripreso il sopravvento. La morte, forse per veleno, che lo colse il 4 aprile 896, gli risparmi\u00f2 sicuramente le rappresaglie degli avversari.\nIl processo.\nNel febbraio dell'897 il papa Stefano VI (che aveva ottenuto l'elezione al Soglio pontificio grazie all'appoggio del partito spoletino), spinto dai sentimenti di odio verso Formoso che aveva rinnegato la casata spoletina, avendo per di pi\u00f9 chiamato in Italia un re e un esercito straniero, e forse a seguito delle dirette pressioni di Lamberto e Ageltrude, ordin\u00f2 la celebrazione di un processo \"post-mortem\" a carico del defunto papa, in quello che venne chiamato il \"Sinodo del cadavere\" (\"synodus horrenda\"); il clero romano avrebbe giudicato il pontefice traditore.\nIl cadavere di Formoso venne dunque esumato, vestito dei paramenti pontifici e collocato su un trono nella basilica lateranense per \"rispondere\" di tutte le accuse che a suo tempo erano state avanzate da papa Giovanni VIII nel concilio del Pantheon del 19 aprile 876. Il processo aveva per\u00f2 anche delle evidenti motivazioni politiche: intendeva infatti punire l'appoggio manifestato da Formoso sia verso i Carolingi in occasione della successione al trono francese, sia soprattutto verso il partito \"filo-germanico\" nella persona di Arnolfo (peraltro legittimo imperatore), del quale aveva ottenuto l'intervento in Italia per spodestare Guido di Spoleto e suo figlio Lamberto dal trono imperiale.\nA parte la generale decadenza dei costumi e della moralit\u00e0, anche da parte delle pi\u00f9 alte cariche ecclesiastiche, l'unica plausibile spiegazione per un siffatto modo di agire pu\u00f2 essere riscontrata nella procedura giudiziaria germanica, che nella celebrazione di un processo esigeva la presenza del \"corpus delicti\", e che dunque consentiva, in situazioni estreme, anche la presenza di un cadavere.\nLa macabra adunanza si svolse con i cardinali e i vescovi riuniti sotto la presidenza di Stefano VI. Un diacono venne nominato per rispondere in vece del pontefice deceduto, e dopo un processo pi\u00f9 simile ad una macabra messinscena, in cui lo stesso papa Stefano fungeva da accusatore, il verdetto stabil\u00ec che Formoso era stato indegno del pontificato, e dunque venne ufficialmente deposto, tutti i suoi atti e le sue misure vennero annullati, e gli ordini da lui conferiti furono dichiarati non validi. Ferdinand Gregorovius, lo storico tedesco del XIX secolo, fornisce una tra le migliori descrizioni, sebbene con forti tinte drammatiche, del clima e della conclusione di tale sinodo:\nL'invalidazione degli atti e delle ordinazioni compiute da Formoso tornava a vantaggio di papa Stefano il quale, proprio durante il pontificato di Formoso, era stato nominato vescovo di Anagni e pertanto, anche lui, non avrebbe potuto essere eletto al pontificato; rendendo nulli gli atti di Formoso veniva meno la sua nomina vescovile e dunque anche l'irregolarit\u00e0 nell'elezione pontificale di Stefano. Secondo il Gregorovius, che pure ha parole di netta riprovazione per il \"Sinodo del cadavere\", la sentenza poteva comunque avere qualche fondamento giuridico nella parte in cui condannava l'allora vescovo Formoso per aver infranto il giuramento di non rientrare pi\u00f9 a Roma (sebbene ne fosse stato sciolto da papa Marino I) e per essere poi stato innalzato a pontefice pur essendo gi\u00e0 vescovo.\nIl cadavere percorse, per tre giorni, circa venti miglia trascinato dalla corrente del fiume, fino ad arenarsi su una sponda presso Ostia ove fu riconosciuto da un monaco (si dice indirizzato l\u00ec da una visione del defunto pontefice) e nascosto dai suoi fedeli finch\u00e9 fu vivo papa Stefano.\n\u00c8 dubbio se i vecchi nemici di Formoso, Lamberto II di Spoleto e sua madre Ageltrude, siano stati i veri istigatori del processo. Se infatti l'annullamento degli atti compiuti da Formoso tornava sicuramente a vantaggio di Stefano, in quanto in tal modo veniva meno la sua nomina vescovile nella diocesi di Anagni e dunque anche l'irregolarit\u00e0 nell'elezione pontificale, per lo stesso motivo si sarebbe potuta ritenere nulla anche l'incoronazione di Lamberto di Spoleto, e la cosa non sarebbe certo tornata a suo vantaggio. \u00c8 pur vero, per\u00f2, che pur sapendo a cosa si andava incontro, Lamberto e Ageltrude non fecero nulla per impedire il \"processo\".\nLa riabilitazione.\nIl processo, con il conseguente strazio del cadavere, suscit\u00f2 pochi mesi dopo (nell'estate 897) una rivolta popolare in tutta Roma, con un ritorno di prestigio del partito \"filo-germanico\" ed un'ondata di indignazione che spinse il popolo alla vendetta per il misfatto compiuto. Papa Stefano ne sub\u00ec direttamente le conseguenze: venne catturato, deposto e imprigionato a Castel Sant'Angelo, dove nell'ottobre dello stesso anno 897 venne ucciso per strangolamento. Nel dicembre, morto ormai papa Stefano, i resti di Formoso furono riconsegnati a papa Romano (897) e di nuovo inumati nella basilica di San Pietro dal successore papa Teodoro II (897), che lo avrebbe posto tra le tombe degli apostoli con una pomposa cerimonia. Papa Giovanni IX (898-900) annull\u00f2 il processo contro Formoso e tutti gli atti relativi vennero dati alle fiamme. Inoltre i prelati costretti a partecipare a quell'episodio (i vescovi di Albano, Porto, Velletri, Gallese, Orto e Tuscania) furono \"perdonati\" in quanto si riconobbe che la parte che essi avevano avuto nel processo era stata obbligata a seguito di minacce; i promotori della politica dissacratoria di papa Stefano nei confronti di Formoso con la celebrazione di quell'evento (Sergio vescovo di Caere, i preti Benedetto e Marino e altri prelati) furono scomunicati. Si conferm\u00f2 il giudizio del predecessore Teodoro, che aveva riconosciuto la validit\u00e0 delle ordinazioni e di tutti gli atti emessi da Formoso e, come osserva il Gregorovius, \"\u00ablo si legge con meraviglia, si ritenne necessario vietare che per l'avvenire si istruissero processi contro i morti\u00bb\".\nLa questione di papa Formoso ebbe ancora uno strascico alcuni anni pi\u00f9 tardi, quando sal\u00ec al trono pontificio papa Sergio III (904-911), gi\u00e0 nominato vescovo di \"Caere\" (l'attuale Cerveteri) da Formoso contro la sua volont\u00e0: Sergio ambiva infatti a divenire papa e la nomina episcopale gli avrebbe precluso quella strada; rinunci\u00f2 dunque a tale carica e divenne strenuo avversario di Formoso e, poi, acceso sostenitore di papa Stefano VI, promuovendo e partecipando attivamente al \"Sinodo del cadavere\". Ne approv\u00f2 pertanto nuovamente le decisioni, capovolgendo quelle ecclesiali dei suoi immediati predecessori e chiedendo la riconsacrazione dei vescovi e presbiteri ordinati da Formoso, che furono presi in contropiede riguardo alla validit\u00e0 del loro ministero. Poich\u00e9 per\u00f2 nel corso della loro attivit\u00e0 essi avevano a loro volta conferito l'ordine a molti altri ecclesiastici, l'attuazione pratica di tale decisione si rivel\u00f2 estremamente complicata e la questione fu finalmente lasciata cadere. Per affermare con maggior forza la sua posizione, Sergio pose anche una lapide commemorativa sulla tomba dell'amico Stefano VI."}
{"id": "92928", "revid": "842", "url": "https://it.wikipedia.org/wiki?curid=92928", "title": "Object oriented", "text": ""}
{"id": "92931", "revid": "119348114", "url": "https://it.wikipedia.org/wiki?curid=92931", "title": "Trasformata discreta di Fourier", "text": "In matematica, in particolare nell'analisi di Fourier, la trasformata discreta di Fourier, anche detta DFT (acronimo del termine inglese \"Discrete Fourier Transform\"), \u00e8 un particolare tipo di trasformata di Fourier. Si tratta anche di un caso particolare della trasformata zeta.\nSi tratta di una trasformata che converte una collezione finita di campioni equispaziati di una funzione in una collezione di coefficienti di una combinazione lineare di sinusoidi complesse, ordinate al crescere della frequenza. Analogamente alla trasformata di Fourier, si tratta di un modo per rappresentare una funzione (la cui variabile \u00e8 spesso il tempo) nel dominio delle frequenze. Le frequenze delle sinusoidi della combinazione lineare (periodica) prodotta dalla trasformata sono multipli interi di una frequenza fondamentale, il cui periodo \u00e8 la lunghezza dell'intero intervallo di campionamento, la durata del segnale.\nSi differenzia dalla trasformata di Fourier a tempo discreto per il fatto che la funzione in ingresso e la funzione prodotta sono successioni finite, e pu\u00f2 essere quindi considerata come una trasformata per l'analisi di Fourier di funzioni su un dominio limitato e discreto.\nDiversamente dalla trasformata continua di Fourier, pertanto, la DFT richiede in ingresso una funzione discreta i cui valori sono in generale complessi e non nulli, e hanno una durata limitata. Questo rende la DFT ideale per l'elaborazione di informazioni su un elaboratore elettronico. In particolare la trasformata discreta di Fourier \u00e8 ampiamente utilizzata nel campo dell'elaborazione numerica dei segnali e nei campi correlati per analizzare le frequenze contenute in un segnale, per risolvere equazioni differenziali alle derivate parziali e per compiere altre operazioni, come la convoluzione o la moltiplicazione di numeri interi molto grandi. Alla base di questi utilizzi c'\u00e8 la possibilit\u00e0 di calcolare in modo efficiente la DFT usando gli algoritmi per trasformata di Fourier veloce.\nDefinizione.\nLa successione di formula_1 numeri complessi formula_2 \u00e8 trasformata nella successione di formula_1 numeri complessi formula_4 dalla trasformata discreta di Fourier secondo la formula:\ndove formula_6 \u00e8 l'unit\u00e0 immaginaria e formula_7 \u00e8 una radice dell'unit\u00e0 primitiva N-esima. La trasformata \u00e8 spesso rappresentata dal simbolo formula_8, usato come formula_9 o formula_10 o formula_11.\nLa trasformata discreta di Fourier descrive completamente la trasformata di Fourier a tempo discreto (DTFT) di una successione periodica con periodo N, che possiede uno spettro di frequenze discreto. Inoltre, fornisce campioni equidistanti di lunghezza finita della DTFT. Si tratta della correlazione incrociata della successione in ingresso e la sinusoide complessa di frequenza formula_12.\nSi tratta inoltre dell'analogo discreto della formula per i coefficienti della serie di Fourier, che \u00e8 inversa della trasformata di Fourier discreta (abbreviata talvolta in IDFT, da \"Inverse Discrete Fourier Transform\"):\nUna descrizione semplice di queste equazioni \u00e8 che i numeri complessi formula_14 rappresentano l'ampiezza e la fase di diverse componenti sinusoidali del segnale in ingresso formula_15. La DFT calcola gli formula_14 dati gli formula_15, mentre la IDFT calcola gli formula_15 come somma delle componenti sinusoidali formula_19 di frequenza formula_20 cicli per campione. Scrivendo le equazioni in questa forma, si utilizza la formula di Eulero per esprimere le sinusioidi in termini di esponenziali complessi, che sono pi\u00f9 semplici da manipolare. Esprimendo gli formula_14 in forma polare, si pu\u00f2 cos\u00ec ottenere l'ampiezza delle sinusoidi formula_22 e la fase formula_23 da modulo e argomento di formula_14, rispettivamente:\nSi noti che i fattori di normalizzazione che moltiplicano DFT e IDFT (qui formula_26 e formula_27) e i segni degli esponenti sono delle convenzioni e possono essere differenti in alcuni testi. Gli unici requisiti di queste convenzioni sono che DFT e IDFT devono avere esponenti di segno opposto e che il prodotto dei fattori deve essere formula_27. Un fattore di normalizzazione formula_29 sia per DFT che per IDFT rende le trasformate unitarie, il che ha alcuni vantaggi nella trattazione teorica, tuttavia \u00e8 spesso pi\u00f9 pratico nelle operazioni numeriche effettuare le normalizzazioni un'unica volta come nelle espressioni qui esposte.\n\u00c8 da notare che la trasformata discreta di Fourier \u00e8 direttamente implementabile su un calcolatore, in quanto richiede un numero finito di operazioni, al contrario della serie o della trasformata di Fourier che richiedono il calcolo di integrali o di somme di serie. Tuttavia, il calcolo della DFT non viene comunque mai implementato secondo la definizione qui data, ma si preferisce utilizzare algoritmi ottimizzati che richiedono uno sforzo computazionale minore. Il tempo di calcolo necessario per la DFT con la definizione qui data \u00e8 direttamente proporzionale ad formula_30, per gli algoritmi ottimizzati (denominati trasformata di Fourier veloce, o in inglese FFT (da \"Fast Fourier Transform\") \u00e8 proporzionale a formula_31, e quindi il vantaggio nell'utilizzarli \u00e8 tanto maggiore quanto pi\u00f9 grande \u00e8 formula_1.\nLa DFT pu\u00f2 anche essere espressa in forma matriciale attraverso la cosiddetta matrice di Fourier. Inoltre, pu\u00f2 essere generalizzata consentendo traslazioni nel tempo di un fattore formula_33 e/o in frequenza di un fattore formula_34. In tal caso viene detta \"DFT generalizzata\" o \"GDFT\" (\"generalized DFT\"), e condivide le stesse propriet\u00e0 della DFT tradizionale:\nSpesso si usa traslare di un fattore formula_36, ottenendo ad esempio per formula_37 un segnale che \u00e8 antiperiodico nel dominio della frequenza, cio\u00e8 formula_38.\nTrasformata in pi\u00f9 dimensioni.\nLa trasformata discreta di Fourier di un vettore formula_39 funzione di \"d\" variabili discrete formula_40, con formula_41, \u00e8 definita come:\ndove formula_43. In modo pi\u00f9 compatto, definendo formula_44 e formula_45 come vettori \"d\"-dimensionali con indice che va da 0 a formula_46, dove:\nsi ha:\ndove la divisione formula_49 \u00e8 formula_50.\nLa trasformata inversa \u00e8, analogamente al caso monodimensionale:\nLa trasformata discreta di Fourier in pi\u00f9 dimensioni esprime l'ingresso come una combinazione lineare di onde piane, o sinusoidi multidimensionali, la cui direzione di oscillazione nello spazio \u00e8 formula_52 e l'ampiezza formula_53.\nPropriet\u00e0.\nLa trasformata discreta di Fourier \u00e8 una trasformazione lineare invertibile formula_54 che gode delle propriet\u00e0 esposte nel seguito.\nOrtogonalit\u00e0.\nI vettori formula_55 formano una base ortogonale sull'insieme dei vettori complessi di dimensione N:\ndove formula_57 \u00e8 il delta di Kronecker. Tale condizione consente di ricavare la formula per la IDFT dalla definizione di DFT.\nTeoremi di Plancherel e Parseval.\nSe formula_14 e formula_59 sono le trasformate discrete di Fourier di formula_15 e formula_61 il teorema di Plancherel afferma che:\ndove l'asterisco denota la coniugazione complessa. Il teorema di Parseval \u00e8 un caso particolare del teorema di Plancherel:\nPeriodicit\u00e0.\nSe si valuta la definizione di DFT per tutti gli interi formula_64 invece che per formula_65 la successione infinita che ne risulta \u00e8 un'estensione periodica con periodo N della DFT. La periodicit\u00e0 pu\u00f2 essere mostrata come segue:\nIn modo analogo si estende periodicamente la trasformata discreta inversa.\nTraslazione.\nMoltiplicando la successione formula_15 per una fase lineare formula_68, con formula_69 intero, si ottiene la \"traslazione circolare\" della trasformata formula_14. Analogamente, la traslazione circolare di formula_15 corrisponde alla moltiplicazione di formula_14 per una fase lineare. Esplicitamente, se:\nallora:\nConvoluzione circolare e correlazione incrociata.\nIl teorema di convoluzione per la trasformata di Fourier a tempo discreto mostra come la convoluzione di due successioni infinite possa essere vista come la trasformazione inversa del prodotto delle singole trasformate. Se le successioni hanno lunghezza finita N si ha:\nSi tratta della convoluzione della successione formula_76 con una successione formula_77 estesa tramite sommazione periodica:\nIn modo analogo, la correlazione incrociata di formula_76 e formula_80 \u00e8 data da:\nLa valutazione diretta di entrambe le somme richiede formula_82 operazioni per una sequenza in uscita lunga N.\nInoltre, si mostra che:\nSi tratta della convoluzione circolare di formula_84 e formula_85.\nDFT unitaria.\nLa DFT pu\u00f2 essere espressa come una matrice di Vandermonde:\ndove:\nLa trasformata inversa \u00e8 data dalla matrice inversa:\nLa DFT diventa una trasformazione unitaria utilizzando coefficienti di normalizzazione pari a formula_29. La DFT unitaria \u00e8 cos\u00ec definita dalla matrice unitaria:\nIl determinante \u00e8 il prodotto degli autovalori, che sono sempre formula_91 e formula_92.\nL'ortogonalit\u00e0 della DFT, menzionata in precedenza, pu\u00f2 essere quindi anche espressa attraverso la condizione di ortonormalit\u00e0:\nSe inoltre formula_84 \u00e8 definita come la DFT unitaria di formula_76 allora:\ned il teorema di Plancherel pu\u00f2 essere quindi anche espresso come:\nSe si visualizza la DFT come una trasformazione di coordinate che si limita a determinare le componenti di un vettore in un nuovo sistema di coordinate, la precedente relazione mostra come il prodotto scalare di due vettori si conserva sotto una DFT unitaria. Nel caso in cui formula_98 ci\u00f2 implica che la lunghezza di un vettore non cambia, in accordo con il teorema di Parseval:\nAutovettori e autovalori.\nSi consideri la trasformazione unitaria formula_100 definita in precedenza per la DFT di lunghezza N:\nLa matrice associata soddisfa l'equazione:\nche pu\u00f2 essere mostrata considerando che facendo agire formula_100 quattro volte si ottiene il dato iniziale. Da questo segue che gli autovalori formula_104 soddisfano l'equazione:\nQuindi, gli autovalori di formula_100 sono le radici quarte dell'unit\u00e0: formula_107 \u00e8 +1, \u22121, \"i\", o \u2212\"i\". Dal momento che vi sono quattro autovalori distinti per una matrice formula_108, essi possiedono una certa molteplicit\u00e0 algebrica. Nella seguente tabella si mostra la molteplicit\u00e0 degli autovalori formula_107 della matrice formula_100 che rappresenta la DFT unitaria in funzione della lunghezza formula_1 della trasformata:\nIn modo equivalente, il polinomio caratteristico di formula_100 \u00e8:\nNon si conosce nessuna formula analitica semplice per calcolare gli autovettori, che non sono univoci in quanto ogni combinazione lineare di autovettori associati allo stesso autovalore \u00e8 un autovettore solo per tale autovalore.\nRelazione con la trasformata continua.\nPer mostrare la relazione con la versione continua della trasformata di Fourier si considera una funzione formula_114 dotata di trasformata di Fourier formula_115, e si costruiscono le ripetizioni periodiche:\ncon periodi formula_117 e formula_118 legati dalla relazione formula_119. Indicando inoltre:\nche soddisfano la relazione formula_121, si definiscono le due n-ple di numeri:\nValgono allora le seguenti uguaglianze:\nSe non vi \u00e8 sovrapposizione n\u00e9 nel dominio dei tempi n\u00e9 in quello delle frequenze, \u00e8 possibile ricavare la trasformata continua da quella discreta."}
{"id": "92932", "revid": "1305772", "url": "https://it.wikipedia.org/wiki?curid=92932", "title": "Galenica", "text": "Con galenica si intende la preparazione di farmaci (il cosiddetto farmaco galenico) e rimedi a partire da droghe grezze o sostanze chimiche e sostanze ausiliarie, allestiti dal farmacista nel laboratorio della farmacia. Il nome proviene da Galeno, il medico antico il cui testo \u00e8 rimasto a base della scienza medica per secoli.\nCaratteristiche.\nLa galenica tradizionale era l'arte degli speziali come intermediari tra medici e ammalati, visto che i rimedi fitoterapici erano praticamente gli unici rimedi disponibili.\nLa galenica classica trattava principalmente cinque temi:\nIl grafico accanto dimostra i principali temi galenici di una volta e le professioni maggiormente coinvolte."}
{"id": "92938", "revid": "228587", "url": "https://it.wikipedia.org/wiki?curid=92938", "title": "Cesare Viazzi (pittore)", "text": "Biografia.\nStudi\u00f2 a Novi Ligure presso la scuola di disegno del Cavanna. Quindi prosegu\u00ec gli studi come allievo del Gastaldi all'Accademia Romana e alla Accademia Albertina di Torino.\nNel 1893 viene chiamato come professore alla Accademia Ligustica di Belle Arti. In Genova esplica un'intensa attivit\u00e0 di ritrattista, realizza dipinti per la Societ\u00e0 promotrice di Belle Arti, grandiosi complessi (Palazzo Raggio in via Balbi, Castello Raggio di Cornigliano, Villa Weil, Villa Bisio in Albaro), soggetti per il Cimitero monumentale di Staglieno.\nPer la Cattedrale di Imperia-Porto Maurizio esegue le cinque tele della controfacciata. Tiene studio a Palazzo del Principe e quindi sul sovrappasso dei Portici dell'Accademia a Piazza De Ferrari. L'inquietante senso della Natura che aveva ispirato il momento del verismo anima anche le opere del periodo successivo che si rifanno a allegorismo, classicismo e simbolismo.\nNel pieno del successo interrompe l'attivit\u00e0 di pittore per dedicarsi solo agli studi, sempre coltivati anche con frequenti viaggi in Europa.\nStudi su Viazzi.\nIl primo biografo di Viazzi \u00e8 stato Orlando Grosso. Successivi approfonditi saggi sull'artista sono opera di Giovanni Grasso al quale si deve la \"vera comprensione della insolita vicenda artistica\" del Viazzi (nuova voce maggio 2006 \"Enciclopedia UTET Nova\").\nIn principio di attivit\u00e0 Viazzi ha avuto connotazioni di tipo veristico, in consonanza con i tempi. Ma presto, soprattutto nel paesaggio, emergono tendenze pi\u00f9 propriamente fermalistiche che, apparentemente, si collegano al fenomeno dei Macchiaioli.\nTendenze che in verit\u00e0 denunciano un desiderio di chiarezza costruttiva che ha il suo fulcro nel rapporto cristallino fra colore e luce.\nAppare infine una visione dell'arte che viene definita accademica, ma che pi\u00f9 esattamente evidenzia una profonda cultura storica collegata alle certezze del Classicismo di sempre.\nManifestazioni per il 150\u00ba anniversario della nascita.\n\"Il Comune di Predosa, dove Viazzi aveva la casa di campagna e dove mor\u00ec nel 1943, ha voluto ricordare il 150\u00ba anniversario della nascita murando nella sede della Scuola un ritratto in terra cotta opera della scultrice Giuliana Poggi\".\n\"Interventi del giornalista RAI Cesare Viazzi,di Maria Flora Giubilei e Alessandra Gagliano Candela\"..\n\"Nota\": Nel corso della manifestazione \u00e8 stato proiettato il CD \"Cesare Viazzi 1857 -1943. Opere pittoriche. Immagini: Archivio Viazzi, Supervisione: Giovanni Grasso, Grafica: Agnese Sironi. Ed. Archivio Viazzi\" e presentato il numero di \"La Riviera Ligure\" quaderno 54 (settembre - dicembre 2007) dedicato a Cesare Viazzi con scritti di Maria Novaro, Paola Costa Calcagno, Sergio Paglieri, Giovanni Grasso, Maria Teresa Scajola e testimonianze d'epoca.\n\"Un Ammiraglio in Accademia. Presentazione al pubblico del dipinto \"Ritratto di un Ammiraglio spagnolo\" di Cesare Viazzi.\"."}
{"id": "92948", "revid": "1543377", "url": "https://it.wikipedia.org/wiki?curid=92948", "title": "Filtro (Unix)", "text": "Nei sistemi operativi POSIX (Unix e Unix-like) un filtro \u00e8 un programma che prende i dati dallo \"standard input\" e scrive il risultato sullo \"standard output\". I filtri Unix sono spesso usati come componenti di una \"pipeline software\", collegati dall'operatore pipe (\"|\"), che in una riga di comando significa che lo \"standard output\" del programma a sinistra dell'operatore \u00e8 passato allo \"standard input\" del programma alla sua destra.\nVisto il successo dell'uso dei filtri in ambienti Unix, anche altri sistemi operativi li hanno adottati:\nTuttavia, in tali sistemi operativi, i filtri sono molto meno usati che in Unix, e molti utenti non sanno nemmeno che esistono.\nFiltri che operano su input di tipo testo.\nMolti filtri sono usati per manipolare il testo e molti di questi applicano le proprie regole riga per riga, ecco alcuni tra quelli pi\u00f9 comunemente usati:\nPer operazioni ancora pi\u00f9 elaborate possono essere usati anche linguaggi di scripting come perl, php, python o shell programming come sh e bash, ma in questi casi la funzionalit\u00e0 di filtro non \u00e8 quella principale del programma."}
{"id": "92951", "revid": "1543377", "url": "https://it.wikipedia.org/wiki?curid=92951", "title": "Java Desktop System", "text": "Sun Java Desktop System (JDS) \u00e8 un desktop environment che fornisce un'interfaccia familiare all'utente che unito al software open source e a una serie di contributi significativi sviluppati da Sun permette di avere un sistema operativo alternativo a Microsoft Windows.\nIl nome riflette l'intenzione di Sun nello spingere la realizzazione di applicazioni per la piattaforma Java. Java Desktop attualmente \u00e8 compreso in molte versioni del sistema operativo Solaris 10, per architetture x86 e SPARC.\nCaratteristiche tecniche.\nSun Java Desktop System inizialmente era basato su SuSE Linux Desktop 1.0 con il Desktop Manager GNOME 2.2, ma questa soluzione \u00e8 stata abbandonata dalla Software House. Gli aspetti interessanti di questa soluzione sono diversi. Per cominciare si tratta di una distribuzione pensata subito come client. Una volta completata l'installazione non si avr\u00e0 un server mascherato da client e non si avranno le centinaia di applicazioni e servizi delle distribuzioni generiche installate sull'hard-disk (tipiche delle soluzioni Unix o Linux). Questa ricchezza \u00e8 certamente interessante per un tecnico ma disorienta l'utente che concepisce il computer come mero attrezzo da usarsi al minimo indispensabile. Tutto questo \u00e8 immediatamente pronto, senza configurazioni particolari. Risulta quindi facile standardizzare tutti i sistemi client Linux tramite la procedura di installazione lineare offerta da Sun Microsystems. Tutte le macchine dell'ufficio avranno cos\u00ec la stessa fisionomia.\nVersioni.\nSun Java Desktop System 2 \u00e8 disponibile per distribuzioni basate su SuSE.\nSun Java Desktop System 3 \u00e8 disponibile solo per il sistema operativo Solaris 10 e comprende diversi software open source tra i principali:\nSoftware di sviluppo compreso: \nJDS per OpenSolaris ha cambiato nome: OpenSolaris Desktop."}
{"id": "92954", "revid": "547992", "url": "https://it.wikipedia.org/wiki?curid=92954", "title": "Presidenti della Commissione europea", "text": "Quanto segue \u00e8 l'elenco dei presidenti della Commissione europea, dalla data della sua istituzione."}
{"id": "92955", "revid": "729019", "url": "https://it.wikipedia.org/wiki?curid=92955", "title": "Oleksandr Matvijovy\u010d Matrosov", "text": "Fu un soldato sovietico che combatt\u00e9 durante la Seconda guerra mondiale e fu eroe dell'Unione Sovietica.\nDelle sue origini non si sa molto. Viene accettato che egli nacque a Dnipro, ma \u00e8 tuttora sconosciuto a quale famiglia egli appartenesse. Alcuni sostengono addirittura che si chiamasse Shakir'yan Yunusovich Mukhamed'yanov e che avesse cambiato poi nome, ma queste voci non sono provate.\nNell'ottobre 1942, all'et\u00e0 di 18 anni, Matrosov entr\u00f2 nell'Armata Rossa. Combatt\u00e9 nella battaglia di Velikie Luki nel settore nord, e proprio in quei luoghi mor\u00ec. Il 22 febbraio 1943 la sua compagnia non riusciva ad avanzare, e anzi, veniva massacrata da una mitragliatrice tedesca. Allora Matrosov mise il suo corpo addosso al buco che serviva alla mitragliatrice per sparare i colpi, oscurando cos\u00ec la visuale al nemico. Lui venne ucciso, ma la sua compagnia riusc\u00ec a sopraffare la resistenza tedesca.\nPer questa azione nel 1945 venne nominato eroe dell'Unione Sovietica."}
{"id": "92956", "revid": "770685", "url": "https://it.wikipedia.org/wiki?curid=92956", "title": "Presidente del Parlamento europeo", "text": "Il presidente del Parlamento europeo presiede i dibattiti e le attivit\u00e0 del Parlamento europeo e lo rappresenta all'interno dell'Unione europea e a livello internazionale. La firma del presidente \u00e8 necessaria per rendere operativa la maggior parte degli atti legislativi europei e per l'approvazione del bilancio dell'Unione europea.\nIn ogni legislatura del Parlamento si alternano due presidenti, i cui nomi vengono generalmente individuati da un accordo politico tra i due maggiori gruppi politici del Parlamento.\nNomina e mandato.\nIl presidente viene eletto per un mandato di due anni e mezzo, per cui in ogni legislatura del Parlamento europeo si alternano due presidenti.\nDagli anni ottanta, i nomi dei due presidenti derivano da un accordo tra i due maggiori gruppi politici del Parlamento, il Partito Popolare Europeo e il Partito del Socialismo Europeo, in base al quale, in ogni legislatura, ciascuno di essi esprime uno dei due presidenti del Parlamento. Tale accordo fa s\u00ec che il presidente del Parlamento venga eletto con maggioranze molto ampie. La legislatura 1999-2004 costitu\u00ec una parziale eccezione, dato che l'accordo per l'alternanza alla presidenza del Parlamento venne stretto tra popolari e liberal-democratici, escludendo i socialisti. Vi fu un'eccezione anche nel 2017, allorch\u00e9 il presidente fu eletto con un accordo tra popolari, liberali e conservatori.\nA partire dalla legislatura 2009-2014, la seduta di elezione del presidente del Parlamento viene presieduta dal presidente uscente (se \u00e8 stato rieletto come europarlamentare) o da uno dei quattordici vicepresidenti uscenti. Il presidente uscente o chi lo sostituisce mantiene i suoi poteri fino all'elezione del nuovo presidente, ma deve limitarsi alla preparazione e alla gestione dello svolgimento dell'elezione del suo successore. Prima del 2009, la seduta di elezione del presidente del Parlamento era presieduta dall'europarlamentare pi\u00f9 anziano. La regola venne cambiata poco prima delle elezioni europee del 2009 a causa del timore che l'europarlamentare pi\u00f9 anziano avrebbe potuto essere Jean-Marie Le Pen, esponente di estrema destra nettamente contrario all'integrazione europea.\nLe candidature per la presidenza del Parlamento vengono presentate a chi presiede la seduta, che le annuncia all'assemblea. Se nessun candidato ottiene la maggioranza assoluta dei voti dopo i primi tre scrutini, si procede con un ballottaggio tra i due candidati che hanno ricevuto il pi\u00f9 alto numero di voti al terzo scrutinio. Se il ballottaggio si conclude in parit\u00e0, viene eletto il candidato pi\u00f9 anziano.\nPoteri e funzioni.\nRuolo all'interno del Parlamento.\nIl presidente del Parlamento presiede i dibattiti dell'assemblea, assistito da quattordici vicepresidenti che lo sostituiscono durante i suoi periodi di assenza. Il presidente convoca e presiede l'Ufficio di presidenza del Parlamento (composto dal presidente, dai vicepresidenti e da cinque questori eletti dall'assemblea) e la Conferenza dei presidenti dei gruppi politici del Parlamento.\nIl presidente inoltre coordina tutte le attivit\u00e0 del Parlamento europeo, delle sue varie commissioni e degli altri gruppi di lavoro istituiti al suo interno e assicura il rispetto del regolamento parlamentare.\nNon \u00e8 espressamente previsto ma, secondo una convenzione parlamentare, il Presidente non vota.\nRuolo di rappresentanza del Parlamento.\nIl presidente del Parlamento rappresenta il Parlamento europeo dal punto di vista legale, nei suoi rapporti con le altre istituzioni dell'Unione europea e nelle relazioni internazionali.\nLa firma del presidente \u00e8 necessaria per l'approvazione del bilancio dell'UE e per tutti gli atti legislativi europei approvati secondo la procedura legislativa ordinaria. Il presidente presiede i comitati di conciliazione tra Parlamento e Consiglio istituiti in caso di disaccordo tra le due istituzioni.\nIl presidente interviene ai vertici del Consiglio europeo per esprimere la posizione del Parlamento sui temi in discussione. Partecipa anche alle conferenze intergovernative convocate per la riforma o l'introduzione di nuovi trattati.\nDal punto di vista del protocollo, il presidente del Parlamento precede tutte le altre cariche dell'Unione europea.\nUfficio di presidenza.\nL'Ufficio di presidenza del Parlamento viene eletto assieme al presidente del Parlamento e rimane in carica per due anni e mezzo. \u00c8 composto dal presidente, dai 14 vicepresidenti e da 5 questori eletti dall'assemblea.\nL'Ufficio di presidenza si occupa del bilancio del Parlamento e di varie questioni di tipo amministrativo e organizzativo.\nVicepresidenti.\nI vicepresidenti del Parlamento europeo sono quattordici e vengono eletti dagli europarlamentari subito dopo il presidente. Come il presidente, rimangono in carica due anni e mezzo.\nPer i primi due scrutini \u00e8 richiesta la maggioranza assoluta, mentre al terzo scrutinio i candidati vengono eletti in base al numero di voti che ottengono fino all'esaurimento dei posti disponibili.\nL'elezione dei vicepresidenti \u00e8 generalmente preceduta da un accordo politico tra i gruppi politici del Parlamento, che si spartiscono i 14 posti disponibili. Nel 2009 Edward McMillan-Scott sfid\u00f2 tale accordo, in base il quale al suo gruppo (Gruppo dei Conservatori e dei Riformisti Europei) avrebbe espresso come vicepresidente del Parlamento Micha\u0142 Kami\u0144ski: McMillan-Scott riusc\u00ec a essere eletto come vicepresidente al suo posto, ma venne espulso dal suo gruppo parlamentare; successivamente, nel marzo 2010, ader\u00ec all'ALDE.\nI vicepresidenti presiedono l'assemblea quando il presidente \u00e8 assente e sono membri di diritto dell'Ufficio di presidenza del Parlamento. Il presidente pu\u00f2 delegare funzioni e compiti ai singoli vicepresidenti. Tra i 14 vicepresidenti, la Conferenza dei presidenti dei gruppi del Parlamento ne indica tre, che partecipano assieme al presidente agli eventuali comitati di conciliazione istituiti tra Parlamento e Consiglio. I tre vicepresidenti che ottengono questa maggiore influenza sono generalmente scelti tra coloro che hanno ottenuto il maggior numero di voti.\nL'attuale presidente.\nAttualmente a ricoprire il ruolo di presidente del Parlamento europeo \u00e8 la maltese Roberta Metsola, entrata in carica ad interim dopo il decesso del suo predecessore, l'italiano David Sassoli, l'11 gennaio 2022, ed eletta ufficialmente il 18 gennaio 2022 con 458 voti. La Metsola \u00e8 un'esponente del Partito Nazionalista maltese, un partito con collocazione politica nell'area del centro-destra moderato, ed \u00e8 stata eletta al Parlamento europeo nelle file del Partito Popolare Europeo. \nFino all'elezione di Martin Schulz, nel 2012, stato seguito un accordo politico tra il Partito Popolare Europeo e il Partito Socialista Europeo, in base al quale un europarlamentare popolare (Jerzy Buzek) ha ricoperto l'incarico di presidente per la prima met\u00e0 della legislatura. La tradizione di questo accordo tra i due maggiori gruppi del Parlamento per spartirsi la presidenza dell'assemblea venne contestata nel 2009 da Graham Watson, allora presidente del Gruppo dell'Alleanza dei Democratici e dei Liberali per l'Europa. Watson annunci\u00f2 la sua candidatura per la presidenza del Parlamento, presentandola come una candidatura pubblica, in contrasto con gli accordi riservati negoziati dal PPE e da S&amp;D. L'obiettivo di Watson era quello di creare un dibattito pubblico sulla nomina e sul ruolo del presidente del Parlamento europeo, rendendola una figura pi\u00f9 dinamica e influente. Tuttavia, Watson ritir\u00f2 la propria candidatura pochi giorni prima della votazione per il nuovo presidente, lasciando sostanzialmente isolata la candidatura di Buzek.\nAttuali vicepresidenti.\nI vicepresidenti sono stati eletti il 18 gennaio 2022. In base al turno di votazione e al numero di voti ottenuti si determina l'ordine di precedenza, come riportato nella tabella che segue.\nAttuali questori.\nI questori sono stati eletti il 19 gennaio 2022. In base al turno di votazione e al numero di voti ottenuti si determina l'ordine di precedenza, come riportato nella tabella che segue.\nCronologia.\nTra i presidenti del Parlamento vi sono stati alcuni dei padri dell'integrazione europea, come Paul-Henri Spaak, Alcide De Gasperi e Robert Schuman. Due sono deceduti durante il mandato, Alcide De Gasperi e David Sassoli. Tre donne hanno ricoperto tale carica, Simone Veil, Nicole Fontaine e Roberta Metsola."}
{"id": "92958", "revid": "37401", "url": "https://it.wikipedia.org/wiki?curid=92958", "title": "Lingua isolata", "text": "Le lingue isolate sono quelle di cui non \u00e8 dimostrata la parentela con altre lingue del mondo.\nUn caso in Europa \u00e8 rappresentato dalla lingua basca; in Asia dalla lingua giapponese e dalla lingua coreana, nonch\u00e9 dal burushaski.\nCirca il giapponese e il coreano molti linguisti ancora non sono convinti della loro indipendenza e ne ipotizzano un legame con le lingue altaiche, oppure (pi\u00f9 probabilmente) formano un gruppo nippo-coreano separato in et\u00e0 remota.\nTra le lingue estinte si ricordano la lingua etrusca e quella sumerica, che non appartiene neanche al ceppo afro-asiatico comprendente, ad esempio, l'accadico (assiro e babilonese).\nLista di lingue isolate per continente.\nAustralasia e Oceania.\nLe lingue parlate in Nuova Guinea sono state scarsamente oggetto di studi, pertanto alcune lingue considerate isolate potrebbero perdere tale status, a vantaggio di altre. "}
{"id": "92959", "revid": "124451075", "url": "https://it.wikipedia.org/wiki?curid=92959", "title": "Franca Raimondi", "text": "Nota per aver vinto il Festival di Sanremo 1956 con il brano \"Aprite le finestre\", ha proseguito negli anni seguenti l'attivit\u00e0 musicale, affiancandola a numerose partecipazioni a programmi radiofonici e televisivi.\nBiografia.\nNata a Monopoli, in provincia di Bari, ha studiato lingue e canto. Nel 1955 ha partecipato a un concorso radiofonico, organizzato dalla Rai per voci nuove vincendolo, insieme ad altri cinque esordienti, tra 6446 partecipanti. Il concorso permetteva ai vincitori di partecipare al Festival di Sanremo 1956.\nLa vittoria al Festival di Sanremo.\nLa cantante ha interpretato al Festival di Sanremo 1956 il brano \"Aprite le finestre\", con il quale vinse la manifestazione con 171 voti davanti a Tonina Torrielli, sempre nello stesso Festival porta le canzoni \"Il trenino del destino\", \"Lucia e Tobia\" in abbinamento con Gianni Marzocchi e \"Sogni d'or\" in abbinamento con Clara Vincenzi. Il brano vincitore del Festival raggiunse alla decima posizione in classifica di vendite.\nNello stesso anno, grazie alla vittoria nel festival, ha rappresentato l'Italia (assieme a Tonina Torrielli) al primissimo \"Concorso Eurovisione della canzone\" (oggi Eurovision Song Contest) tenutosi a Lugano, piazzandosi forse in settima posizione (nella prima edizione del festival europeo i risultati delle votazioni non furono mai rivelati, fatta eccezione per il vincitore). Sempre sull'onda del successo ha preso parte alla trasmissione \"le canzoni della fortuna\".\nNel 1957 ha partecipato al Festival di Nizza, firmando nello stesso periodo un contratto con la Rai per cantare alla radio con un'orchestra diretta da Gian Stellari. Negli anni successivi ha partecipato a \"Canzonissima\" e al Festival di Bari, avviando delle tourn\u00e9e in Canada e in America dove trov\u00f2 grande popolarit\u00e0.\nTrasmissioni radiofoniche.\nNel 1959 ha partecipato alla trasmissione radiofonica \"Solo contro tutti\" condotta da Mario Riva. Durante lo stesso anno ha preso parte alla trasmissione condotta Corrado \"Il traguardo degli assi\", in abbinamento a Alberto Rabagliati e al Duo Fasano.\nNel 1960 ha portato il brano \"Canzone all'antica\" al Festival di Napoli in coppia a Mario Trevi, non arrivando per\u00f2 alla finale. Nel 1961 \u00e8 stata presente al Festival di Zurigo con il brano \"Mostra le tue vie\". Ha poi proseguito la sua carriera musicale fino agli anni ottanta.\nNel 1961, partecipa al 2\u00ba Festival della Canzone Marinara di Ischia, dove, accompagnata dall\u2019Orchestra De Martino, interpreta le canzoni \u201cN\u2019ammore a Surriento\u201d e \u201cSerenata a Taormina\u201d, eseguite in abbinamento con Aura D\u2019Angelo e Luciano Glori.\nLa morte.\n\u00c8 morta a causa di un cancro a Monopoli il 22 aprile 1988.\nNel 2004 il comune di Monopoli le ha intitolato il primo concorso dedicato alle donne.\nNel marzo 2014 grazie allo spot televisivo della Morellato per lanciare la sua nuova collezione di gioielli ispirati ai fiori denominata \" FioreMio\", il successo sanremese della Raimondi diventa la colonna sonora dello spot televisivo, che ha come protagonista la modella Sara Sampaio.\nPremi e riconoscimenti.\n1955\n1956\n2011"}
{"id": "92963", "revid": "767487", "url": "https://it.wikipedia.org/wiki?curid=92963", "title": "Tullio Pane", "text": "Biografia.\nNasce a Napoli nel 1930, frequenta il Conservatorio di San Pietro a Majella della sua citt\u00e0 e nel 1950 vince una borsa di studio messa in palio al Teatro alla Scala di Milano e gli vengono affidate piccole parti di tenore nella stagione lirica. Nel 1952 partecipa e vince un concorso per voci nuove organizzato dalla Rai ed entra cos\u00ec a far parte dell'Orchestra del Maestro Giannini e successivamente canta accompagnato da Giuseppe Anepeta, Luigi Vinci e prende parte a diverse trasmissioni radiofoniche interpretando canzoni napoletane.\nNel 1954 vince il Festival di Napoli con il brano \"Suonno d'amore\", eseguito in coppia con Achille Togliani un brano elegante del Maestro Francesco Saverio Mangieri; l'anno seguente si aggiudica il primo e il secondo premio al Festival di Sanremo interpretando \"Buongiorno tristezza\" di Mario Ruccione e Giuseppe Fiorelli e \"Il torrente\" (in coppia con Claudio Villa) e ancora al Festival di Napoli il terzo premio con \"E llampare\" ripetuto da Gino Latilla.\nNel 1956 partecipa al concorso radiofonico \"Le canzoni della fortuna\" interpretando la canzone di Fragna \"Signora fortuna\" e nel 1962 \"L'ammore avess'a essere\" \u00e8 la canzone con la quale vince il \"Festival di Zurigo\" scritta da Tot\u00f2 (Antonio De Curtis) in gara con lui anche Achille Togliani, Luciano Tajoli, Nilla Pizzi ed Ernesto Bonino.\nL'attivit\u00e0 prosegue con programmi TV come Canzonissima e vari recital in Italia ma, con l'avvento dei nuovi stili e ritmi, la sua popolarit\u00e0 diminuisce. Intraprende comunque varie tourn\u00e9e nel mondo, dall'Australia al Giappone, dagli Stati Uniti alla Francia ed alla Spagna. Dal 1970 riprende pienamente l'attivit\u00e0 operistica cantando nei maggiori teatri italiani e stranieri come La Scala di Milano, la Carnegie Hall di New York, il Teatro San Carlo di Napoli, l'Opera di Genova, l'Opera di Roma con direttori come Oren, Patan\u00e8, Bartoletti, e i registi Bolognini, Ronconi.\nMuore di cancro nel 2001.\nRicordiamo la sua partecipazione alla \"Fausta\" di Gaetano Donizetti nel 1980 al fianco di Raina Kabaivanska e di Renato Bruson al Teatro dell'Opera di Roma e alla \"Lucia di Lammermoor\" sempre di Donizetti, questa volta con Mariella Devia e il grande tenore spagnolo Alfredo Kraus diretti da Franco Mannino nel 1990, e l'edizione della \"Turandot\" di Giacomo Puccini con Ghena Dimitrova, Nicola Martinucci, Cecilia Gasdia, Roberto Scandiuzzi, diretta da Daniel Oren, nel 1989, incisa anche su CD Nuova Era e Arts. Dal 1997 al 2001 \u00e8 ospite in varie puntate della trasmissione televisiva \"Ci vediamo su RAI 1\" condotta da Paolo Limiti. Nel 2001 l'Etichetta Riverrecords pubblica un cd intitolato \"70 mi d\u00e0 tanto\", con 26 brani registrati in diretta per i suoi 70 anni ed i 50 di attivit\u00e0 artistica con l'accompagnamento al Pianoforte del Maestro Roberto Negri.\nFra i suoi successi ricordiamo: \"Suonno d'ammore\" (1\u00ba premio festival di Napoli 1954), \"Buongiorno tristezza\" (1\u00ba premio festival di Sanremo 1955), \"Il torrente\" (2\u00ba premio festival di Sanremo 1955), \"L'ammore avvess'a essere\" (1\u00ba premio festival di Zurigo 1962), \"Eternamente tu\" (1\u00ba premio festival di Zurigo 1963), \"'E llampare\" (3\u00ba premio festival di Napoli 1955),\"O sole mio\", \"Torna a surriento\", \"O surdato innamorato\", \"Funiculi'funicul\u00e0\", \"Te voglio bene assaie\", \"Marechiare\", \"I te vurria vas\u00e0\", \"Non penser\u00f2 che a te\", \"Bruna Maria del porto\", \"Aieressera\", \"Adduormete\", \"Note d'ammore\", \"Pianura\", \"Torna Maggio\", \"Popolanella\", \"Fili d'oro\", \"Nun me guard\u00e0\", \"Speranza\", \" 'E rrose chiagneno\", \"Chiagneno pure ll'onne\", \"Luna 'nnammurata\", \"Turnammoce 'ncuntr\u00e0\"."}
{"id": "92964", "revid": "1632387", "url": "https://it.wikipedia.org/wiki?curid=92964", "title": "Nilla Pizzi", "text": "Fu la vincitrice del primo Festival di Sanremo nel 1951, con \"Grazie dei fiori\". L'anno seguente si classific\u00f2 addirittura prima, seconda e terza, rispettivamente con \"Vola colomba\", \"Papaveri e papere\" e \"Una donna prega\", registrando cos\u00ec un primato imbattuto.\nDotata di una voce dal caratteristico timbro caldo e corposo, nella sua carriera ha partecipato sette volte al Festival di Sanremo, presentando complessivamente trentuno brani, e partecipando altre due volte come ospite e una come presentatrice: ha ottenuto due primi posti, quattro secondi posti, due terzi posti, un intero podio, e due Premi alla Carriera.\nBiografia.\nGli inizi.\nFiglia di Angelo, agricoltore che curava anche la manutenzione stradale per conto del comune, e di Maria, sarta a domicilio, Nilla aveva due sorelle minori, Liliana e Denisa, le quali in seguito daranno vita a un laboratorio di maglieria molto rinomato in paese. Le tocc\u00f2 in sorte un nome di battesimo sbagliato, in seguito ad errore anagrafico, dato che avrebbe dovuto chiamarsi Dionilla, come la nonna. Il cognome Negrini, da pi\u00f9 parti attribuito alla sua effettiva anagrafe, \u00e8 stato da lei stessa giudicato un'inspiegabile leggenda metropolitana.\nDopo aver frequentato l'avviamento professionale, si impieg\u00f2 dapprima come \"piccinina\" di sartoria, poi al panificio militare di Casaralta e infine come collaudatrice di apparecchi radio alla Ducati di Bologna. Prima ancora che nel mondo della canzone, la Pizzi si mise in evidenza nel campo delle rassegne di bellezza che, alla fine degli anni trenta, cominciavano a fare la loro apparizione. Partecip\u00f2 al concorso Cinquemila lire per un sorriso, ideato nel 1939 dal pittore e grafico pubblicitario Dino Villani, concorso che fu in un certo senso l'antesignano della futura manifestazione Miss Italia (che prese avvio solo nel dopoguerra). Ma gi\u00e0 la sera del 4 novembre 1938, appena diciannovenne, aveva debuttato in uno spettacolo per i soldati del 59\u00ba Fanteria di Bologna, organizzato per la festa delle Forze Armate.\nIl 24 settembre 1940 spos\u00f2 Guido Pizzi, un giovane manovale edile che, nonostante avesse il suo stesso cognome, molto diffuso nella zona, non era un suo parente. Pochi giorni dopo il matrimonio, il marito venne richiamato alle armi e la coppia si separ\u00f2. Sempre nel 1940, tramite l'appoggio di uno zio ufficiale dell'esercito, inizi\u00f2 a esibirsi negli spettacoli organizzati per le Forze Armate, facendosi addirittura eleggere \"mascotte\" del 35\u00ba Reggimento Fanteria di Bologna. Nel 1942 vinse, davanti a diecimila concorrenti, un concorso per Voci Nuove indetto dall'EIAR (la futura Rai), interpretando i brani \"Tu musica divina\", successo di Alberto Rabagliati e \"Domani non m'aspettar\", gi\u00e0 cavallo di battaglia di Oscar Carboni. Inizi\u00f2 ad esibirsi con l'orchestra Zeme, debuttando alla radio nello stesso anno, eseguendo il motivo \"Casetta fra le rose\", composto da Guido Cergoli.\nPassata nella formazione di Cinico Angelini, il 20 febbraio 1944 incise il suo primo disco per la Parlophon, duettando con Bruna Rattani in \"Valzer di primavera\" e accompagnando Elsa Peyrone in \"Ronda solitaria\". Il 23 febbraio arriv\u00f2 anche la sua prima canzone solista: \"Alba della vita\" (che la Pizzi per\u00f2 ha sempre negato di aver interpretato, sostenendo che si sia trattato di un errore della Parlophon sull'etichetta). Allontanata dalla radio dopo un giudizio negativo sentenziato dal maestro Tito Petralia nella primavera del 1944, a causa della sua voce considerata troppo sensuale ed esotica per il regime fascista, nella stagione 1945/1946 gir\u00f2 i teatri e le sale da ballo di tutta Italia, al seguito dell'orchestra del maestro Cinico Angelini, al quale si era nel frattempo legata anche sentimentalmente, ma si esib\u00ec anche con l'orchestra Gimelli e con quella della sala Gay di Torino.\nFece ritorno stabilmente alla radio nel 1946, con s\u00e9 un contratto discografico che la legava alla Cetra; reclamata da La voce del padrone, che rivendicava un precedente contratto, fu costretta ad incidere utilizzando alcuni pseudonimi quali Isa Marletti, Ilda Tulli, Conchita Velez, Carmen Isa; alcuni dischi uscirono senza alcuna dicitura (come anonimi). Tutto questo fino al 1949, anno in cui la Pizzi pot\u00e9 finalmente tornare a incidere usando solo il proprio nome. Nonostante tutto, nel frattempo era diventata popolarissima, raccogliendo ampi consensi lanciando brani come \"Chico chico\", \"C\u00e0e C\u00e0e\" (entrambe in duetto con Tony Stella), \"Ho lasciato il paese del cuore\", \"Tchiou Tchiou\", \"Oh pap\u00e0!\", \"Cocoric\u00f2\" (una delle prime composizioni di Renato Carosone, su testo di Giovanni D'Anzi, che si firma \"Notorius\"), \"Maria de Bahia\" (con Alfredo Clerici e Clara Jaione), \"Donde vien, donde vas?\" (con il Duo Fasano), \"La ultima noche\", \"Dopo di te\", \"O mama mama\", \"Vivere baciandoti\", \"\u00c8 troppo tardi\", \"Cantando\", \"Ancora\", \"La raspa\", \"Acercate mas\", \"Quizas quizas quizas\", \"Samba del tranvai\".\nNel periodo che va dal 1948 al 1950 cambiarono le tendenze e i gusti del pubblico, grazie all'affermazione dello stile latino americano imposto attraverso Hollywood da Xavier Cugat e Carmen Miranda, e quindi si diffusero anche in Italia brani al ritmo di samba, rumba, bayon, calypso e cha cha cha. Nilla Pizzi seppe destreggiarsi anche in brani allegretti grazie ad interpretazioni ironiche. Celebri anche i suoi duetti con il collega Luciano Benevene (con il quale, finito l'amore per Angelini, ha imbastito una movimentata storia d'amore), che spaziano da canzoni come \"Bongo Bongo Bongo\", \"Che si fa con le fanciulle?\" fino alla fortunatissima \"Avanti e indr\u00e8\".\nGli anni cinquanta: le vittorie a Sanremo e il grande successo.\nIl 1950 la vide interprete di numerosi motivi che si rivelarono subito altrettanti successi come \"Che bel fiulin\", \"Nulla\", scritta per lei da Casasco, contrabbasso dell'orchestra Angelini, \"Italia mia\", \"Quiereme mucho\". Nel 1951 vinse il primo Festival di Sanremo con \"Grazie dei fiori\", piazzandosi anche seconda con \"La luna si veste d'argento\", cantata in duetto con Achille Togliani. \"Grazie dei fiori\" vender\u00e0 36\u00a0000 copie a 78 giri, vero record per l'epoca. Nello stesso anno port\u00f2 al successo la versione italiana della \"hit\" \"Cherry Pink (and Apple Blossom White)\", con il titolo \"Ciliegi rosa\".\nL'anno successivo trionf\u00f2 nuovamente al Festival di Sanremo conquistando l'intero podio (primo, secondo e terzo posto) rispettivamente con \"Vola colomba\", \"Papaveri e papere\" e \"Una donna prega\", che rimane un record a tutt'oggi mai eguagliato da nessun altro cantante. Luca Goldoni parlando della Pizzi in un suo articolo la defin\u00ec \"la Regina della Canzone Italiana\", titolo con cui passer\u00e0 alla storia. Le sue canzoni segnarono un'epoca: \"Vola colomba\" accompagnava il ritorno di Trieste all'Italia mentre \"Papaveri e papere\", con un testo che provoc\u00f2 anche l'intervento della censura a causa delle palesi allusioni politiche presenti al suo interno, vendette 75\u00a0000 copie, venne tradotta in oltre quaranta lingue (ne incise una storica versione pure il celebre tenore Beniamino Gigli), fece il giro del mondo e divenne ben presto un\"evergreen\" della musica italiana, entrando nell'immaginario collettivo a tal punto che ispirer\u00e0 anche un modo di dire, ovvero la locuzione \"alto papavero\", con cui ci si riferisce a una persona di grande importanza e potere; la canzone ispir\u00f2 inoltre anche il titolo di un film del periodo, con protagonista Walter Chiari.\nNel 1952 nacque il Festival di Napoli, che vinse con \"Desiderio 'e sole\" in coppia con Franco Ricci, conquistando anche il terzo posto con \"Margellina\", cantata in abbinamento con Sergio Bruni. Al Festival di Sanremo del 1953 si piazz\u00f2 \"solo\" seconda con \"Campanaro\" presentata in coppia con Teddy Reno. Subito per\u00f2 si rifece con altre incisioni che ne confermarono l'alto successo: \"Me voy pa'l pueblo\", \"Anema e core\", \"El marinerito\", \"Stelle e lacrime\", \"Inganno\", \"Malasierra\" (canzone di cui cura anche il testo), \"Padam padam\", \"Non \u00e8 la pioggia\", \"Ch\u00e9rie\", \"Mandolino napoletano\", \"Duska\", \"'O ciucciariello\", \"Mondina\", \"Eternamente\", \"Canzone appassionata\", \"Statte vicino a me\".\nNel frattempo riemp\u00ec le cronache rosa la sua relazione con il cantante Gino Latilla, con il quale duettava in numerosi celebri motivi come \"Colpa del bajon\", \"Col tricche-ballacche\", \"El bajon\", \"Amico tango\", \"Volevo dir di no\". Sostituita da Vittoria Mongardi al Festival di Sanremo del 1954, colpita dal tentato suicidio di Gino Latilla (dopo essere stato lasciato da lei), decise di cambiare casa discografica, rinnovando anche il suo \"look\", dimagrendo e facendosi bionda.\nNello stesso periodo la Pizzi si diede anche al cinema, essendo protagonista di alcuni fortunati film popolari come la commedia \"Ci troviamo in galleria\" di Mauro Bolognini (dove recitava accanto a Carlo Dapporto e un'esordiente Sophia Loren), e lo strappalacrime \"Canzone appassionata\" (titolo che riprendeva la sua fortunata omonima canzone) di Giorgio Simonelli, entrambi usciti nel 1953.\nI suoi ammiratori fondarono in suo onore a Torino il primo \"fan club\" della storia della canzone italiana, chiamato \"Il salottino di Nilla\". Nacque inoltre la moda delle \"cartoNille\", facsimile delle cartoline postali che recavano invece la scritta \"cartonilla postale\", con varie immagini della Pizzi incollate davanti, che i suoi fans si scambiavano per gli auguri natalizi e le comunicazioni sui suoi concerti. Nel 1954 lanci\u00f2 alla Piedigrotta, sotto le stelle di Anacapri, la celeberrima \"Luna caprese\", ricevendo ben otto richieste di bis; per tutto il mese di maggio inoltre diede il buongiorno ai radioascoltatori con il motivo \"O mese d'e rrose\". L'anno successivo partecip\u00f2 insieme a Teddy Reno e ad Alberto Talegalli alla rivista radiofonica musicale \"Rosso e nero\" di Corrado, ottenendo ampi successi.\nComp\u00ec poi una fortunata \"tourn\u00e9e\" in America, partecipando a trasmissioni radiofoniche e televisive, incidendo dischi e trionfando con la canzone \"Croce di oro\"; il \"Progresso Italo-Americano\" di New York scrisse che il titolo di \"Regina della Canzone Italiana\" non era affatto una trovata pubblicitaria, bens\u00ec il giusto appellativo per la Pizzi. Nel 1957 vinse il Festival di Velletri con \"Dicembre m'ha portato una canzone\" in coppia con Nunzio Gallo; parallelamente trionf\u00f2 al Festival della Canzone Siciliana con il motivo \"Sicilia bedda\". Intraprese con Paolo Bacilieri una \"tourn\u00e9e\" in Russia, da cui port\u00f2 in Italia i brani \"Kira\" e \"Podmoskovnye ve\u010dera\" (che tradotta in italiano diventa \"Mezzanotte a Mosca\"), incisi con la Roman New Orleans Jazz Band di Carlo Loffredo. Nello stesso anno spos\u00f2 segretamente ad Acapulco il chitarrista Carlo Porti, dal quale si separ\u00f2 pochi mesi dopo.\nNel 1957 fu protagonista sul Programma Nazionale della Rai (l'odierna Rai 1), diretta da Antonello Falqui, del variet\u00e0 televisivo settimanale \"La regina ed io\" assieme a Franca Valeri, innovativo programma dove le due protagoniste, alternando numeri comici e musicali, invitavano stiliste, attrici ed altri personaggi femminili di spicco per un ironico salotto, antesignano dei moderni \"talk show\". Nello stesso anno prese parte a due serie della rubrica pubblicitaria televisiva \"Carosello\", pubblicizzando, insieme a vari altri attori e personaggi dello spettacolo, il brandy Grand Senior delle Distillerie Fabbri.\nNel 1958 torn\u00f2 al Festival di Sanremo dove si piazz\u00f2 seconda e terza, rispettivamente con \"L'edera\" e \"Amare un altro\", abbinata rispettivamente a Tonina Torrielli e Gino Latilla (\u00e8 l'unica cantante che riusc\u00ec a insidiare il \"boom\" di Domenico Modugno e Johnny Dorelli, vincitori con \"Nel blu dipinto di blu\"). Qualche mese dopo vinse l'edizione del 1958 di \"Canzonissima\" (con il brano \"L'edera\"). Nel 1959 vinse il Festival di Barcellona (in coppia con Claudio Villa che presentava \"Binario\"), il Premio della Critica del Festival della canzone italiana (con \"Adorami\"). Inoltre si piazz\u00f2 terza al Festival di Napoli con \"Vieneme 'nzuonno\", assieme a Sergio Bruni.\nGli anni sessanta, settanta e ottanta.\nNel 1960 ritorn\u00f2 al Festival di Sanremo ed entr\u00f2 in finale con la canzone \"Colpevole\" in coppia con Tonina Torrielli che si classific\u00f2 quarta, mentre venne eliminato dopo il primo ascolto il brano \"Perdoniamoci\", ripetuto da Achille Togliani.\nA partire da questo periodo, a seguito dell'avvento in Italia degli urlatori, del rock and roll e del beat, la Pizzi, da sempre legata alla canzone melodica tradizionale, venne di fatto messa da parte dai discografici. Anche se non riusc\u00ec pi\u00f9 a riscuotere in Italia lo stesso successo avuto nei decenni precedenti, la cantante fu comunque in grado di ritagliarsi ancora un suo posto nel panorama musicale, sia italiano che internazionale, sotto l'egida della sua nuova etichetta, la RCA Italiana, nel filone \"revival-nostalgico\" ed in quello \"folkloristico\" (incidendo brani in diversi dialetti regionali), ed inoltre partecip\u00f2 molto spesso come ospite in varie trasmissioni televisive e radiofoniche in cui ripercorse la sua carriera, fino a pochi mesi prima del decesso.\nApr\u00ec un elegante \"night\" ad Acapulco chiamandolo Portofino, omaggiando Fred Buscaglione prematuramente e tragicamente scomparso proprio in quel periodo. Tra i frequentatori del locale grossi nomi del calibro di Frank Sinatra, Sammy Davis jr., Curd J\u00fcrgens e Caterina Valente. Nel 1961 partecip\u00f2 al Giugno della Canzone Napoletana. Nel 1962 si present\u00f2 al Primo Cantagiro dove cant\u00f2 \"Un mondo per noi\", senza arrivare in finale.\nNello stesso anno intraprese la prima di una serie trentennale di fortunate \"tourn\u00e9e\" in Australia, dove apparve anche alla TV locale. Nel 1964 fu tra i 42 partecipanti della prima edizione di Un disco per l'estate, con la canzone \"Abbronziamoci insieme\", che per\u00f2 non riusc\u00ec ad arrivare alla finale.\nNello stesso anno partecip\u00f2, dimostrando grande autoironia, alla parodia televisiva de \"I tre moschettieri\" per il variet\u00e0 \"Biblioteca di Studio Uno\", diretto da Antonello Falqui e allestito dal Quartetto Cetra, interpretando la Regina Anna d'Austria, affiancando Claudio Villa che interpretava Re Luigi XIII.\nRicevette dal Governo libico il prestigioso premio \"Grande Cervo d'Oro\" e nel 1965 vinse il Festival di Sandrigo, in provincia di Vicenza, con il motivo in dialetto veneto \"Ti, te se timido\". Nello stesso anno torn\u00f2 a cimentarsi come attrice: diretta da Alberto Lattuada interpret\u00f2 Sostrata nella riduzione cinematografica de \"La mandragola\" di Machiavelli, accanto a Tot\u00f2, Romolo Valli, Rosanna Schiaffino e Philippe Leroy.\n\u00c8 del 1968 un'altra fortunata \"tourn\u00e9e\" negli Stati Uniti, durante la quale ebbe l'onore di esibirsi al fianco di Frank Sinatra, Ella Fitzgerald, Perry Como e Rosemary Clooney.\nNel 1970 incise l'album \"Scritte per me\", con dodici brani firmati dai pi\u00f9 grandi autori e compositori italiani del periodo come Pino Calvi, Carlo Donida, Bruno Pallesi, Leo Chiosso, Carlo Alberto Rossi fino allo scrittore Leonida R\u00e9paci e ai conduttori Pippo Baudo e Paolo Limiti. L'album segn\u00f2 il passaggio alla sua nuova casa discografica: \u00c9quipe.\nNel 1972 il suo album \"Con tanta nostalgia\" vinse il Premio della Critica Discografica, allora molto ambito.\nNel 1978 partecip\u00f2 come attrice al suo ultimo film: \"Melodrammore\", unica regia cinematografica di Maurizio Costanzo.\nNel 1981 Gianni Ravera la chiam\u00f2 a presentare il Festival di Sanremo, accanto a Claudio Cecchetto ed Eleonora Vallone; la Pizzi fu la madrina ufficiale della manifestazione nel trentesimo anniversario dalla prima edizione.\nDal 1986 al 1990 form\u00f2, assieme a Carla Boni, Gino Latilla e Giorgio Consolini, il gruppo Quelli di Sanremo, con il quale si esib\u00ec in numerose manifestazioni e incise anche un 33 giri nel 1989.\nNella stagione televisiva 1986-1987 condusse un programma \"L'allegro gioved\u00ec\" sulla televisione locale milanese Antenna 3 Lombardia, che come sigla aveva la canzone \"Un giorno all'italiana\" tratta dall'omonimo LP uscito nello stesso periodo. Dal 1988 al 1992 \u00e8 stata conduttrice di un altro variet\u00e0 televisivo locale trasmesso da una emittente televisiva romagnola, intitolato \"Romagna Mia\".\nNel 1989 partecip\u00f2 a \"C'era una volta il festival\" con \"Grazie dei fiori\", in cui, pur non accedendo alla finale, le venne consegnata una targa-premio, assegnatale da una commissione, dove veniva riconosciuta \"Grazie dei fiori\" come canzone pi\u00f9 bella dei primi 40 anni del Festival di Sanremo.\nGli anni novanta.\nNel 1990 partecip\u00f2 nuovamente a \"C'era una volta il festival\" con \"Papaveri e papere\" in una nuova versione a swing, ma anche stavolta non riusc\u00ec ad accedere alla finale.\nNel 1992 le \u00e8 stato attribuito il premio \"Personalit\u00e0 Artistica\" alla carriera.\nIn occasione del Festival di Sanremo 1994 fece parte del gruppo Squadra Italia, appositamente costituito per l'occasione, cantando il brano \"Una vecchia canzone italiana\", classificatosi al diciannovesimo posto nella classifica finale.\nApprofittando della sua notoriet\u00e0 e del suo carisma, soprattutto sugli anziani, nello stesso anno ha iniziato a comparire sul canale Rete Mia come imbonitrice di una serie di televendite di \"Piramidi della fortuna\", ovvero piccole piramidi in rame che promettevano fortuna, amore e soluzione di tutti i problemi di salute. Tale piramide veniva venduta a un prezzo superiore alle 200.000 lire fino al 1995, quando un'indagine della Divisione Polizia Amministrativa e Sociale della Questura di Genova svel\u00f2 la truffa che si nascondeva dietro a tale operazione commerciale (truffa a cui la Pizzi era totalmente estranea, in quanto usata solo come \"specchietto per le allodole\") e mise fine al tutto.\nNella stagione televisiva 1996-1997 fu ospite fissa del contenitore domenicale di Rai 1, \"Domenica in\", presentato da Mara Venier.\nSempre a partire dal 1996, e fino al 2002, \u00e8 stata inoltre ospite ricorrente (in alcuni edizioni n\u00e9 fu una presenza fissa) delle trasmissioni pomeridiane \"revival\"-nostalgiche di Paolo Limiti come \"E l'Italia racconta\", \"Ci vediamo in TV\", \"Alle due su Rai 1\" e \"Ci vediamo su Raiuno\".\nNell'autunno del 1997 ha partecipato come ospite fissa alla trasmissione del mezzogiorno di Canale 5 \"Ciao Mara\", anch'essa condotta da Mara Venier, che per\u00f2 venne cancellata dopo un solo mese a causa dei bassi ascolti.\nGli anni 2000.\nNel 2001 ha reinterpretato il brano \"Grazie dei fiori\" in chiave \"rap\", assieme alla \"boy band\" 2080. Con lo stesso gruppo present\u00f2 il brano \"Io e te\" alla commissione selezionatrice del Festival di Sanremo 2002, ma il brano fu respinto. Il 1\u00ba giugno 2002 il Presidente della Repubblica Carlo Azeglio Ciampi la nomin\u00f2 Grande Ufficiale della Repubblica Italiana.\nL'anno seguente, nel 2003, durante il Festival di Sanremo le venne assegnato il prestigioso Premio alla Carriera. Nello stesso anno torn\u00f2 in sala di registrazione, incidendo l'album \"Insieme si canta meglio\", che comprende dodici duetti con celebri nomi dello spettacolo quali Platinette, Valeria Marini, Don Backy, Mino Reitano, Patrizia Rossetti, Maria Teresa Ruta e altri. Nell'estate dello stesso anno, stupendo tutti, decise di partecipare a un \"tour\" estivo in tutta Italia accompagnata dalla \"star\" televisiva Platinette, un progetto presto interrotto a causa di problemi di salute. Colpita da una patologia vascolare, fu costretta a seguire un lungo periodo di riabilitazione, che la tenne lontano dal mondo dello spettacolo per un intero biennio.\nTorn\u00f2 sui suoi passi tra il 2005 e il 2006 apparendo ospite di altre trasmissioni televisive come \"Domenica in\" e \"Sanremo contro Sanremo\". Nel 2006 incise un duetto assieme a Michele Paulicelli intitolato \"Vicino a chi se non a te\", che risult\u00f2 la sua ultima incisione. Il 2008 e il 2009 l'hanno vista tra i protagonisti dell'estate musicale di Ozzano dell'Emilia, dove si \u00e8 esibita assieme a Giorgio Consolini, con il quale ha duettato anche nel settembre del 2008 a Capannori durante i festeggiamenti del 40\u00ba Anniversario dell'Associazione Lucchesi nel Mondo. Le voci divulgate da Lorena Bianchetti il 22 febbraio 2009 nel corso del programma \"Domenica in\", circa un \"peggioramento delle sue condizioni di salute\", sono state ampiamente smentite. Nel giorno del suo 90\u00ba compleanno le sono arrivati gli auguri personali dell'allora Presidente del Consiglio Silvio Berlusconi, e molti quotidiani e trasmissioni televisivi l'hanno omaggiata; Mina, nella sua rubrica all'interno del quotidiano \"La Stampa\", ha scritto che: \"Io ho imparato molto dalla sua voce, ed \u00e8 giusto ammetterlo, finalmente\".\nNel corso dei festeggiamenti annunci\u00f2 l'uscita di un CD contenente canzoni e poesie, che per\u00f2 non fu mai realizzato, e una crociera tra le isole greche. Nilla Pizzi ha aderito ufficialmente al progetto \"Amiche per l'Abruzzo\". L'iniziativa \u00e8 partita da Laura Pausini che ha organizzato insieme ad altre cinquanta cantanti italiane, tra cui la Pizzi, un concerto che si \u00e8 tenuto il 21 giugno 2009 allo Stadio Giuseppe Meazza di Milano. Il ricavato della serata \u00e8 andato alla ricostruzione in Abruzzo. Il 4 luglio 2009 Nilla Pizzi ha ritirato personalmente un premio alla carriera conferitole, durante la festa della decennale della squadra azzurra 2000, ad opera di Lele Mora. Il 14 agosto 2009 le \u00e8 stato conferito un altro premio alla carriera ad Alassio da parte del comune di Sanremo. In settembre \u00e8 stata nuovamente in \"tourn\u00e9e \"in crociera sul Mediterraneo assieme al collega Giorgio Consolini. Nilla Pizzi ha fatto un inatteso ritorno in televisione durante la trasmissione televisiva \"Domenica Cinque\" condotta da Barbara D'Urso, il 15 novembre 2009, apparendo in un collegamento in diretta dalla casa di Lele Mora, dove la Pizzi era invitata insieme ad altri colleghi e amici, tra cui Loredana Bert\u00e8.\nGli anni 2010-2011: Sanremo e il nuovo album postumo.\nNel febbraio 2010 fu ospite durante la terza serata del Festival di Sanremo, dopo l'omaggio tributatole da Carmen Consoli, che sul palco ha interpretato \"Grazie dei fiori\": la Pizzi, accompagnata sul palco da quattro giovani, ha accennato il ritornello di \"Vola colomba\" dimostrando di avere ancora un'intonazione perfetta e di aver mantenuto la sua caratteristica voce bruna e ferma. Subito dopo, la cantante \u00e8 stata insignita del premio \"Citt\u00e0 di Sanremo\".\nIl 28 febbraio 2010 Nilla Pizzi ha partecipato, in qualit\u00e0 di ospite, al Carnevale di Cento, dove \u00e8 salita sul palco intonando alcune delle sue pi\u00f9 famose canzoni. Nel numero di marzo 2010 della rivista musicale \"Musica leggera\" venne pubblicata una lunga intervista, rilasciata dalla Pizzi ad Enzo Giannelli, in cui la cantante raccontava le fasi principali della sua carriera; questa risulter\u00e0 essere l'ultima intervista ufficiale rilasciata dalla cantante. Il 29 marzo 2010 \u00e8 apparsa come ospite della trasmissione televisiva condotta da Paolo Limiti \"Minissima 2010\", trasmessa in prima serata su Rai 2 per celebrare i settant'anni di Mina. Durante la serata la Pizzi ha cantato dal vivo e ha ricordato il suo duetto a \"Milleluci\" con Mina in cui cantarono \"Papaveri e papere\".\nIl 9 luglio 2010, accompagnata dal suo agente Lele Mora, ha inaugurato la terza edizione del \"Padova Pride Village\", e, aiutata dalla cantautrice Giovanna Nocetti, ha intonato i ritornelli di \"Vola colomba\" e \"Papaveri e papere\". Nell'agosto 2010, insieme al collega Giorgio Consolini, ha partecipato ancora una volta ai festeggiamenti dell\"Estate di Ozzano\".\nLa morte.\nNilla Pizzi mor\u00ec la mattina del 12 marzo 2011 all'et\u00e0 di 91 anni, alla casa di cura Capitanio di Milano, dove era ricoverata in seguito a un intervento. Nella stessa clinica il 13 e 14 marzo 2011 \u00e8 stata allestita la camera ardente, mentre i funerali della cantante si sono tenuti il 15 marzo 2011 a Milano, nella Basilica di Santa Eufemia. Negli stessi giorni \u00e8 stato indetto il lutto cittadino a Sant'Agata Bolognese, suo paese natale. Dopo la cremazione, il 16 marzo le ceneri di Nilla Pizzi sono state tumulate nella cappella di famiglia nel cimitero di Sant'Agata Bolognese, dove riposano le salme dei genitori.\nDiscografia parziale.\nLa discografia di Nilla Pizzi \u00e8 basata su quella ricostruita da Enzo Giannelli"}
{"id": "92965", "revid": "709565", "url": "https://it.wikipedia.org/wiki?curid=92965", "title": "Festival di Napoli", "text": "Il Festival della Canzone Napoletana, comunemente noto come Festival di Napoli, \u00e8 una competizione canora nata a Napoli nel 1952 e cessata nel 1971. \u00c8 stato ripreso in varie edizioni dal 1981 fino al 2004. Gli spettacoli, dal 1952 al 1970 e l'isolata edizione del 1981, furono trasmessi dalla RAI, mentre tra il 1998 ed il 2004, in chiave rielaborata, furono trasmessi da Rete 4. Dal 2015 il festival viene ripreso al teatro Politeama con la denominazione Festival di Napoli Lyric e New Generation che al 2020 conta 6 edizioni continuative.\nCon la conduzione di un giovane Pippo Baudo fa da sfondo alla parte finale del film \"Operazione San Gennaro\" (1966) per la regia di Dino Risi.\nStoria.\nSimbolo della Canzone napoletana della seconda met\u00e0 del Novecento, il Festival della Canzone napoletana nasce nella citt\u00e0 partenopea nel 1952, l'anno successivo alla nascita del Festival di Sanremo, e si svolge del Teatro Mediterraneo di Napoli.\nTra i protagonisti del Festival della Canzone napoletana, dal 1952 al 1970, ricordiamo i cantanti napoletani Mario Abbate, Aurelio Fierro, Nunzio Gallo, Maria Paris, Giacomo Rondinella, Sergio Bruni, Gloria Christian, Mario Trevi, Fausto Cigliano, Franco Ricci, Mirna Doris, Tony Astarita, Mario Merola, Mario Da Vinci, Enzo Del Forno, Peppino di Capri, Gianni Nazzaro, Nino Fiore, Antonio Buonomo, Tullio Pane, Peppino Gagliardi, Gloriana, Giulietta Sacco, Bruno Venturini, Tony Bruni.\nA questi si affiancheranno cantanti provenienti dal Festival di Sanremo, come Carla Boni, Wilma De Angelis, Domenico Modugno, Ornella Vanoni, Claudio Villa, Don Backy, Giorgio Gaber, Julie, Fred Bongusto, Nilla Pizzi, Oscar Carboni, Betty Curtis, Giorgio Consolini, Tony Dallara, Jula de Palma, Johnny Dorelli, Equipe 84, Louiselle, Los Marcellos Ferial, Marino Marini, Miranda Martino, Milva, Gino Latilla, Anna Identici, Wilma Goich, I Giganti, Luciano Tajoli, Teo Teocoli, Achille Togliani, Iva Zanicchi, Carmen Villani, Luciano Virgili, Narciso Parigi, Katyna Ranieri, Flo Sandon's, Lara Saint Paul, Memo Remigi, Dean Reed, Anna German, Mei Lang Chang, Nini Rosso, Robertino, Teddy Reno, ed attori come Franco Franchi, Oreste Lionello, Nino Taranto, Renato Rascel, Ombretta Colli, Lando Fiorini, Beniamino Maggio e Angela Luce.\nLo spettacolo vedr\u00e0 in veste di presentatori, nel corso degli anni, personaggi come Nunzio Filogamo, Enzo Tortora, Corrado, Pippo Baudo, Mike Bongiorno, Daniele Piombi.\nInterrotto nel 1971, dopo un tentativo di rilancio nel 1973 con la , fu restituito alla citt\u00e0 nel 1981, assumendo il nome di \"Festival di Napoli '81\". Lo spettacolo, diviso in tre serate ed organizzato dalla DAN con l'apporto della Rai e del patrocinio della Regione Campania, fu presentato da Franco Solfiti, coadiuvato da Maria Laura Soldano, e trasmesso rigorosamente a colori dal Teatro Metropolitan di Napoli sull'emittente televisiva Rai Tre dalle ore 22.30 fino alla conclusione. La diretta radiofonica avvenne sul secondo programma Rai dalle ore 22.45.\nDopo quell'edizione il Festival, ancora una volta, vide un lungo periodo di pausa, finch\u00e9 \u00e8 ripreso nel 1998 per concludersi nel 2004, trasmesso su Rete 4, anche se con spirito e risultati diversi.\nDal 2015 il Festival di Napoli viene nuovamente rilanciato al Teatro Politeama e ribattezzato in \"Festival di Napoli New Generation\".\nIl \"Giugno della Canzone Napoletana\".\nImprontata sullo stile del Festival di Napoli, il Giugno della Canzone Napoletana si svolse a Napoli nel 1961, al Teatro Mediterraneo, e vide un debuttante Pippo Baudo alla conduzione del programma.\nFurono presentate ventiquattro canzoni interpretate da ventisei artisti provenienti dal panorama della Canzone napoletana e della Canzone italiana: da Sergio Bruni a Milva, da Nilla Pizzi a Mario Abbate, da Nunzio Gallo ad Achille Togliani.\nLa gara sar\u00e0 vinta da Milva e Nunzio Gallo con la canzone \"Credere\".\nL'artista rivelazione della manifestazione si riveler\u00e0 il giovane Mario Trevi che, interpretando \"Mare verde\" (Giuseppe Marotta - Salvatore Mazzocco), con Milva, si aggiudica il secondo posto.\nAl terzo posto si posizionano Sergio Bruni e Luciano Virgili con \"T' 'e pigliato 'o sole\".\nLa votazione avviene tramite le schedine dell'Enalotto. Le schedine giocate per la manifestazione sono 897.925, per un incasso di circa 90 milioni di lire.\nIl \"Gran Festival di Piedigrotta\".\nRichiamando alle vecchie Audizioni di Piedigrotta, il Gran Festival di Piedigrotta si svolse a Napoli nel 1962, al Teatro Mediterraneo della Mostra D'Oltremare. La manifestazione nasce come contro risposta al Festival di Napoli, selezionando brani dallo stile moderno, contrariamente alla linea classica del festival partenopeo. La manifestazione \u00e8 l'ultima che vede come direttore d'orchestra il M\u00b0 Giuseppe Anepeta, infatti quest'ultimo morir\u00e0 l'anno seguente. Il \"Gran Festival di Piedigrotta\" verr\u00e0 vinto dal brano \"Mandulinata blu\" (Martucci - Mazzocco), interpretata da Emilio Pericoli e Mario Trevi. Al secondo posto si posizioneranno Gina Armani e Alberto Berri con \"Serenata a Surriento\", e al terzo Lucia Altieri e Nelly Fioramonti con \"Cielo e mare\". La Rai, in chiusura della manifestazione, s'impegna a promuovere tutti i motivi finalisti in quindici trasmissioni radiofoniche.\nDopo questa edizione, la rassegna verr\u00e0 annullata.\nLa \"Piedigrotta: Le nuove Canzoni di Napoli 1973\".\nDopo il \"Gran Festival di Piedigrotta\" del 1962, il nome della Piedigrotta torna nel titolo di una manifestazione musicale partenopea. Questa volta, per\u00f2, per evitare polemiche e denunce da parte degli autori non accettati dalla giuria esaminatrice, non ci sono vincitori n\u00e9 vinti. La si svolge al Teatro Mediterraneo di Napoli, sede storica del Festival di Napoli, e viene trasmessa radiofonicamente in prima serata. Le canzoni vengono eseguite in gruppi di dodici, divise nelle prime due serate. Nella terza serata vengono eseguiti tutti i brani, con ripresa televisiva RAI. \u00c8 condotta da Nino Taranto con ospite d'onore Gina Lollobrigida. Pur non essendo una gara, il popolare cantante Mario Abbate, viene inspiegabilmente escluso. L'artista manifesta tutti i suoi dissapori all'organizzazione chiedendo le motivazioni che hanno determinato la sua eliminazione. Per rimediare al grave e imbarazzante errore, gli organizzatori promettono ad Abbate di fargli cantare la sigla. Promessa per\u00f2 non mantenuta e comunicata all'artista appena due giorni prima della manifestazione. Poco prima della diretta televisiva del 17 novembre, Mario Abbate si barrica nel pullman della regia mobile dichiarando: Uscite fuori \"tutti, tra poco salter\u00e0 tutto in aria\". Protesta contro gli organizzatori e denuncia di essere stato escluso non per demeriti artistici ma per dissapori del tutto personali ed estranei all'evento con il direttore artistico Aldo Bovio. Il grande interprete denuncia anche l'avvenuta infiltrazione della mafia musicale rea di espandersi con prepotenza in tutto l'ambiente artistico partenopeo. La protesta dura circa un quarto d'ora poi Abbate, abbandona la postazione. Giunge sul luogo il commissario Petruz\u00ec che, perquisendolo, non trova alcuna bomba. Abbate dichiara che a\"vrebbe fatto saltare in aria la manifestazione, non certo una bomba\". La Piedigrotta si svolse regolarmente ma non riusc\u00ec a rilanciare il Festival.\nIl \"Festival Napoletano\".\nAnche se il Festival nasce ufficialmente nel 1952, un primo esempio di \"Festival della Canzone Napoletana\" si era tenuto a Sanremo, al Casin\u00f2 Municipale, nel 1932, e vi parteciparono cantanti come Carlo Buti, Ferdinando Rubino, Mario Pasqualillo. Un secondo spettacolo simile si terr\u00e0 nel 1933 a Lugano. Entrambe le manifestazioni furono organizzate da Ernesto Murolo e Ernesto Tagliaferri; la direzione artistica fu gestita dal primo e la direzione orchestra e commenti musicali dal secondo.\n\"Festival Napoletano\" (Sanremo, 1932).\nElenco delle canzoni, degli autori e dei cantanti che presero parte al \"Festival Napoletano\" tenutosi a Sanremo nel 1932."}
{"id": "92966", "revid": "128334", "url": "https://it.wikipedia.org/wiki?curid=92966", "title": "Carla Boni", "text": "Negli anni cinquanta reinterpret\u00f2 \"Johnny Guitar\", dalla colonna sonora dell'omonimo film western del 1954.\n\u00c8 stata sposata con il cantante Gino Latilla dal 1958 al 1968.\nBiografia.\nNel 1935 entra a far parte della \"Compagnia ferrarese di attori-bambini\".\nL'idea di modificare il cognome da \"Gaiano\" a \"Boni\" \u00e8 nata dalla vincita di alcuni numeri al lotto da parte di un cugino della cantante, vincita avvenuta in un bar denominato \"Caff\u00e8 Boni\". Il cugino, tornato a casa dopo la vincita, diede l'idea di modificare il cognome da \"Gaiano\" a quello del bar e la cugina ne fu subito entusiasta.\nDopo un insoddisfacente provino con il maestro Tito Petralia, la cantante colp\u00ec l'attenzione del maestro Pippo Barzizza, che l'accolse nella sua orchestra facendole incidere i suoi primi dischi.\nCome successi di quel periodo ricordiamo \"Le luci di New York\" di George Gershwin, \"Il mago Baku\" che fu un grande successo radiofonico e una versione italiana di \"With a Song in My Heart\", denominata \"Come canta il mio cuor\".\nNel 1952 la Boni entra stabilmente nell'organico dei cantanti della Rai, nell'orchestra del maestro Cinico Angelini.\nVince il Festival di Sanremo nel 1953 con \"Viale d'autunno\" in coppia con Flo Sandon's ottenendo cos\u00ec un'enorme popolarit\u00e0; alla stessa manifestazione presenta anche il brano \"Acque amare\" composto da Carlo Alberto Rossi, che seppure escluso dalla finale le vale il record, tuttora imbattuto nella storia del Festival, di 3 minuti e 5 secondi di applausi.\nNel 1955 vince il Festival di Napoli con \"'E stelle 'e Napule\" in coppia con il futuro marito Gino Latilla e Maria Paris. Lo stesso anno, vince anche il Festival internazionale della canzone di Venezia, insieme con il marito Gino Latilla e il Quartetto Cetra, con la canzone \"Vecchia Europa\".\nNel 1956 porta al successo la celebre \"Mambo Italiano\" mentre l'anno successivo ottiene un altro \"exploit\" al Festival di Sanremo con \"Casetta in Canad\u00e0\". Grande successo ottenne la sua appassionata interpretazione del successo internazionale B\u00e9same mucho che serv\u00ec a distinguerla dalla pi\u00f9 trattenuta Nilla Pizzi. Appare nello stesso anno nel film \"I miliardari\", diretto da Guido Malatesta.\nIn totale la cantante collezioner\u00e0 5 presenze al Festival di Sanremo (dal 1953 al 1961) ed altrettante al Festival di Napoli (dal 1952 al 1962), oltre a partecipazioni ad altre rassegne musicali del periodo come \"Canzonissima\" e \"Un disco per l'estate\".\nNel 1986 \u00e8 presente come ospite fissa per 13 puntate al variet\u00e0 condotto da Paolo Villaggio, Un fantastico tragico venerd\u00ec insieme a Achille Togliani, Giorgio Consolini e Joe Sentieri.\nHa poi attraversato un lungo periodo in cui ha alternato momenti di pausa a concerti e alla rivisitazione dei suoi successi, esibendosi anche in gruppo con i colleghi di un tempo (Nilla Pizzi, Gino Latilla, Giorgio Consolini) formando Quelli di Sanremo e doppiando Virna Lisi nelle parti cantate del melodramma erotico di Alberto Lattuada \"La cicala\" (1980).\nAlla fine degli anni novanta \u00e8 tornata alla ribalta grazie alla partecipazione nel singolo dei Flabby: una cover del suo maggior successo, \"Mambo Italiano\": ha poi dato alle stampe i brevi romanzi autobiografici \"Ribalta spenta\" (1994) e \"Ribalta accesa\" (1997), presentati come opere di fantasia ma con molti riferimenti a eventi e personaggi reali, tra cui Nilla Pizzi, Cinico Angelini, il Duo Fasano e Gino Latilla.\nIl 22 novembre 2000 riceve il premio alla carriera al Museo internazionale del cinema e dello spettacolo.\nNel 2001 \u00e8 ospite, con Narciso Parigi e Mario Trevi, alla trasmissione Mezzogiorno in famiglia. Nel 2002 ha partecipato anche alla raccolta \"Tutti pazzi per Rettore\" incidendo il brano \"Kobra\".\nDurante la sua lunga carriera coltiva anche la passione di comporre poesie. Come paroliera vanno ricordate le canzoni: \"Till\" (versione italiana della celeberrima song) e \"T'invito al concerto,\" composta da Italo Salizzato.\nNell'ottobre 2007 \u00e8 uscito un album di canzoni inedite, intitolato \"Aeroplani ed angeli\", scritte da giovani cantautori, come Alessandro Orlando Graziano, anche ideatore e produttore del progetto discografico.\nNel 2008 partecipa a diverse puntate della prima edizione de I migliori anni dove interpreta dal vivo e in diretta alcuni dei suoi successi come \"Mambo italiano\", \"Que ser\u00e0\" e \"Casetta in Canad\u00e0\".\nIl 5 ottobre 2008 ha partecipato al memorial di Pino Rucher (chitarrista Rai) a 12 anni dalla sua morte. La manifestazione \u00e8 stata patrocinata dal Comune di Manfredonia e dalla Provincia di Foggia.\nLa morte.\nNegli ultimi mesi di vita, gi\u00e0 malata, ha voluto realizzare un video del brano \"Portami in India\" per congedarsi dal suo pubblico, girato insieme sempre ad Alessandro Orlando Graziano.\n\u00c8 morta a Roma il 17 ottobre 2009 dopo una lunga malattia ed \u00e8 stata tumulata in una tomba a terra nel cimitero di Roma - Prima Porta.\nIl seguente messaggio, scritto di proprio pugno da Carla Boni qualche anno prima, \u00e8 stato letto per il suo funerale a Ferrara:\n\"Ho ricevuto il mio congedo. Vi dico addio amici miei, mi inchino a voi tutti e prendo commiato. Ecco, rendo le chiavi della mia posta. \u00c8 giunta l'ora della partenza. Parto a mani vuote ma con tanta speranza. In questo teatro ho recitato la mia parte, ci\u00f2 che ho visto \u00e8 stato insuperabile! La mia vita \u00e8 stata benedetta ed accetto in silenzio la mia partenza. A chi mi aspetta, offro la coppa colma della mia vita, i giorni dell'autunno, le notti d'estate e le ore d'amore. Arpe, suonate le ultime note, parto a mani vuote verso il tramonto e verso la mia ultima meta. Carla Boni\""}
{"id": "92967", "revid": "767487", "url": "https://it.wikipedia.org/wiki?curid=92967", "title": "Nunzio Gallo", "text": "Biografia.\nGli inizi come cantante lirico.\nNasce a Napoli il 25 marzo 1928, ma la sua nascita viene dichiarata dai genitori il giorno successivo, per cui all'anagrafe risulta nato il 26, mentre ha sempre festeggiato il compleanno il 25, data che coincide anche con l'onomastico.\nDotato di una bella voce, duttile e potente, prima tenorile e poi baritonale, inizia la carriera come cantante lirico per necessit\u00e0 e per passione, studiando al Conservatorio di San Pietro a Majella di Napoli sotto la guida del tenore Nunzio Bari e del maestro Mino Campanino. Debutta a soli 17 anni, nel 1945, al Teatro delle Palme di Napoli in uno spettacolo organizzato dalla Special Services Division dell'esercito statunitense. Il successo \u00e8 tale che decide di continuare su questa strada e supera, nel 1948, un concorso di musica leggera nel quale si classifica al secondo posto, riuscendo ad entrare nella Rai.\nNel 1954 fa parte del cast della \"Traviata\" di Verdi diretta da Carlo Maria Giulini con Renata Tebaldi, Giacinto Prandelli, Gino Orlandini e l'orchestra della RAI di Milano.\nCanzonissima e il Festival di Sanremo.\nNel 1956 vince la prima \"Canzonissima\" con la canzone \"Mamma\" e l'anno successivo vince anche il Festival di Sanremo con \"Corde delle mia chitarra\" in coppia con Claudio Villa. Con la stessa canzone partecipa alla seconda edizione dell'Eurovision Song Contest (a Francoforte sul Meno) piazzandosi al sesto posto.\nNel 1957 vince anche il Concorso Nazionale della Piedigrotta con \"Sera d'est\u00e0\", a pari merito con Grazia Gresi (che presenta \"Dimane..chi sa\"').\nNel 1961 ottiene un grande successo vendendo un milione di dischi con la canzone \"Sedici anni\".\nSempre a Sanremo, nel 1962, giunge in finale al Festival cantando in coppia con Rocco Montana un brano di Mascheroni e Testoni, \"Inventiamo la vita\".\nIl Festival di Napoli.\nNel 1958 vince il Festival di Napoli con \"Vurria\" in coppia con Aurelio Fierro e vi partecipa in altre numerose edizioni, fino all'ultima, del 1970.\nNel 1961 partecipa al Giugno della Canzone Napoletana e nel 1973 partecipa alla .\nIl cinema.\nPartecipa anche ad una ventina di film, tra i quali si ricorda \"Il mammasantissima\" di Alfonso Brescia (1979), con Mario Merola e Ciro Giorgio e \"Napoli storia d'amore e di vendetta\" di Mario Bianchi (1979), con Sal Da Vinci e Paola Pitagora.\nVita privata.\nNel 1959 si sposa con Bianca Maria Varriale dalla quale nascono Jerry Gallo, Gianfranco Gallo, Loredana Gallo e Massimiliano Gallo.\nLa malattia e la morte.\nDurante il pomeriggio del 23 settembre 2007, poco tempo dopo la sua ultima esibizione in pubblico, e dopo aver ricevuto il Premio alla carriera, viene colpito da una grave emorragia cerebrale e ricoverato presso la rianimazione dell'ospedale San Giovanni Bosco di Napoli, che lascia nella mattina del 2 gennaio 2008 per essere trasferito presso la clinica S. Raffaele di Cassino. Resta nella clinica per circa due mesi, durante i quali le sue condizioni peggiorano ulteriormente. Solo tre giorni prima di morire viene trasferito in un centro di riabilitazione adatto a rieducarlo neuromotoriamente, a Telese Terme, in provincia di Benevento, ma i danni subiti dalle mancate cure a Cassino sono deleteri per cui non si riprende mai pi\u00f9 e muore in quest'ultima clinica nella tarda serata del 22 febbraio, a 79 anni. Il suo corpo \u00e8 stato cremato.\nTra i suoi altri successi, si ricordano: \"Anema nera\", \"Inno del Napoli\", \"Corde della mia chitarra\", \"Pais\u00e0\", \"Ninna nanna a Napule\" (con Sal Da Vinci), \"'E rrose e tu\", \"Catene d'ammore\", \"L'ultimo pezzo di terra\", \"Damme a mano\", \"Serenatella 'e maggio\", \"Solitudine\", \"Inutilmente\", \"Annamaria\", \"Ammore mio\", \"Sciudezza bella\", \"Serenatona\", \"O paese d'o sole\", \"Te s\u00ec scurdato 'e Napule\", \"Priggiuniero 'e guerra\", \"Oil\u00ec oil\u00e0\", \"Sora mia!\", \"Lassammoce\", \"Tarantelluccia\", \"Carcere\", \"Chella d'e rrose\", \"Povero guappo\", \"Sedici anni\", \"A vucchella\", \"La ballata del clown\", \"Catar\u00ec\" e \"Voglio te\". Ha inciso per le etichette discografiche Odeon, Vis Radio, Phonotype, Zeus."}
{"id": "92968", "revid": "804", "url": "https://it.wikipedia.org/wiki?curid=92968", "title": "Matrice zero", "text": ""}
{"id": "92969", "revid": "122654991", "url": "https://it.wikipedia.org/wiki?curid=92969", "title": "John Williams (disambigua)", "text": "Villa Reale Napoli"}
{"id": "92971", "revid": "767487", "url": "https://it.wikipedia.org/wiki?curid=92971", "title": "Le notti bianche di Charlot", "text": "Le notti bianche di Charlot (\"A Night Out\"), conosciuto anche come Una sera fuori casa e Charlot nottambulo, \u00e8 un film interpretato e diretto da Charlie Chaplin; fu proiettato la prima volta il 15 febbraio 1915.\nChaplin \u00e8 cresciuto e la straordinaria interpretazione dell'ubriaco ne \u00e8 conferma, si direbbe sia nato ubriaco, e il raffronto con l'interpretazione del pur eccellente Ben Turpin, spalla e compagno di bagordi nella farsa, ne esalta il talento.\nPrima apparizione della nuova partner femminile Edna Purviance, destinata a diventare primadonna di Chaplin per i successivi otto anni e compagna nella sua vita privata di un periodo certamente felice. Digiuna di cinema ottenne la scrittura affascinando con la sua personalit\u00e0 seria e il sorriso dolcissimo Chaplin, che al momento del provino non valut\u00f2 nemmeno le doti artistiche della ragazza, all'epoca diciannovenne, com'ebbe a dichiarare in seguito.\nAll'epoca la Essanay, casa di produzione con cui aveva appena iniziato la collaborazione, non usava fare copie delle pellicole girate, ma effettuava il montaggio direttamente sul negativo originale. Quando Chaplin casualmente venne a conoscenza del costume, stavano intervenendo sulla sua pellicola appena girata, pretese che si introducessero le copie positive sulle quali effettuare gli interventi tecnici, rifiutandosi di proseguire le riprese. Solo dal film successivo fu adottata la nuova procedura.\nTrama.\nDopo una nottata di bagordi due amici incrociatisi per strada, pensano bene di fare un'ultima bevuta insieme prima di rientrare alle rispettive dimore. Nella sala del ristorante in cui scendono, indifferenti alle presenze altrui, scatenano il putiferio fino all'intervento dell'enorme cameriere che li caccer\u00e0. Con qualche difficolt\u00e0 nel mantenere la posizione eretta, guadagnano la strada del rientro in albergo dove alloggiano entrambi. Al terzo tentativo salgono la rampa di scale, per scoprire piacevolmente che la camera loro assegnata fronteggia quella di una donna affascinante, il cui marito, per\u00f2 si riveler\u00e0 tragicamente essere l'enorme cameriere che li ha cacciati.\nCharlot cambia albergo, lo stesso pensano di fare il cameriere e la moglie: tutti alla fine scenderanno nel medesimo albergo dove daranno vita ad una serie di equivoci in camicia da notte nelle rispettive camere da letto. Addirittura, l'affascinante consorte sar\u00e0 scoperta dal marito nascosta sotto il letto di Charlot, causa il cagnolino nascostovisi e il tentativo di recuperarlo della donna; difficile dare spiegazioni di fronte al revolver impugnato dal marito, a Charlot non rimane altro che cercare la salvezza gettandosi dalla finestra.\nProduzione.\nIl film fu prodotto dalla Essanay Film Manufacturing Company. Venne girato a Chicago, dove la casa di produzione aveva la sua sede principale e in California, a Oakland\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 15 febbraio 1915."}
{"id": "92972", "revid": "7087", "url": "https://it.wikipedia.org/wiki?curid=92972", "title": "Una sera fuori di casa", "text": ""}
{"id": "92973", "revid": "7087", "url": "https://it.wikipedia.org/wiki?curid=92973", "title": "Charlot nottambulo", "text": ""}
{"id": "92977", "revid": "128334", "url": "https://it.wikipedia.org/wiki?curid=92977", "title": "Betty Curtis", "text": "Per le sue qualit\u00e0 vocali e l'eleganza sulla scena \u00e8 ricordata come una delle interpreti pi\u00f9 rappresentative della musica leggera italiana.\nBiografia.\nIl padre, Ezio Corti, proveniva da Rancio mentre la mamma Luigia Ramundo era nativa di Spinazzola. Verso la met\u00e0 degli anni cinquanta inizi\u00f2 ad esibirsi nei locali milanesi come cantante jazz. Scoperta da Teddy Reno, venne presto scritturata dalla CGD debuttando sul mercato discografico nel 1957.\nLe prime incisioni, essenzialmente \"cover\" di brani stranieri come \"Con tutto il cuore\", versione italiana di \" With All My Heart\" e \"La pioggia cadr\u00e0\", traduzione di \"Le jour ou la pluie viendra\", ebbero ben presto un notevole successo, grazie soprattutto all'ampia estensione vocale e allo stile interpretativo della cantante, allora innovativo rispetto agli schemi della tradizione melodica italiana e spesso vicino alle nuove tendenze musicali che giungevano da oltre oceano. Debutta al Festival di Sanremo 1959, interpretando ben tre brani, tutti finalisti, tra cui, insieme a Wilma De Angelis, la canzone \"Nessuno\". La sua versione ottiene un buon successo, che si amplifica quando una Mina agli esordi ne proporr\u00e0 una versione alla maniera degli \"urlatori\".\nSempre nel 1959 appare nel film \"I ragazzi del Juke-Box\" diretto da Lucio Fulci, nel quale fa il verso a se stessa interpretando il personaggio della cantante Betty Dorys al fianco di Tony Dallara. Proprio in coppia con Mina si ripresenta al Festival di Sanremo 1960 con \"Non sei felice\", che per\u00f2 non accede alla finale.\nAl Festival di Sanremo 1961 in coppia con Luciano Tajoli vince la rassegna canora sanremese con il brano \"Al di l\u00e0,\" che porter\u00e0 anche il 18 marzo all'Eurovision Song Contest di Cannes, classificandosi al quinto posto. Il 1961 \u00e8 un anno fortunato, dato che la cantante trionfer\u00e0 anche al Festival di Napoli, oltre a piazzare diversi 45 giri in hit parade, di cui il pi\u00f9 noto sar\u00e0 \"Soldi soldi soldi\".\nAl successivo Festival di Sanremo 1962 interpreta due canzoni: \"Buongiorno Amore\" in coppia con Johnny Dorelli (finalista) e, di nuovo in coppia con Luciano Tajoli, \"Il cielo cammina\", un brano molto elegante scritto da Mario Ruccione, che tuttavia non arriva in finale.\nAlla fine dello stesso anno ottiene il maggiore successo discografico della sua carriera con \"Chariot (Sul mio carro)\", versione italiana dell'omonima canzone francese cantata inizialmente da Petula Clark e in seguito da Little Peggy March in inglese (\"I Will Follow Him\").\nNel 1964 partecipa al Cantagiro (piazzandosi al quinto posto con \"Scegli me o il resto del mondo\") e alla manifestazione Un disco per l'estate, che la vedr\u00e0 protagonista anche nei due anni successivi, mentre al Festival di Sanremo 1965 interpreta \"Invece no\" in coppia con Petula Clark, ottenendo un buon riscontro.\nNel 1965 partecipa al film \"008 Operazione ritmo\" di Tullio Piacentini, interpretato anche da altri suoi colleghi della musica italiana. La sua sesta e ultima partecipazione al Festival di Sanremo 1967 \u00e8 stata con il brano \"\u00c8 pi\u00f9 forte di me\" presentato in coppia con il suo autore Tony Del Monaco. Alla fine degli anni sessanta, pur non ripetendo i successi degli anni precedenti, riuscir\u00e0 a mantenere viva la sua popolarit\u00e0, grazie soprattutto alle partecipazione ad importanti trasmissioni televisive dell'epoca come \"Canzonissima\".\nNel 1970 termina il lungo sodalizio con la CGD, ma la cantante, nel corso del decennio, torner\u00e0 occasionalmente ad incidere dischi per altre etichette. Tra queste sue ultime incisioni l'album \"Folk\", pubblicato su etichetta Alpha Record, in cui si cimenta in interpretazioni di brani della tradizione popolare italiana, tra cui \"Il cacciatore nel bosco, La monachella, Calabrisella mia, E lei la va in filanda, Hai ragione cara mamma\", nonch\u00e9 successi internazionali quali \"Tango della gelosia, Chitarra romana, Tango delle rose, Amado mio, Addormentarmi cos\u00ec, Amore baciami\", ed altri. Dalla colonna sonora originale del film di Walt Disney \"Elliot il drago invisibile\" del 1978, interpreta la versione italiana della canzone \"Candle on the Water\" (Sar\u00f2 la luce che ti guida).\nNel 1991 registra per l'etichetta Babes record BBMC di Giorgio Oddoini dodici brani inediti. La canzone \"Aquiloni al vento\" (testo di Zarzana, musica di Alberto Baldan Bembo, Italo Salizzato e Giuseppe Damele) dar\u00e0 il titolo alla raccolta. Negli anni novanta, grazie al clima di revival, oltre ad esibirsi in numerose serate, \u00e8 apparsa in vari programmi televisivi (come quelli di Paolo Limiti), talvolta accanto all'amica Wilma De Angelis.\nNel 2004 \u00e8 ospite d'onore nello spettacolo di Fiorello in \"Stasera pago io\", assieme a Wilma De Angelis e Carla Boni.\nBetty Curtis \u00e8 morta a 70 anni in una clinica di Lecco, dopo una lunga malattia. Era sposata con il cantante Claudio Celli del Quartetto Radar. Riposa nel cimitero nuovo di Sesto San Giovanni."}
{"id": "92980", "revid": "3732", "url": "https://it.wikipedia.org/wiki?curid=92980", "title": "Solaria", "text": "Solaria era una rivista fondata a Firenze nel 1926 da Alberto Carocci che aveva come condirettori, in tempi differenti, Giansiro Ferrata e Alessandro Bonsanti.\nStoria.\nIl gruppo dei fondatori comprendeva Eugenio Montale, Leone Ginzburg, Aldo Garosci, Guglielmo Alberti, Giacomo Debenedetti, Mario Gromo, Umberto Morra di Lavriano e Sergio Solmi. Ad essi si affiancarono altri intellettuali, provenienti dalla rivista \u00abLa Ronda\u00bb (1919-1923): Riccardo Bacchelli e Antonio Baldini, insieme agli pi\u00f9 giovani, come Bonaventura Tecchi, Arturo Loria, Alessandro Bonsanti.\nI due gruppi professavano visioni diverse del ruolo della letteratura nella societ\u00e0 contemporanea: i \"solariani\", riprendendo lo spirito intransigente di Gobetti, dichiarano un diverso impegno di \"denuncia moralistica ideologicamente caratterizzata\" nei confronti della realt\u00e0 contemporanea, quella cio\u00e8 del fascismo, rivendicando quindi l'importanza della partecipazione politica degli intellettuali a fronte della situazione contemporanea. I \"rondisti\", invece, erano convinti di poter realizzare una civilt\u00e0 letteraria autonoma al di fuori dei compromessi politici.\nTra i collaboratori della rivista, in posizione problematica, comparve anche Carlo Emilio Gadda.\nNel corsivo di apertura del primo numero uscito nel gennaio del 1926 compare una premessa non programmatica.\nNon manca comunque una linea che caratterizza l'attivit\u00e0 della rivista che consiste nella battaglia per il collegamento con le grandi esperienze letterarie europee, in special modo costituito dai contributi di Arturo Loria, Nino Frank e Leo Ferrero, quest'ultimo corrispondente fino al 1933 da Parigi e Yale.\nVerranno fatti conoscere non solo gli autori francesi come gi\u00e0 consuetudine, ma anche quelli inglesi (Joyce, Eliot, Virginia Woolf), statunitensi (Hemingway, Faulkner), russi (Majakovskij, Esenin, Pasternak) e mitteleuropei (Rilke, Kafka, Thomas Mann, Zweig).\nSpesso si nota nelle scelte solariane una preferenza per la grande tradizione del romanzo europeo. Mentre scoprono Svevo e Tozzi ai quali vengono dedicati due numeri doppi speciali, rispettivamente nel marzo-aprile 1929 e nel maggio-giugno 1930, essi valorizzano la poesia di Ungaretti, di Montale e di Saba e frequentano assiduamente Proust, Val\u00e9ry, Gide, Rilke e Kafka oltre Joyce ed Eliot.\nI solariani sperano in una Europa civile capace di arte drammatica e umana proprio nel momento in cui l'Europa vincente dell'universalismo fascista e del nazismo preparano la propria opera di distruzione.\nLa rivista venne sottoposta pi\u00f9 volte a censura e gli ultimi numeri di \"Solaria\" 1934 escono con due anni di ritardo nel 1936.\nIl n. 2, marzo-aprile 1934 riporta due scritti, \"Le figlie del generale\" di Enrico Terracini e \"Il garofano rosso\" di Elio Vittorini, che era iniziato a puntate dal febbraio-marzo 1933.\nGli scritti in questione vengono ritenuti offensivi per la morale e il buon costume e, con un decreto prefettizio, il numero 2 della rivista viene sequestrato.\nNel 1934 \"Solaria\" termin\u00f2 le sue pubblicazioni, sia a causa delle sempre maggiori difficolt\u00e0 frapposte dalla censura fascista, ma anche per ragioni interne. Infatti, in seguito alla campagna vittoriosa d'Africa, negli anni cosiddetti del consenso, viene a svuotarsi, in termini europeistici, ogni significato d'opposizione al fascismo. \nInoltre il prevalere dei collaboratori \"ideologici\", come Giacomo Noventa, Nicola Chiaromonte, Umberto Morra di Lavriano su quelli \"letterati\" provoca una accesa polemica tra i due direttori. Carocci infatti sostiene giunto il momento di trasformare \"Solaria\" in una rivista di idee, come la rivista francese \"Esprit\", che fosse capace anche di discutere con il fascismo, mentre Bonsanti conferma la sua idea di pubblicare i prodotti letterari pi\u00f9 significativi che pur comprendendo solariani, frontespiziani, collaboratori di \"Pegaso\" e \"Pan\" rimanesse comunque al di fuori della realt\u00e0 italiana e del fascismo.\nDa queste due posizioni ormai inconciliabili vedranno la luce due iniziative editoriali complementari: da una parte \"Letteratura\" di Bonsanti (1937-1947) che si pogger\u00e0 su una gestione autonoma ed ermetica dello specifico letterario, e dall'altra \"La riforma letteraria\" di Carocci e Noventa (1936-1939), che avr\u00e0 un'impronta filosoficamente e ideologicamente impegnata. Quest'ultima sar\u00e0 proseguita da \"Argomenti\" (1941), per iniziativa anch'essa di Carocci.\nEdizioni di Solaria.\nEmanazione libraria della rivista furono le Edizioni di Solaria. L'editrice pubblic\u00f2 opere, in maggioranza narrative, degli autori pi\u00f9 rappresentativi della cerchia di letterati (narratori e poeti) che si form\u00f2 attorno alla rivista. Pubblicarono la loro opera d'esordio nella collana tre grandi scrittori italiani: Carlo Emilio Gadda (\"La madonna dei filosofi\", 1931), Elio Vittorini (\"Piccola borghesia\", 1931) e Cesare Pavese (\"Lavorare stanca\", 1936). Solaria pubblic\u00f2 inoltre le opere di Alberto Carocci, Umberto Saba (\"Preludio e fughe\"), Vieri Nannetti, Alessandro Bonsanti e Giuseppe Raimondi."}
{"id": "92981", "revid": "2049984", "url": "https://it.wikipedia.org/wiki?curid=92981", "title": "Presidente della Repubblica Italiana", "text": "Il Presidente della Repubblica, nel sistema politico italiano, \u00e8 il capo dello Stato italiano, rappresentante dell'unit\u00e0 nazionale. Il Presidente della Repubblica si configura come un potere \u00abneutro\u00bb, ovvero posto al di fuori della tripartizione dei poteri (legislativo, esecutivo o giudiziario). Svolge una funzione di sorveglianza e coordinamento, secondo le norme stabilite dalla Costituzione italiana, di cui \u00e8 garante.\nIl Presidente della Repubblica \u00e8 un organo costituzionale. \u00c8 eletto dal Parlamento in seduta comune integrato dai delegati delle Regioni (tre consiglieri per regione, eletti dai Consigli regionali, con l'eccezione della Valle d'Aosta che ne elegge uno solo, per un totale di 58) e rimane in carica per sette anni (mandato presidenziale). La Costituzione stabilisce che pu\u00f2 essere eletto presidente chiunque, con cittadinanza italiana, abbia compiuto i cinquanta anni di et\u00e0 e goda dei diritti civili e politici.\nLa residenza ufficiale del presidente della Repubblica \u00e8 il Palazzo del Quirinale (sull'omonimo colle di Roma) che per metonimia indica spesso la stessa presidenza.\nLa figura.\nRequisiti ed eleggibilit\u00e0.\nAi sensi dell' della Costituzione: \nI requisiti di eleggibilit\u00e0, contenuti nel primo comma dell'art. 84 della Costituzione, sono:\nLa Costituzione prevede inoltre l'incompatibilit\u00e0 con qualsiasi altra carica. L'elezione del Presidente della Repubblica avviene su iniziativa del Presidente della Camera dei deputati e la Camera dei deputati \u00e8 la sede per la votazione. Il Presidente della Camera convoca la seduta comune trenta giorni prima della scadenza naturale del mandato in corso. Nel caso di impedimento permanente, di morte o di dimissioni del presidente in carica, il Presidente della Camera convoca la seduta comune entro quindici giorni. Nel caso le camere siano sciolte o manchino meno di tre mesi alla loro cessazione, l'elezione del presidente della Repubblica avr\u00e0 luogo entro il quindicesimo giorno a partire dalla riunione delle nuove camere. Nel frattempo sono prorogati i poteri del presidente in carica. Quest'ultima previsione serve a svincolare l'elezione del nuovo presidente della Repubblica dalla conflittualit\u00e0 tipica del periodo pre-elettorale e a fare in modo che il nuovo presidente risulti eletto da un Parlamento completamente legittimato.\nLa previsione di una maggioranza qualificata per i primi tre scrutini e di una maggioranza assoluta per gli scrutini successivi serve a evitare che la carica sia ostaggio della maggioranza politica. La carica rinvia infatti a un ruolo indipendente dall'indirizzo della maggioranza politica e un mutamento dei \"quorum\" deliberativi (ipotizzato in sede di revisione costituzionale) \u00e8 stato per questo oggetto di rilievi in dottrina.\nIl presidente assume l'esercizio delle proprie funzioni solo dopo aver prestato giuramento innanzi al Parlamento in seduta comune (ma senza i delegati regionali), al quale si rivolge, per prassi, tramite un messaggio presidenziale.\nDurata e scadenza.\nIl mandato dura sette anni a partire dalla data del giuramento. La previsione di un settennato impedisce che un presidente possa essere rieletto dalle stesse Camere, che hanno mandato quinquennale, e contribuisce a svincolarlo da eccessivi legami politici con l'organo che lo vota. La Costituzione Italiana non prevede un limite al numero di mandati per quanto concerne la carica di presidente della Repubblica. Oltre che alla naturale scadenza di sette anni, il mandato pu\u00f2 essere interrotto per:\nI poteri del presidente sono prorogati nel caso le camere siano sciolte o manchino meno di tre mesi al loro scioglimento; vengono prorogati fino all'elezione che dovr\u00e0 aver luogo entro quindici giorni dall'insediamento delle nuove Camere.\nPresidente supplente.\nIn caso di impedimento temporaneo, dovuto a motivi transitori di salute o a viaggi all'estero, le funzioni vengono assunte temporaneamente dal presidente del Senato.\nPresidente emerito.\nGli ex presidenti della Repubblica assumono per diritto il nome e la carica di presidenti emeriti della Repubblica (istituita con i decreti del Presidente del Consiglio dei ministri del 23 luglio 1998 e del 25 settembre 2001) e assumono di diritto la carica, salvo rinuncia, di senatore di diritto e a vita (art. 59 Cost.).\nFunzioni.\nAttribuzioni presidenziali.\nLa Costituzione, oltre a riconoscere alla carica la funzione di rappresentanza dell'unit\u00e0 del Paese con tutte le prerogative tipiche del capo di Stato a livello di diritto internazionale, pone il presidente al vertice della tradizionale tripartizione dei poteri dello Stato. Espressamente previsti sono i poteri di:\nConferisce inoltre le onorificenze della Repubblica Italiana tramite decreto presidenziale .\nLa controfirma degli atti presidenziali.\nLa Costituzione () prevede che ogni atto presidenziale per essere valido debba essere controfirmato dai ministri proponenti, che ne assumono la responsabilit\u00e0, e richiede la controfirma anche del presidente del Consiglio dei ministri per ogni atto che ha valore legislativo o nei casi in cui ci\u00f2 viene previsto dalla legge (come avviene per esempio per la nomina dei giudici costituzionali, dei senatori a vita o per i messaggi alle Camere).\nCome stabilisce della Costituzione, il presidente non \u00e8 responsabile per gli atti compiuti nell'esercizio delle sue funzioni, tranne per alto tradimento o per attentato alla Costituzione, per cui pu\u00f2 essere messo sotto accusa dal Parlamento. L'assenza di responsabilit\u00e0, principio che discende dall'irresponsabilit\u00e0 regia nata con le monarchie costituzionali e gi\u00e0 presente in Italia nello Statuto Albertino (per il quale il Re era persona sacra e inviolabile), gli consente di poter adempiere alle sue funzioni di garante delle istituzioni stando al di sopra delle parti. La controfirma del ministro evita che si crei una situazione in cui un potere non sia soggetto a responsabilit\u00e0: il ministro che partecipa, firmando, all'atto del presidente potrebbe essere chiamato a risponderne davanti al Parlamento o davanti ai giudici se l'atto costituisse un illecito.\nLa controfirma assume diversi significati a seconda che l'atto del presidente della Repubblica sia sostanzialmente presidenziale (ovvero derivi dai \"poteri propri\" del presidente e non necessitano della \"proposta\" di un ministro) oppure sostanzialmente governativi (come si verifica nella maggior parte dei casi). Nel primo caso la firma del ministro accerta la regolarit\u00e0 formale della decisione del capo dello Stato e quella del presidente ha valore \"decisionale\", nel secondo quella del presidente accerta la legittimit\u00e0 dell'atto e quella del ministro ha valore \"decisionale\".\nQuestioni in dottrina nascono in merito alla distinzione tra atti sostanzialmente presidenziali e atti formalmente presidenziali.\nUn vero e proprio conflitto si \u00e8 creato in merito alla titolarit\u00e0 del potere di grazia e al ruolo del ministro della Giustizia, tra l'allora presidente della Repubblica Carlo Azeglio Ciampi e l'ex guardasigilli Castelli: la Corte costituzionale nel maggio 2006 ha stabilito che il potere di concedere la grazia \u00e8 prerogativa presidenziale e che il ministro della Giustizia \u00e8 tenuto a controfirmare il decreto di concessione, pur mantenendo questi un controllo sul requisito delle \"ragioni umanitarie\" per la concessione della grazia.\nResponsabilit\u00e0.\nAl fine di garantire la sua autonomia e libert\u00e0, come si \u00e8 visto, \u00e8 riconosciuta al presidente della Repubblica la non-responsabilit\u00e0 per qualsiasi atto compiuto nell'esercizio delle sue funzioni. Le uniche eccezioni a questo principio si configurano nel caso che abbia commesso due reati esplicitamente stabiliti dalla Costituzione: l'alto tradimento (cio\u00e8 l'intesa con Stati nemici) o l'attentato alla Costituzione (cio\u00e8 una violazione delle norme costituzionali tale da stravolgere i caratteri essenziali dell'ordinamento al fine di sovvertirlo con metodi non consentiti dalla Costituzione).\nIn tali casi il presidente viene messo in stato di accusa dal Parlamento riunito in seduta comune con deliberazione adottata a maggioranza assoluta, su relazione di un Comitato formato dai componenti della Giunta del Senato e da quelli della Camera competenti per le autorizzazioni a procedere. Una volta deliberata la messa in stato d'accusa, la Corte Costituzionale (integrata da 16 membri esterni) ha la facolt\u00e0 di sospenderlo in via cautelare.\nNella storia repubblicana si \u00e8 giunti in soli due casi alla richiesta di messa in stato d'accusa, nel dicembre 1991 contro il presidente Cossiga e nel gennaio 2014 contro il presidente Napolitano; entrambi i casi si sono chiusi con la dichiarazione di manifesta infondatezza delle accuse da parte del Comitato Parlamentare. Per quanto riguarda Cossiga, tale dichiarazione giunse quando il settennato si era gi\u00e0 concluso.\nPer i reati commessi al di fuori dello svolgimento delle sue funzioni istituzionali il presidente \u00e8 responsabile come qualsiasi cittadino.\nIn concreto, per\u00f2, una parte della dottrina ritiene esista improcedibilit\u00e0 in ambito penale nei confronti del presidente durante il suo mandato; nel caso del presidente Oscar Luigi Scalfaro (sotto accusa per peculato), di fronte al suo rifiuto di dimettersi e alla mancanza di iniziative da parte del parlamento, il processo fu dichiarato improcedibile.\nIl presidente della Repubblica pu\u00f2 dar vita a illeciti compiuti al di fuori dell'esercizio delle sue funzioni, e in questi casi varr\u00e0 l'ordinaria responsabilit\u00e0 giuridica. In particolare, se \u00e8 difficile immaginare un vero e proprio illecito amministrativo (coincidente con un reato funzionale), non si pu\u00f2 invece escludere che il presidente sia chiamato, sul piano civile, a risarcire un danno, per esempio per un incidente stradale.\nSecondo parte della dottrina, non sarebbe accettabile la tesi (rigettata a suo tempo in Assemblea Costituente da Umberto Terracini) che egli risponda di eventuali comportamenti criminosi solo alla fine del settennato: si dimetta o meno, egli deve rispondere subito per i reati di cui \u00e8 accusato, pena l'ammissione di un privilegio che romperebbe con gli artt. 3 e 112 della Costituzione. Altra autorevole dottrina \u00e8 favorevole al giudizio alla fine del settennato (sempre che nel frattempo non siano decorsi i termini di prescrizione), non escludendo le dimissioni del Capo dello Stato, sia pur solo qualora il reato commesso sia particolarmente grave.\nIl cosiddetto \"lodo Schifani\" (legge n. 140/2003) disponeva che i presidenti della Repubblica, del Consiglio, della Camera, del Senato e della Corte costituzionale non potessero essere sottoposti a procedimenti penali per qualsiasi reato anche riguardante fatti antecedenti l'assunzione della carica o della funzione fino alla cessazione delle medesime: ne discendeva la sospensione dei relativi processi penali in corso in ogni fase, stato o grado. Questa legge \u00e8 stata dichiarata illegittima dalla Corte costituzionale, con la sentenza n. 24/2004, per violazione degli articoli 3 e 24 della Costituzione. Un provvedimento simile, con alcune correzioni dovute ai rilievi della Corte costituzionale, denominato \"Lodo Alfano\", \u00e8 stato proposto e approvato nel 2008, durante la XVI Legislatura, e anch'esso dichiarato illegittimo con la sentenza n. 262/2009 per violazione degli articoli 3 e 138 della Costituzione.\nLa \"moral suasion\".\nNella prassi ogni presidente ha interpretato in modo diverso il proprio ruolo e la propria sfera di influenza, con maggiore o minore attivismo; in generale la potenziale rilevanza delle prerogative a essi conferite \u00e8 emersa soprattutto nei momenti di crisi dei partiti e delle maggioranze di governo, rimanendo pi\u00f9 in ombra nelle fasi di stabilit\u00e0 politica. Tra tali prerogative, il potere di rinvio - connesso alla funzione di promulgazione delle leggi - \u00e8 uno degli strumenti pi\u00f9 utili allo scopo.\nLa \"moral suasion\" sotto la presidenza Ciampi si esercit\u00f2 facendo conoscere innanzi tempo il suo avviso, ad esempio lasciando filtrare indiscrezioni di stampa sui messaggi che avrebbe potuto inviare alle Camere innanzi a disegni di legge di dubbia costituzionalit\u00e0 (...). Pi\u00f9 frequentemente il potere di rinvio previsto dall'art. 74 Cost. non venne esercitato grazie a un \"gentlemen's agreement\" in virt\u00f9 del quale venivano apportare delle modifiche in corso d\u2019opera, previamente concordate fra gli organi tecnici del Quirinale e di Palazzo Chigi. Non si trattava di una procedura del tutto inedita, dato che gi\u00e0 Einaudi - il cui pensiero era ben noto a Ciampi che ne aveva letto \"Le Prediche inutili\" - aveva fatto valere le sue perplessit\u00e0 su disegni di legge di iniziativa governativa in sede di autorizzazione per la relativa presentazione al Parlamento.\nIn stretta connessione con quest'approccio \"interventista\" \u00e8 emersa anche la critica, rara in passato, alla natura \"super partes\" del Capo dello Stato, negata da chi vi ha visto comunque l'espressione di un'esperienza politica riconosciuta (e premiata) dalla maggioranza che l'ha votato. A tale critica ha risposto il presidente Giorgio Napolitano, affermando anzitutto che \"quella del Capo dello Stato, potere neutro al di sopra delle parti e fuori della mischia politica, non \u00e8 una finzione, \u00e8 la garanzia di moderazione e di unit\u00e0 nazionale posta consapevolmente nella nostra Costituzione come in altre dell'Occidente democratico\". Ci\u00f2 non va confuso con l'estrazione politica di provenienza, come ha precisato lo stesso Napolitano: \"Tutti i miei predecessori - a cominciare, nel primo settennato, da Luigi Einaudi - avevano ciascuno la propria storia politica: sapevano, venendo eletti Capo dello Stato, di doverla e poterla non nascondere, ma trascendere. Cos\u00ec come ci sono stati presidenti della Repubblica eletti in Parlamento da una maggioranza che coincideva con quella di governo, talvolta ristretta o ristrettissima, o da una maggioranza eterogenea, e contingente. Ma nessuno di loro se ne \u00e8 fatto condizionare\".\nLa Presidenza della Repubblica.\nAl pari degli altri organi costituzionali, anche la presidenza della Repubblica dispone di uffici e servizi dotati di una peculiare autonomia. Al vertice degli uffici della presidenza \u00e8 posto il segretario generale, nominato e revocato dal presidente in carica.\nStanziamenti e bilancio per la presidenza della Repubblica.\nIl valore aggregato degli stanziamenti per la presidenza della Repubblica \u00e8 contabilizzato in un'apposita voce di costo nel bilancio dello Stato. A differenza di organi paragonabili di altri stati, gli stanziamenti per la presidenza della Repubblica italiana includono le pensioni del personale in quiescenza. Al netto dei trattamenti pensionistici (oltre 90 milioni), gli stanziamenti sono in linea con quelli di altri paesi europei. Inoltre, la presidenza della Repubblica italiana mantiene un patrimonio artistico di eccezionale valore, peraltro reso fruibile al pubblico.\nDi seguito, si riporta il totale degli stanziamenti per la presidenza della Repubblica, in milioni di euro:\nResidenze ufficiali.\nFormalmente la residenza ufficiale del Presidente della Repubblica Italiana \u00e8 il palazzo del Quirinale, tuttavia non tutti i presidenti scelsero di abitare in questo luogo, usandolo pi\u00f9 che altro come ufficio. Infatti Giovanni Gronchi fu il primo presidente che nel 1955 non si trasfer\u00ec stabilmente con la famiglia nel palazzo del Quirinale, come fece anche Sandro Pertini nel 1978. La tradizione di abitare al Quirinale \u00e8 stata ripresa dal presidente Oscar Luigi Scalfaro a met\u00e0 del suo mandato ed \u00e8 poi proseguita con i suoi successori.\nIl presidente della Repubblica ha a disposizione anche la tenuta presidenziale di Castelporziano, anche se raramente viene utilizzata. Questa tenuta era la riserva di caccia della famiglia reale dei Savoia ed \u00e8 stata incorporata nel patrimonio della Repubblica dopo la caduta della monarchia.\nUna terza residenza del presidente \u00e8 villa Rosebery, situata a Napoli e utilizzata in occasione delle visite in quella citt\u00e0, ma principalmente come residenza estiva.\nVoli di Stato.\nQuando il Presidente effettua un volo di Stato, l'aeromobile utilizzato, solitamente fornito dal 31\u00ba Stormo dell'aeronautica militare, assume l'identificativo IAM9001."}
{"id": "92983", "revid": "1534511", "url": "https://it.wikipedia.org/wiki?curid=92983", "title": "Trasformata di Fourier veloce", "text": "In matematica, la trasformata di Fourier veloce, spesso abbreviata con FFT (dall'inglese \"Fast Fourier Transform\"), \u00e8 un algoritmo ottimizzato per calcolare la trasformata discreta di Fourier (DFT) o la sua inversa.\nLa FFT \u00e8 utilizzata in una grande variet\u00e0 di applicazioni, dall'elaborazione di segnali digitali alla soluzione di equazioni differenziali alle derivate parziali agli algoritmi per moltiplicare numeri interi di grandi dimensioni grazie al basso costo computazionale.\nDefinizione.\nSia formula_1 una formula_2-pla di numeri complessi. La DFT \u00e8 definita dalla formula:\nCalcolare direttamente questa somma richiede una quantit\u00e0 di operazioni aritmetiche formula_4. Un algoritmo FFT ottiene lo stesso risultato con un numero di operazioni formula_5. In generale questi algoritmi si basano sulla fattorizzazione di formula_2, ma esistono algoritmi FFT per qualunque formula_2, anche per numeri primi.\nPoich\u00e9 l'antitrasformata discreta di Fourier \u00e8 uguale alla DFT, ma con esponente di segno opposto e formula_8 a fattore, qualsiasi algoritmo FFT pu\u00f2 essere facilmente invertito.\nAlgoritmo di Cooley-Tukey.\nL'algoritmo FFT pi\u00f9 diffuso \u00e8 l'algoritmo di Cooley-Tukey. Questo algoritmo si basa sul principio di \"divide et impera\", e spezza ricorsivamente una DFT di qualsiasi dimensione formula_2, con formula_2 numero composto tale che formula_11 in DFT pi\u00f9 piccole di dimensioni formula_12 e formula_13, insieme a formula_14 moltiplicazioni per l'unit\u00e0 immaginaria, detti \"fattori twiddle\".\nQuesto metodo (e in generale l'idea di una trasformata di Fourier veloce) fu reso popolare da una pubblicazione di James Cooley e John Wilder Tukey nel 1965, ma in seguito si scopr\u00ec che i due autori avevano indipendentemente reinventato un algoritmo noto a Carl Friedrich Gauss nel 1805 (e successivamente riscoperto in molte altre forme limitate).\nL'uso pi\u00f9 conosciuto dell'algoritmo di Cooley-Tukey \u00e8 di dividere e trasformare in due pezzi di formula_15 ad ogni passo, ed \u00e8 quindi ottimizzato solo per dimensioni che siano potenze di due, ma in generale pu\u00f2 essere utilizzata qualsiasi fattorizzazione (com'era noto sia a Gauss che a Cooley e Tukey). Questi casi sono chiamati rispettivamente casi \"radice 2\" e \"radice mista\" (ma esistono anche altri approcci con nomi specifici). Anche se l'idea di base \u00e8 ricorsiva, la gran parte delle implementazioni tradizionali riorganizzano l'algoritmo per evitare la ricorsione esplicita. Inoltre, poich\u00e9 l'algoritmo di Cooley-Tukey spezza la DFT in DFT pi\u00f9 piccole, pu\u00f2 essere arbitrariamente combinato con qualsiasi altro algoritmo per la DFT, come quelli descritti qui sotto.\nUn'implementazione iterativa in C++ della FFT basata sull'algoritmo di Cooley-Tukey \u00e8 la seguente:\nusing namespace std;\nint log2(int N) //funzione per calcolare il logaritmo in base 2 di un intero\n int k = N, i = 0;\n while(k) {\n k \u00bb= 1;\n i++;\n return i - 1;\nint check(int n) //usato per controllare se il numero di componenti del vettore di input \u00e8 una potenza di 2\n return n &gt; 0 &amp;&amp; (n &amp; (n - 1)) == 0;\nint reverse(int N, int n) //calcola il reverse number di ogni intero n rispetto al numero massimo N\n int j, p = 0;\n for(j = 1; j &lt;= log2(N); j++) {\n if(n &amp; (1 \u00ab (log2(N) - j)))\n p |= 1 \u00ab (j - 1);\n return p;\nvoid ordina(complex&lt;double&gt;* f1, int N) //dispone gli elementi del vettore ordinandoli per reverse order\n complex&lt;double&gt; f2[MAX];\n for(int i = 0; i &lt; N; i++)\n f2[i] = f1[reverse(N, i)];\n for(int j = 0; j &lt; N; j++)\n f1[j] = f2[j];\nvoid transform(complex&lt;double&gt;* f, int N) //calcola il vettore trasformato\n ordina(f, N); //dapprima lo ordina col reverse order\n complex&lt;double&gt; W[N / 2]; //vettore degli zeri dell'unit\u00e0.\n //Prima N/2-1 ma genera errore con ciclo for successivo\n //in quanto prova a copiare in una zona non allocata \"W[N/2-1]\"\n W[1] = polar(1., -2. * M_PI / N);\n W[0] = 1;\n for(int i = 2; i &lt; N / 2; i++)\n W[i] = pow(W[1], i);\n int n = 1;\n int a = N / 2;\n for(int j = 0; j &lt; log2(N); j++) {\n for(int i = 0; i &lt; N; i++) {\n if(!(i &amp; n)) {\n /*ad ogni step di raddoppiamento di n, vengono utilizzati gli indici */\n /*'i' presi alternativamente a gruppetti di n, una volta si e una no.*/\n complex&lt;double&gt; temp = f[i];\n complex&lt;double&gt; Temp = W[(i * a) % (n * a)] * f[i + n];\n f[i] = temp + Temp;\n f[i + n] = temp - Temp;\n n *= 2;\n a = a / 2;\nvoid FFT(complex&lt;double&gt;* f, int N, double d)\n transform(f, N);\n for(int i = 0; i &lt; N; i++)\n f[i] *= d; //moltiplica il vettore per il passo in modo da avere il vettore trasformato effettivo\nint main()\n int n;\n do {\n cout \u00ab \"specifica la dimensione del vettore,che sia potenza di 2\" \u00ab endl;\n cin \u00bb n;\n } while(!check(n));\n double d;\n cout \u00ab \"inserisci la dimensione del passo di campionamento\" \u00ab endl;\n cin \u00bb d;\n cout \u00ab \"passo di campionamento = \" \u00ab d \u00ab endl;\n complex&lt;double&gt; vec[MAX];\n cout \u00ab \"inserisci il vettore di campionamento\" \u00ab endl;\n for(int i = 0; i &lt; n; i++) {\n cout \u00ab \"inserisci la componente di indice \" \u00ab i \u00ab endl;\n cin \u00bb vec[i];\n cout \u00ab \"indice \" \u00abi\u00ab \"= \" \u00ab vec[i] \u00ab endl;\n FFT(vec, n, d);\n cout \u00ab \"vettore trasformato\" \u00ab endl;\n for(int j = 0; j &lt; n; j++)\n cout \u00ab vec[j] \u00ab endl;\n return 0;\nAltri algoritmi per calcolare la FFT.\nCi sono altri algoritmi per la FFT oltre al Cooley-Tukey. Per N=N1N2 con N1 e N2 numeri coprimi pu\u00f2 essere utilizzato l'algoritmo di Good-Thomas PFA (Prime-factor FFT Algorithm), basato sul teorema cinese del resto, che fattorizza la DFT in un modo simile al Cooley-Tukey. L'algoritmo FFT di Rader-Brenner \u00e8 un sistema di fattorizzazione simile al Cooley-Tukey ma con fattori twiddle immaginari puri, riducendo il numero delle moltiplicazioni al costo di un aumento delle addizioni e della instabilit\u00e0 numerica.\nGli algoritmi che suddividono ricorsivamente la DFT in operazioni pi\u00f9 piccole diverse dalla DFT includono l'algoritmo di Bruun e il QFT. (Gli algoritmi di Rader-Brenner e il QFT sono stati proposti per dimensioni che siano potenze di 2, ma \u00e8 possibile che vengano adattati per numeri composti qualunque. L'algoritmo di Bruun si pu\u00f2 applicare su dimensioni qualunque anche composte). In particolare l'algoritmo per la FFT di Bruun \u00e8 basato sull'interpretare la FFT come la fattorizzazione ricorsiva del polinomio zn-1 in polinomi a coefficienti reali nella forma zm-1 e z2m+azm+1.\nUn altro punto di vista polinomiale \u00e8 sfruttato dall'algoritmo FFT di Winograd, che fattorizza zn-1 in polinomi ciclotomici, che spesso hanno coefficienti 1, 0 o \u22121, e quindi richiedono poche (se non nessuna) moltiplicazione, quindi pu\u00f2 essere utilizzato per ottenere FFT con un numero minimo di moltiplicazioni ed \u00e8 spesso usato per trovare algoritmi efficienti per piccoli fattori. In effetti Winograd dimostr\u00f2 che la DFT pu\u00f2 essere calcolata con solo O(n) moltiplicazioni; sfortunatamente questo si ottiene con un numero considerevolmente superiore di addizioni, uno scambio non pi\u00f9 favorevole sui moderni processori dotati di chip dedicati per le moltiplicazioni in virgola mobile. In particolare, l'algoritmo di Winograd fa anche uso dell'algoritmo PFA e di quello di Rader per le FFT con dimensioni che siano numeri primi.\nUn altro algoritmo FFT per numeri primi \u00e8 dovuto a L. I. Bluestein ed \u00e8 a volte chiamata \"algoritmo chirp-z\": riesprime la DFT come una convoluzione, la cui dimensione pu\u00f2 essere portata ad una potenza di due e valutata dalla FFT di Cooley-Tukey.\nAlgoritmi FFT specializzati per dati reali e/o simmetrici.\nIn molte applicazioni i dati di input per la DFT sono reali puri, nel qual caso il risultato soddisfa la simmetria\ne sono stati conseguentemente sviluppati algoritmi FFT per questa situazione. Un approccio consiste nel riutilizzare un algoritmo ordinario e rimuovere le parti di calcolo ridondanti, risparmiando approssimativamente un fattore due di occupazione di memoria e di tempo impiegato. In alternativa, \u00e8 possibile esprimere la trasformata discreta di Fourier di una n-pla con un numero pari di elementi tutti reali come la trasformata discreta complessa della met\u00e0 della dimensione originaria le cui parti reali ed immaginarie sono gli elementi pari e dispari degli elementi originari, seguiti da O(n) operazioni di post-processo.\nSi pensava una volta che le n-ple reali di cui calcolare la DFT potessero essere calcolate in modo pi\u00f9 efficiente con la trasformata discreta di Hartley (detta DHT dall'acronimo di Discrete Hartley Transform), ma si scopr\u00ec in seguito che in genere possono essere individuati algoritmi FFT specializzati che richiedono meno operazioni del corrispondente algoritmo DHT. Anche l'algoritmo di Bruun fu inizialmente proposto per avvantaggiarsi dei numeri reali come input, ma non \u00e8 mai diventato popolare.\nAccuratezza e approssimazioni.\nTutti gli algoritmi FFT presentati finora calcolano esattamente la DFT (in senso aritmetico, trascurando cio\u00e8 gli errori dovuti ai calcoli in virgola mobile). Tuttavia sono stati anche proposti algoritmi FFT che calcolano la DFT \"approssimativamente\", con un errore che pu\u00f2 essere reso arbitrariamente piccolo al costo di un maggiore sforzo computazionale. Questi algoritmi scambiano l'errore di approssimazione a favore di una maggiore velocit\u00e0 od altre caratteristiche. Alcuni esempi sono l'algoritmo FFT di Edelman et al. (1999), la FFT di Guo e Barrus (1996) basata sui wavelet o quella di Shentov et al. (1995).\nAnche gli algoritmi FFT \"esatti\" hanno degli errori quando viene utilizzata l'aritmetica a virgola mobile a precisione finita, ma questi errori sono in genere molto piccoli; la maggior parte degli algoritmi FFT hanno eccellenti propriet\u00e0 numeriche. Il limite superiore dell'errore relativo per l'algoritmo di Cooley-Tukey \u00e8 O(\u03b5 log n), contro O(\u03b5 n3/2) per la formula originaria della DFT (Gentleman e Sande, 1966). Questi risultati, comunque, sono molto sensibili verso l'accuratezza dei \"fattori twiddle\" usati nella FFT (che sono poi i valori delle funzioni trigonometriche), e non \u00e8 raro che implementazioni poco accurate della FFT abbiano precisione molto peggiori, ad esempio se utilizzano tabelle dei valori trigonometrici poco accurate. Alcuni algoritmi di FFT, come il Rader-Brenner, sono intrinsecamente meno stabili.\nIn aritmetica a virgola fissa, la precisione degli errori accumulati dagli algoritmi di FFT sono peggiori, e crescenti come O(\u221an) per l'algoritmo di Cooley-Tukey. Inoltre, raggiungere questa precisione richiede un'accurata attenzione e nello riscalare i fattori per minimizzare la perdita di precisione, e gli algoritmi di FFT in virgola fissa richiedono il riscalamento ad ogni stadio intermedio delle decomposizioni come nel Cooley-Tukey.\nPer verificare la correttezza di un'implementazione di un algoritmo FFT, garanzie rigorose possono essere ottenute in tempo O(n log n) con una semplice procedura che controlla le propriet\u00e0 di linearit\u00e0, della risposta impulsiva e della tempo-invarianza per dati in input casuali."}
{"id": "92985", "revid": "599013", "url": "https://it.wikipedia.org/wiki?curid=92985", "title": "Fft", "text": ""}
{"id": "92986", "revid": "599013", "url": "https://it.wikipedia.org/wiki?curid=92986", "title": "Dft", "text": ""}
{"id": "92989", "revid": "123703323", "url": "https://it.wikipedia.org/wiki?curid=92989", "title": "Capi di Stato della Francia", "text": "Per capi di Stato della Francia, a seconda del periodo storico, si possono intendere re, imperatori, consoli, presidenti: durante la sua storia, infatti, la Francia \u00e8 passata spesso dalla forma di governo monarchica a quella repubblicana, e viceversa.\nMonarchia (486-1792).\nDal Medioevo alla prima fase della Rivoluzione (1792), la Francia fu governata da monarchi sotto diverse casate.\nDinastia carolingia (893\u2013922).\nCharles, il figlio postumo di Luigi II, fu incoronato da una fazione opposta al Roberto Odo alla cattedrale di Reims, anche se divent\u00f2 solo il monarca efficace con la morte di Odo nell'898.\nCasato dei Borbone (1589-1792).\nI Borbone regnarono sul Regno di Francia dal 1589 al 1792, di nuovo con la Restaurazione francese dal 1814 al 1830, e ancora dal 1830 al 1848 con la Monarchia di luglio con Luigi Filippo di Borbone-Orl\u00e9ans, ultimo monarca a regnare sulla Francia con il titolo di re.\nPrima Repubblica (1792-1804).\nDurante la Rivoluzione francese, non esistette alcuna figura assimilabile ad un capo di Stato o ad un capo del governo; il potere esecutivo fu nelle mani di organi collegiali:\nPrimo Impero (1804-1814), Restaurazione (1815-1830) e Monarchia di Luglio (1830-1848).\nCon Napoleone Bonaparte, fu restaurata la monarchia; dopo la sua caduta, tornarono sul trono i Borboni.\nSeconda Repubblica (1848-1852).\nDurante la Primavera dei popoli fu restaurata la Repubblica, con la terza rivoluzione francese, il cui unico presidente, dal 20 dicembre del 1848, fu Luigi Napoleone Bonaparte, che restaur\u00f2 nuovamente la monarchia.\nDal 24 febbraio al 20 dicembre del 1848, i primi ministri francesi, assunsero il ruolo di reggenti.\nSecondo Impero (1852-1870).\nNapoleone III cadde in seguito alla battaglia di Sedan.\nTerza Repubblica (1870-1940).\nPresidenti della Repubblica (1871-1940).\nLa Terza Repubblica fu proclamata il 17 febbraio 1871. Ha avuto 14 presidenti.\nStato Francese (1940-1944).\nLo Stato Francese (\"\u00c9tat Fran\u00e7ais\") fu proclamato l'11 luglio 1940 nella Francia meridionale non occupata e fu anche noto come Governo di Vichy dal nome della citt\u00e0 in cui venne insediata la capitale. Il governo ebbe un atteggiamento collaborazionista con le truppe di occupazione tedesche e fu in contrapposizione a quello di Francia Libera, in esilio, schierato invece con le forze alleate anglo-americane.\nGoverno provvisorio (1944-1947).\nPresidenti del governo provvisorio.\nLe funzioni di capo dello Stato sono svolte dal capo del Governo provvisorio.\nQuarta Repubblica (1947-1958).\nLa Quarta Repubblica proclamata il 16 gennaio 1947 e durata fino al 1958 ha avuto solo due presidenti.\nQuinta Repubblica (1958-oggi).\nLa Quinta Repubblica nata nel 1958 conta attualmente 8 presidenti.\nDal 14 maggio 2017 il presidente della Repubblica francese in carica \u00e8 Emmanuel Macron eletto il 7 maggio 2017 con il 66,1% dei voti."}
{"id": "92990", "revid": "842", "url": "https://it.wikipedia.org/wiki?curid=92990", "title": "Basi di dati relazionali", "text": ""}
{"id": "92991", "revid": "110157", "url": "https://it.wikipedia.org/wiki?curid=92991", "title": "Attinghausen", "text": "Attinghausen (toponimo tedesco) \u00e8 un comune svizzero di 1\u00a0650 abitanti del Canton Uri.\nGeografia fisica.\nAttinghausen si trova sulla sponda sinistra del fiume Reuss a 468\u00a0m\u00a0s.l.m. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\n. La lingua ufficiale \u00e8 tuttavia il tedesco. .\nReligione.\nOriginariamente la popolazione era di religione cattolica. .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "92996", "revid": "33689", "url": "https://it.wikipedia.org/wiki?curid=92996", "title": "Medicina naturopatica", "text": ""}
{"id": "92998", "revid": "124667240", "url": "https://it.wikipedia.org/wiki?curid=92998", "title": "Altdorf (Svizzera)", "text": "Altdorf (toponimo tedesco; in svizzero tedesco \"Alteref\") \u00e8 un comune svizzero di 9\u00a0401 abitanti del Canton Uri; \u00e8 la capitale del cantone.\nGeografia fisica.\nIl borgo \u00e8 sito a 458 m\u00a0s.l.m. nella pianura del fiume Reuss, a monte dell'immisione del fiume nel lago dei Quattro Cantoni.\nDal punto di vista meteorologico Altdorf \u00e8 noto per essere in una regione sovente sotto l'effetto del favonio, che alza la temperatura dell'aria e ne fa uno dei comuni pi\u00f9 caldi della Svizzera.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nAltdorf \u00e8 servito dall'omonima stazione, lungo la ferrovia del Gottardo.\nDal 1906 al 1951 Altdorf fu collegata a Fl\u00fcelen da una linea tranviaria.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "92999", "revid": "256896", "url": "https://it.wikipedia.org/wiki?curid=92999", "title": "Capi di Stato del Portogallo", "text": "Per capi di Stato del Portogallo si possono intendere, a seconda del periodo storico:"}
